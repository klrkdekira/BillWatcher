---
Year: 2018
Bill: D.R.10/2018 - RUU Cukai Jualan 2018 (Lulus)
Title: D.R.10/2018 - RUU Cukai Jualan 2018 (Lulus)
Download URL: https://www.parlimen.gov.my/files/billindex/pdf/2018/D.R.10_2018-BM.pdf
URL: https://www.parlimen.gov.my/files/billindex/pdf/2018/D.R.10_2018-BM.pdf
---
---
Reading:
D.R.10/2018
Bacaan Pertama Pada:31/07/2018
Bacaan Kedua Pada:07/08/2018
Dibentang Oleh:YB Tuan Lim Guan Eng - Menteri Kewangan
Diluluskan Pada:07/08/2018
Dibentang Oleh:YB Tuan Lim Guan Eng - Menteri Kewangan
---

_Cukai Jualan_ 1

**D.R. 10/2018**

RANG UNDANG-UNDANG CUKAI JUALAN 2018

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

3. Maksud “mengilang”

Bahagian II

PENTADBIRAN

4. Fungsi dan kuasa Ketua Pengarah dan pegawai lain

5. Orang yang dilantik atau diambil kerja hendaklah menjadi pekhidmat
awam

6. Pengiktirafan jawatan

7. Kerahsiaan maklumat

Bahagian III

PENGENAAN DAN SKOP CUKAI JUALAN

8. Pengenaan dan skop cukai jualan

9. Penentuan nilai jualan barang bercukai

10. Kadar cukai jualan

11. Cukai jualan yang genap masa


-----

_Rang Undang-Undang_

Bahagian IV

PENDAFTARAN

_Fasal_

12. Tanggungan untuk berdaftar

13. Permohonan bagi pendaftaran

14. Pendaftaran sukarela

15. Arahan untuk menganggap orang sebagai orang kena cukai tunggal

16. Pendaftaran perkongsian

17. Pemberhentian tanggungan untuk berdaftar

18. Pemberitahuan pemberhentian tanggungan

19. Pembatalan pendaftaran

20. Pengecualian daripada pendaftaran

Bahagian V

PENGAKAUNAN, TAKSIRAN, MENDAPATKAN BALIK, DSB.

21. Invois

22. Pengeluaran invois oleh komputer

23. Nota kredit dan nota debit

24. Kewajipan untuk menyimpan rekod

25. Tempoh bercukai

26. Pengemukaan penyata dan pembayaran cukai jualan yang genap masa
dan kena dibayar

27. Kuasa untuk menaksir

28. Mendapatkan balik cukai jualan, dsb., sebagai hutang sivil

29. Kuasa untuk memungut cukai jualan, dsb., daripada orang yang terhutang
wang kepada orang kena cukai

30. Mendapatkan balik cukai jualan sebelum kena dibayar daripada orang
yang hendak meninggalkan Malaysia

31. Mendapatkan balik cukai jualan, dsb., daripada orang yang hendak
meninggalkan Malaysia tanpa membayar cukai jualan, dsb.

32. Pembayaran secara ansuran

33. Barang yang tertakluk kepada kawalan kastam atau eksais tidak boleh
diserahkan sehingga cukai jualan dibayar sebagaimana yang dituntut

34. Tanggungan pengarah, dsb.


-----

_Cukai Jualan_ 3

Bahagian VI

PENGECUALIAN, PEMBAYARAN BALIK, PULANG BALIK DAN PEREMITAN

_Fasal_

35. Kuasa Menteri untuk mengecualikan dan membayar balik

36. Tuntutan bagi pembayaran balik cukai jualan berhubung dengan hutang
lapuk

37. Pembayaran semula cukai jualan berhubung dengan hutang lapuk

38. Pembayaran cukai jualan, dsb., yang terkurang dibayar atau dibayar balik
secara silap

39. Pembayaran balik cukai jualan, dsb. yang terlebih bayar atau dibayar
secara silap

40. Pulang balik

41. Peremitan cukai jualan, dsb.

Bahagian VII

KETETAPAN

42. Ketetapan umum

43. Ketetapan kastam

44. Membuat ketetapan kastam

45. Pindaan, pengubahsuaian atau pembatalan ketetapan kastam

46. Ketua Pengarah hendaklah mengisytiharkan ketetapan kastam adalah
terbatal, dsb.

47. Ketetapan kastam yang berbeza ke atas hal perkara yang sama

Bahagian VIII

PERUNTUKAN KHAS YANG BERHUBUNGAN DENGAN KAWASAN DITETAPKAN

48. Tafsiran

49. Pemakaian

50. Cukai jualan yang berhubungan dengan barang bercukai yang diimport
ke dalam atau diangkut ke atau dari kawasan ditetapkan

51. Pengangkutan barang bercukai dari atau ke kawasan ditetapkan ke atau
dari Malaysia

52. Perisytiharan barang bercukai yang diangkut dari kawasan ditetapkan ke
Malaysia

53. Pemungutan cukai jualan di dalam kawasan ditetapkan

54. Pemakaian seksyen 40 bagi barang bercukai yang diangkut ke kawasan
ditetapkan


-----

_Rang Undang-Undang_

Bahagian IX

PERUNTUKAN KHAS YANG BERHUBUNGAN DENGAN KAWASAN KHAS

_Fasal_

55. Tafsiran

56. Pemakaian

57. Cukai jualan yang berhubungan dengan barang bercukai yang diimport
ke dalam atau diangkut ke atau dari kawasan khas

58. Pengangkutan barang bercukai dari atau ke kawasan khas ke atau dari
Malaysia

59. Perisytiharan barang bercukai yang diangkut dari kawasan khas
ke Malaysia

60. Pemungutan cukai jualan di dalam kawasan khas

61. Pemakaian seksyen 40 bagi barang bercukai yang diangkut ke kawasan
khas

Bahagian X

PENGUATKUASAAN

62. Orang terikat untuk memberikan maklumat

63. Kuasa untuk mengambil sampel

64. Akses kepada tempat atau premis

65. Akses kepada maklumat berekod atau data berkomputer

66. Majistret boleh mengeluarkan waran geledah

67. Penggeledahan boleh dilakukan tanpa waran

68. Kuasa untuk memberhentikan dan memeriksa pengangkut

69. Penyitaan barang, dsb., yang menjadi perkara kesalahan

70. Pemeriksaan atau ujian berkadar barang yang disita

71. Pemulangan atau pelupusan barang, dsb.

72. Kuasa menangkap

Bahagian XI

PERBICARAAN DAN PROSIDING

73. Bidang kuasa untuk membicarakan kesalahan

74. Keterangan melalui perakuan, dsb.

75. Pengemukaan perakuan analisis


-----

_Cukai Jualan_ 5

_Fasal_

76. Bukti mengenai pendaftaran atau pelesenan pengangkut di Malaysia atau
Singapura

77. Cara penyitaan tidak boleh diperiksa dalam perbicaraan di hadapan
mahkamah atau rayuan

78. Obligasi kerahsiaan

79. Perlindungan pemberi maklumat daripada diketahui

80. Barang yang boleh disita boleh dilucuthakkan

81. Mahkamah hendaklah memerintahkan pelupusan barang yang disita

82. Barang yang disita yang berkenaan dengannya tiada pendakwaan, atau
hasil jualannya, terlucut hak jika tidak dituntut

83. Beban pembuktian

84. Perintah mahkamah

85. Tiada kos atau ganti rugi yang berbangkit daripada penyitaan boleh
didapatkan balik melainkan jika penyitaan dibuat tanpa sebab yang
munasabah atau sebab yang barangkali

Bahagian XII

AM

86. Pengelakan cukai jualan

87. Memberi maklumat tidak betul yang berhubungan dengan tanggungan
kepada cukai jualan

88. Mendapatkan pembayaran balik secara tidak wajar

89. Pekerja boleh membuat urusan

90. Membuat urusan bagi pihak orang kena cukai

91. Kesalahan oleh orang yang diberi kuasa dan orang yang tidak diberi
kuasa

92. Halangan

93. Kesalahan oleh syarikat, dsb.

94. Penalti am

95. Pengkompaunan kesalahan

96. Kajian semula dan rayuan

97. Pelikuidasi syarikat hendaklah memberikan notis penggulungan, dan
mengetepikan cukai jualan

98. Pelantikan penerima hendaklah diberitahu kepada Ketua Pengarah

99. Pengilang berdaftar hendaklah mengemukakan perakuan audit


-----

6 _Rang Undang-Undang_

_Fasal_

100. Cukai jualan, dsb., hendaklah kena dibayar walau apa pun apa-apa
prosiding, dsb.

101. Penyampaian notis, dsb.

102. Penggunaan perkhidmatan elektronik

103. Perlindungan pegawai cukai jualan daripada tanggungan

104. Ganjaran

105. Kuasa Ketua Pengarah untuk mengenakan fi

106. Kuasa membuat peraturan-peraturan

Bahagian XIII

KECUALIAN DAN PERALIHAN

107. Pendaftaran pada tarikh permulaan kuat kuasa

108. Perjanjian berperingkat atau berkala

109. Perkara yang dilakukan pada menjangkakan Akta ini diperbuat


-----

_Cukai Jualan_ 7

RANG UNDANG-UNDANG

_b e r n a m a_

Suatu Akta untuk mengadakan peruntukan bagi mengenakan,
melevikan dan memungut cukai jualan, dan bagi perkara yang
berkaitan dengannya.

[ ]

**DIPERBUAT** oleh Parlimen Malaysia seperti yang berikut:

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Cukai Jualan 2018.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta_ dan Menteri
boleh menetapkan tarikh yang berlainan bagi permulaan kuat
kuasa Bahagian yang berlainan atau peruntukan yang berlainan
Akta ini.

(3) Walau apa pun subseksyen (2), Menteri boleh, melalui
pemberitahuan dalam _Warta,_ menetapkan tarikh efektif bagi
mengenakan dan melevikan cukai jualan di bawah Akta ini.


-----

8 _Rang Undang-Undang_

**Tafsiran**

**2.** (1) Dalam Akta ini, melainkan jika konteksnya menghendaki
makna yang lain—

“Akta ini” termasuklah apa-apa perundangan subsidiari yang
dibuat di bawah Akta ini;

“barang” ertinya semua jenis harta alih;

“barang bercukai” ertinya barang daripada kelas atau jenis yang
tidak dikecualikan daripada cukai jualan;

“cukai jualan” ertinya cukai yang kena dibayar di bawah Akta
ini;

“ditetapkan” ertinya ditetapkan oleh Menteri dalam
peraturan-peraturan yang dibuat di bawah Akta ini;

“dokumen” mempunyai erti yang diberikan kepadanya di bawah
seksyen 3 Akta Keterangan 1950 [Akta 56];

“gudang berlesen” ertinya apa-apa gudang atau tempat yang
dilesenkan di bawah seksyen 65 Akta Kastam 1967 [Akta 235];

“gudang kastam” mempunyai erti yang diberikan kepadanya
di bawah subseksyen 2(1) Akta Kastam 1967;

“gudang pengilangan berlesen” ertinya suatu gudang berlesen
yang berkenaan dengannya suatu lesen tambahan untuk menjalankan
apa-apa proses pengilangan telah diberikan di bawah seksyen 65a
Akta Kastam 1967;

“jualan” termasuklah barter, pelupusan barang dengan hak untuk
membeli atau atas terma yang memperuntukkan bahawa penjual
mengekalkan kepentingan dalam barang itu, dan penghantaran
barang di bawah apa-apa syarat berkenaan dengan pembayaran
pada masa hadapan;

“kawasan ditetapkan” ertinya Labuan, Langkawi dan Tioman;

“kawasan khas” ertinya mana-mana zon bebas, gudang berlesen
dan gudang pengilangan berlesen, dan Kawasan Pembangunan
Bersama;


-----

_Cukai Jualan_ 9

“Kawasan Pembangunan Bersama” mempunyai erti yang
diberikan kepadanya di bawah seksyen 2 Akta Pihak Berkuasa
Bersama Malaysia-Thailand 1990 [Akta 440];

“ketetapan kastam” ertinya apa-apa ketetapan kastam yang
dibuat oleh Ketua Pengarah di bawah seksyen 44;

“Ketua Pengarah” ertinya Ketua Pengarah Kastam dan Eksais
yang dilantik di bawah subseksyen 3(1) Akta Kastam 1967;

“komputer” mempunyai erti yang diberikan kepadanya di bawah
seksyen 3 Akta Keterangan 1950;

“Labuan” ertinya Pulau Labuan dan pulau-pulau tanggungannya,
iaitu Rusukan Besar, Rusukan Kecil, Keraman, Burong, Papan
dan Daat;

“Langkawi” ertinya Pulau Langkawi dan semua pulau yang
berdampingan dengannya yang terletak lebih hampir dengan Pulau
Langkawi daripada tanah besar;

“Menteri” ertinya Menteri yang dipertanggungkan dengan
tanggungjawab bagi kewangan;

“orang kena cukai” ertinya seorang pengilang berdaftar
atau pengilang yang bertanggungan untuk berdaftar di bawah
seksyen 12;

“pegawai cukai jualan” ertinya mana-mana pegawai kastam
sebagaimana yang ditakrifkan dalam subseksyen 2(1) Akta Kastam
1967 dan termasuk mana-mana orang yang dilantik atau diambil
kerja di bawah subseksyen 4(3);

“pegawai cukai jualan yang hak” ertinya mana-mana pegawai
kanan cukai jualan atau pegawai cukai jualan yang bertindak
dalam menunaikan kewajipannya di bawah Akta ini, sama ada
kewajipan itu ditugaskan kepadanya secara khusus atau am, atau
secara nyata atau tersirat;

“pegawai kanan cukai jualan” ertinya mana-mana
pegawai kanan kastam sebagaimana yang ditakrifkan dalam
subseksyen 2(1) Akta Kastam 1967;


-----

10 _Rang Undang-Undang_

“pengangkut” termasuklah apa-apa vesel, kereta api, kenderaan,
pesawat udara atau apa-apa cara pengangkutan lain yang dengannya
orang atau barang boleh dibawa;

“pengilang” ertinya seseorang yang melibatkan diri dalam
pengilangan barang;

“pengilang berdaftar” ertinya seorang pengilang yang didaftarkan
di bawah seksyen 13 atau 14;

“peraturan-peraturan” ertinya peraturan-peraturan yang dibuat
di bawah seksyen 106;

“perkongsian liabiliti terhad” mempunyai erti yang diberikan
kepadanya di bawah seksyen 2 Akta Perkongsian Liabiliti Terhad
2012 [Akta 743];

“perniagaan” termasuklah apa-apa tred, perdagangan atau
pengilangan, atau apa-apa usaha daripada jenis tred, perdagangan
atau pengilangan;

“petroleum” mempunyai erti yang diberikan kepadanya di bawah
subseksyen 2(1) Akta Kastam 1967;

“surcaj” ertinya surcaj yang disebut dalam subseksyen 32(3);

“tarikh efektif” ertinya tarikh yang ditetapkan di bawah
subseksyen 1(3);

“tempoh bercukai” ertinya apa-apa tempoh sebagaimana yang
ditentukan atau diperuntukkan di bawah seksyen 25;

“Tioman” ertinya Pulau Tioman dan pulau-pulau Soyak, Rengis,
Tumok, Tulai, Chebeh, Labas, Sepoi dan Jahat;

“Tribunal Rayuan Kastam” ertinya Tribunal Rayuan Kastam
yang ditubuhkan di bawah seksyen 141b Akta Kastam 1967;

“zon bebas” mempunyai erti yang diberikan kepadanya di bawah
subseksyen 2(1) Akta Zon Bebas 1990 [Akta 438].


-----

_Cukai Jualan_ 11

(2) Bagi maksud Akta ini—

_(a) barang hendaklah disifatkan berada di bawah kawalan_

kastam semasa barang itu didepositkan atau dipegang di
dalam mana-mana gudang kastam atau gudang berlesen,
pejabat pos, atau di dalam mana-mana pengangkut, saluran
paip atau tempat yang daripadanya barang itu tidak boleh
dipindahkan kecuali dengan kebenaran pegawai cukai
jualan yang hak; dan

_(b) barang hendaklah disifatkan berada di bawah kawalan_

eksais semasa barang itu didepositkan atau dipegang di
dalam mana-mana kilang penyulingan, kilang bir atau
tempat pengilangan lain, atau di dalam mana-mana gudang
eksais awam, gudang berlesen, pejabat pos, atau di dalam
mana-mana pengangkut, saluran paip atau tempat yang
daripadanya barang itu tidak boleh dipindahkan kecuali
dengan kebenaran pegawai cukai jualan yang hak.

**Maksud “mengilang”**

**3.** (1) Dalam Akta ini, “mengilang” ertinya—

_(a) berhubung dengan barang selain petroleum, penukaran secara_

manual atau mekanikal bahan-bahan organik atau bukan
organik kepada suatu produk baharu dengan mengubah
saiz, bentuk, komposisi, sifat atau kualiti bahan-bahan
itu dan termasuklah pemasangan bahagian-bahagian
ke dalam suatu jentera atau produk lain, tetapi tidak
termasuk pemasangan jentera atau kelengkapan bagi
maksud pembinaan; dan

_(b) berhubung dengan petroleum, apa-apa proses pemisahan,_

penulenan, penapisan, penukaran dan pengadunan.

(2) Jika apa-apa persoalan timbul tentang erti “mengilang”
di bawah subseksyen (1), persoalan itu hendaklah diputuskan oleh
Menteri yang keputusannya adalah muktamad.


-----

12 _Rang Undang-Undang_

Bahagian II

PENTADBIRAN

**Fungsi dan kuasa Ketua Pengarah dan pegawai lain**

**4.** (1) Ketua Pengarah hendaklah mempunyai pengawasan ke atas
semua perkara yang berhubungan dengan cukai jualan, tertakluk
kepada arahan dan kawalan Menteri.

(2) Tertakluk kepada arahan dan penyeliaan am Ketua Pengarah,
seorang pegawai kanan cukai jualan hendaklah mempunyai dan
menjalankan semua kuasa yang diberikan kepada Ketua Pengarah
oleh atau di bawah Akta ini, selain yang diberikan di bawah
seksyen 7, 41, 42 dan 105.

(3) Mana-mana orang, selain seorang pegawai cukai jualan, boleh
dilantik oleh, atau diambil kerja dengan persetujuan, Ketua Pengarah
untuk apa-apa kewajipan atau perkhidmatan yang berhubungan
dengan cukai jualan dan orang itu hendaklah disifatkan sebagai
pegawai cukai jualan bagi kewajipan atau perkhidmatan itu.

(4) Ketua Pengarah boleh, melalui pemberian kuasa secara
bertulis, memberi mana-mana pegawai cukai jualan yang bukan
pegawai kanan cukai jualan kesemua atau mana-mana kuasa
seorang pegawai kanan cukai jualan bagi tempoh tidak melebihi
sembilan puluh hari berkenaan dengan mana-mana satu pemberian
kuasa.

(5) Mana-mana pegawai cukai jualan hendaklah mempunyai
kewajipan dan kuasa untuk menguatkuasakan dan memastikan
pematuhan sewajarnya peruntukan Akta ini.

**Orang yang dilantik atau diambil kerja hendaklah menjadi**
**pekhidmat awam**

**5.** Tiap-tiap orang yang dilantik atau diambil kerja di bawah
subseksyen 4(3) bagi apa-apa kewajipan atau perkhidmatan
yang berhubungan dengan cukai jualan hendaklah disifatkan
sebagai pekhidmat awam mengikut pengertian Kanun Keseksaan

[Akta 574].


-----

_Cukai Jualan_ 13

**Pengiktirafan jawatan**

**6.** (1) Tiap-tiap pegawai cukai jualan apabila menunaikan
kewajipannya hendaklah, apabila diminta oleh mana-mana orang,
mengisytiharkan jawatannya dan mengemukakan kepada orang
itu kad kuasa atau lencana yang ditetapkan di bawah seksyen 8a
Akta Kastam 1967 atau dalam hal mana-mana pegawai cukai
jualan yang bukan seorang pegawai kastam, apa-apa kad kuasa
lain sebagaimana yang diluluskan oleh Ketua Pengarah.

(2) Tidaklah menjadi suatu kesalahan bagi mana-mana orang
yang enggan mematuhi apa-apa permintaan, tuntutan atau perintah
yang dibuat oleh mana-mana pegawai cukai jualan yang bertindak
atau yang berupa sebagai bertindak di bawah Akta ini jika pegawai
itu enggan mengisytiharkan jawatannya dan mengemukakan kad
kuasa atau lencananya apabila diminta oleh orang itu.

(3) Mana-mana orang, yang bukan seorang pegawai cukai
jualan, yang memakai, menggunakan, memiliki atau mempamerkan
dengan cara yang menyalahi undang-undang, selain semasa suatu
pertunjukan pentas atau persembahan teater yang lain—

_(a) apa-apa pakaian seragam yang ditetapkan di bawah_

seksyen 8a Akta Kastam 1967 atau apa-apa pakaian
yang kelihatan seperti, atau yang mengandungi tanda
tersendiri yang terdapat pada, pakaian seragam itu; atau

_(b) apa-apa kad kuasa atau lencana yang ditetapkan, atau kad_

kuasa sebagaimana yang diluluskan oleh Ketua Pengarah,
yang disebut dalam subseksyen (1),

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya.

**Kerahsiaan maklumat**

**7.** (1) Tiap-tiap orang, yang mempunyai apa-apa kewajipan
rasmi atau yang dilantik atau yang diambil kerja di bawah Akta
ini, hendaklah menganggap dan menguruskan semua dokumen,
maklumat, penyata atau perisytiharan yang berhubungan dengan
perniagaan, nilai jualan barang mana-mana orang kena cukai atau
nilai jualan barang yang diimport sebagai rahsia.


-----

14 _Rang Undang-Undang_

(2) Tertakluk kepada subseksyen (4), tiap-tiap orang yang
mempunyai milikan atau kawalan ke atas apa-apa dokumen,
maklumat, penyata atau perisytiharan atau salinannya berhubung
dengan perniagaan atau nilai jualan barang mana-mana orang kena
cukai atau nilai jualan barang yang diimport, yang pada bila-bila
masa, selainnya bagi maksud Akta ini atau dengan kuasa nyata
Ketua Pengarah—

_(a)_ menyampaikan atau cuba untuk menyampaikan maklumat

itu atau apa-apa jua yang terkandung dalam dokumen,
penyata atau perisytiharan itu atau salinannya kepada
mana-mana orang; atau

_(b) membiarkan atau membenarkan mana-mana orang untuk_

mempunyai akses kepada apa-apa maklumat itu atau
kepada apa-apa jua yang terkandung dalam dokumen,
penyata atau perisytiharan itu atau salinannya,

melakukan suatu kesalahan.

(3) Tiada seorang pun yang mempunyai apa-apa kewajipan
rasmi atau yang dilantik atau yang diambil kerja di bawah Akta
ini atau yang disebut dalam subseksyen (4) boleh dikehendaki
untuk mengemukakan dalam apa-apa perkara atau prosiding
dalam mana-mana mahkamah atau tribunal apa-apa dokumen,
maklumat, penyata atau perisytiharan atau untuk mendedahkan
atau menyampaikan dalam perkara atau prosiding itu apa-apa
perkara atau benda, yang dibawa kepada pengetahuannya dalam
melaksanakan kewajipannya di bawah Akta ini, kecuali sebagaimana
yang perlu bagi maksud melaksanakan peruntukan Akta ini atau
bagi memulakan suatu pendakwaan atau dalam penjalanan suatu
pendakwaan bagi apa-apa kesalahan yang dilakukan di bawah
Akta ini.

(4) Ketua Pengarah boleh, sebagaimana yang difikirkan patut
olehnya, menghantar atau menyampaikan apa-apa dokumen,
maklumat, penyata atau perisytiharan yang disebut dalam subseksyen
(1) atau apa-apa jua yang terkandung dalamnya, kepada Ketua
Perangkaan Jabatan Perangkaan Malaysia yang boleh dikehendaki
dalam melaksanakan kewajipan rasminya.

(5) Walau apa pun subseksyen (4), Menteri boleh, sebagaimana
yang difikirkan patut olehnya, membenarkan Ketua Pengarah untuk
menghantar atau menyampaikan apa-apa dokumen, maklumat,


-----

_Cukai Jualan_ 15

penyata atau perisytiharan yang disebut dalam subseksyen (1)
atau apa-apa jua yang terkandung dalamnya kepada mana-mana
orang lain.

Bahagian III

PENGENAAN DAN SKOP CUKAI JUALAN

**Pengenaan dan skop cukai jualan**

**8.** (1) Suatu cukai yang dikenali sebagai cukai jualan hendaklah
dikenakan dan dilevikan ke atas semua barang bercukai—

_(a) yang dikilangkan di Malaysia oleh pengilang berdaftar_

dan dijual, digunakan atau dilupuskan olehnya; atau

_(b) yang diimport ke dalam Malaysia oleh mana-mana orang._

(2) Cukai jualan ke atas apa-apa pengimportan barang bercukai
ke dalam Malaysia hendaklah dilevikan dan kena dibayar seolaholah ia suatu duti kastam atau duti eksais dan seolah-olah barang
bercukai yang diimport itu adalah berduti dan boleh dikenakan
duti kastam atau duti eksais.

(3) Akta ini hendaklah ditafsirkan bersekali dengan Akta
Kastam 1967 dan Akta Eksais 1976 [Akta 176] berkenaan dengan
pengimportan atau pengeksportan barang termasuk barang dalam
transit dan pergerakan barang di bawah kawalan kastam atau
kawalan eksais.

(4) Jika terdapat apa-apa ketidakselarasan antara peruntukan
Akta Kastam 1967 atau Akta Eksais 1976 dengan peruntukan
Akta ini, peruntukan Akta ini hendaklah terpakai.

**Penentuan nilai jualan barang bercukai**

**9.** (1) Dalam hal barang bercukai—

_(a)_ yang dijual oleh orang kena cukai; atau


-----

16 _Rang Undang-Undang_

_(b)_ yang dikilangkan oleh orang kena cukai dan—

(i) digunakan olehnya selain sebagai bahan bagi

mengilang barang bercukai; atau

(ii) dilupuskan olehnya selain dengan cara jualan,

nilai jualan barang bercukai itu hendaklah ditentukan mengikut
peraturan-peraturan yang dibuat di bawah Akta ini.

(2) Dalam hal barang bercukai yang diimport ke dalam Malaysia,
nilai jualan barang bercukai itu hendaklah jumlah amaun yang
berikut:

_(a)_ nilai barang bercukai itu bagi maksud duti kastam

sebagaimana yang ditentukan mengikut Akta Kastam
1967;

_(b)_ amaun duti kastam, jika ada, yang telah dibayar atau kena

dibayar ke atas barang bercukai itu; dan

_(c)_ amaun duti eksais, jika ada, yang telah dibayar atau kena

dibayar ke atas barang bercukai itu.

(3) Jika mana-mana pengilang berdaftar menerima barang bercukai
daripada mana-mana orang untuk dikilangkan dan kemudiannya
memulangkan barang yang telah dikilangkan sedemikian kepada
orang itu, nilai jualan barang yang dikilangkan sedemikian
hendaklah, tertakluk kepada kelulusan Ketua Pengarah, merupakan
amaun yang dikenakan oleh pengilang itu bagi kerja yang telah
dilakukan olehnya.

**Kadar cukai jualan**

**10.** (1) Cukai jualan hendaklah dikenakan dan dilevikan pada
kadar yang ditetapkan mengikut subseksyen (2) ke atas barang
bercukai yang dijual, digunakan atau dilupuskan atau diimport,
dengan merujuk kepada nilai jualan barang bercukai sebagaimana
yang ditentukan di bawah seksyen 9.


-----

_Cukai Jualan_ 17

(2) Menteri boleh, melalui perintah yang disiarkan dalam
_Warta—_

_(a)_ menetapkan kadar cukai jualan yang hendak dikenakan

dan dilevikan di bawah Akta ini; dan

_(b)_ mengubah atau meminda kadar cukai jualan yang ditetapkan

di bawah perenggan _(a)._

(3) Apa-apa perintah yang dibuat di bawah subseksyen (2)
hendaklah—

_(a)_ dibentangkan di hadapan Dewan Rakyat pada mesyuarat

Dewan Rakyat yang berikutnya; dan

_(b)_ apabila habis tempoh satu ratus dua puluh hari daripada

dibentangkan di bawah perenggan _(a) atau apa-apa_
tempoh lanjutan sebagaimana yang diarahkan, melalui
ketetapan, oleh Dewan Rakyat, terhenti berkuat kuasa
secara keseluruhannya jika perintah itu tidak disahkan,
atau sebahagiannya setakat yang perintah itu tidak
disahkan, oleh suatu ketetapan yang diluluskan oleh
Dewan Rakyat dalam tempoh satu ratus dua puluh hari
itu atau, jika tempoh itu telah dilanjutkan, dalam tempoh
yang dilanjutkan itu.

(4) Jika suatu perintah terhenti berkuat kuasa secara keseluruhannya
atau sebahagiannya sebagaimana yang diperuntukkan di bawah
subseksyen (3), apa-apa cukai jualan yang telah dikenakan dan
dilevikan menurut perintah itu atau apa-apa bahagian perintah
itu sebagaimana yang terhenti berkuat kuasa hendaklah, tertakluk
kepada subseksyen (5) dan (6), kena dibayar balik kepada orang
yang membayar cukai jualan itu.

(5) Melainkan jika Menteri mengarahkan selainnya, tiada cukai
jualan yang kena dibayar balik di bawah subseksyen (4) boleh
dibayar balik, melainkan jika orang yang membayar cukai jualan
itu membuat suatu tuntutan secara bertulis kepada Ketua Pengarah
dalam masa satu tahun dari tarikh perintah itu terhenti berkuat
kuasa secara keseluruhan atau sebahagiannya, dan tuntutan itu
hendaklah mengandungi apa-apa butir sebagaimana yang dikehendaki
oleh Ketua Pengarah.


-----

18 _Rang Undang-Undang_

(6) Ketua Pengarah boleh mengurangkan atau tidak membenarkan
apa-apa cukai jualan yang kena dibayar balik di bawah subseksyen (4)
setakat yang pembayaran balik itu akan secara tidak patut
memperkaya orang yang membayar cukai jualan itu.

**Cukai jualan yang genap masa**

**11.** (1) Cukai jualan yang boleh dikenakan di bawah
perenggan 8(1)(a) hendaklah menjadi genap masa pada masa barang
bercukai itu dijual, dilupuskan selain dengan cara jualan, atau
pertama kali digunakan selain sebagai bahan dalam pengilangan
barang bercukai, oleh orang kena cukai.

(2) Walau apa pun subseksyen (1)—

_(a) Menteri boleh menentukan masa yang berlainan bagi_

cukai jualan menjadi genap masa berkenaan dengan
petroleum tertakluk kepada apa-apa syarat sebagaimana
yang difikirkan patut oleh Menteri; dan

_(b)_ jika apa-apa jualan barang bercukai dibuat oleh mana-mana

orang, yang merupakan orang bercukai di bawah Akta
ini, dalam tempoh bermula dari 1 Jun 2018 dan berakhir
sebaik sebelum tarikh efektif, dan barang bercukai itu
dihantar pada atau selepas tarikh efektif—

(i) jualan barang bercukai itu hendaklah disifatkan

telah dibuat pada tarikh barang bercukai itu
dihantar walaupun apa-apa pembayaran, secara
keseluruhannya atau sebahagiannya, diterima atau
invois dikeluarkan, bagi barang bercukai itu dalam
tempoh itu;

(ii) apa-apa pembayaran yang diterima dalam tempoh

itu atau pada atau selepas tarikh efektif, atau
invois dikeluarkan dalam tempoh itu, hendaklah
disifatkan telah diterima atau dikeluarkan pada
tarikh barang bercukai itu dihantar; dan

(iii) cukai jualan hendaklah dikenakan dan dilevikan ke

atas barang bercukai itu dan hendaklah menjadi
genap masa pada tarikh barang bercukai itu
dihantar.


-----

_Cukai Jualan_ 19

(3) J i k a b a r a n g b e r c u k a i y a n g d i s e b u t d a l a m
subperenggan (2)(b) ialah petroleum, cukai jualan berkenaan
dengan petroleum itu hendaklah menjadi genap masa pada masa
yang ditentukan di bawah subperenggan (2)(a).

(4) Jika mana-mana pengilang berdaftar yang berhenti menjalankan
perniagaan sebagai pengilang digantikan dalam perniagaan itu
oleh orang lain yang—

_(a)_ membeli daripada pengilang berdaftar itu apa-apa stok

barang bercukai yang ada dalam tangan pada tarikh
pemberhentian itu; atau

_(b)_ memperoleh apa-apa stok barang bercukai sebagai seorang

pemegang amanah, penerima, pelikuidasi, penerima
derma, atau benefisiari bagi pengilang berdaftar itu,

tiada cukai jualan boleh menjadi genap masa ke atas pembelian
atau pemerolehan itu.

Bahagian IV

PENDAFTARAN

**Tanggungan untuk berdaftar**

**12.** (1) Menteri boleh, melalui perintah yang disiarkan dalam
_Warta, menentukan jumlah nilai jualan barang bercukai bagi_
maksud pendaftaran mana-mana pengilang di bawah Bahagian
ini.

(2) Tertakluk kepada subseksyen (3), mana-mana pengilang
barang bercukai bertanggungan untuk berdaftar pada masa yang
berikut, mana-mana yang lebih awal:

_(a)_ pada akhir mana-mana bulan, jika jumlah nilai jualan

semua barang bercukainya dalam bulan itu dan sebelas
bulan sebaik sebelum bulan itu telah melebihi jumlah
nilai jualan barang bercukai yang ditentukan di bawah
subseksyen (1); atau


-----

20 _Rang Undang-Undang_

_(b)_ pada akhir mana-mana bulan, jika terdapat alasan yang

munasabah untuk mempercayai bahawa jumlah nilai
jualan semua barang bercukainya dalam bulan itu dan
sebelas bulan sebaik selepas bulan itu akan melebihi
jumlah nilai jualan barang bercukai yang ditentukan di
bawah subseksyen (1).

(3) Jumlah nilai jualan semua barang bercukai seorang pengilang
dalam bulan itu dan sebelas bulan sebaik sebelum bulan itu yang
disebut dalam perenggan (2)(a) tidak boleh diambil kira jika—

_(a)_ pendaftaran pengilang itu dibatalkan, selain di bawah

subseksyen 19(3), dalam tempoh itu; dan

_(b)_ Ketua Pengarah berpuas hati bahawa sebelum pendaftaran

pengilang itu dibatalkan, dia telah memberikan semua
maklumat yang dikehendaki oleh Ketua Pengarah bagi
menentukan sama ada untuk membatalkan pendaftaran
itu atau tidak.

(4) Jika mana-mana orang menggantikan apa-apa perniagaan
pengilang berdaftar sebagaimana yang dinyatakan dalam
subseksyen 11(4), orang itu hendaklah disifatkan sebagai pengilang
yang bertanggungan untuk berdaftar pada tarikh dia menggantikan
perniagaan itu.

**Permohonan bagi pendaftaran**

**13.** (1) Mana-mana pengilang yang bertanggungan untuk berdaftar
di bawah seksyen 12 hendaklah memohon kepada Ketua Pengarah
untuk didaftarkan sebagai seorang pengilang berdaftar dalam
borang yang ditetapkan tidak lewat daripada hari terakhir bagi
bulan selepas bulan yang dia bertanggungan untuk berdaftar
sebagaimana yang disebut dalam perenggan 12(2)(a) atau _(b)._

(2) Apabila permohonan di bawah subseksyen (1) diterima,
Ketua Pengarah boleh meluluskan pendaftaran itu, tertakluk kepada
apa-apa syarat yang difikirkan patut olehnya.

(3) Ketua Pengarah hendaklah mendaftarkan pengilang di bawah
subseksyen (1) berkuat kuasa dari hari pertama bagi bulan selepas
bulan yang permohonan di bawah subseksyen (1) dibuat atau dari
tarikh yang lebih awal sebagaimana yang dipersetujui antara Ketua


-----

_Cukai Jualan_ 21

Pengarah dengan pengilang itu tetapi tarikh itu tidak boleh lebih
awal daripada tarikh pengilang itu menjadi bertanggungan untuk
berdaftar.

(4) Jika mana-mana pengilang tidak mematuhi subseksyen (1),
Ketua Pengarah hendaklah mendaftarkan pengilang itu pada tarikh
sebagaimana yang ditentukan oleh Ketua Pengarah tetapi tidak
boleh lebih awal daripada tarikh pengilang itu bertanggungan
untuk berdaftar di bawah seksyen 12.

(5) Mana-mana pengilang yang tidak mematuhi subseksyen (1)
melakukan suatu kesalahan.

**Pendaftaran sukarela**

**14.** (1) Mana-mana pengilang yang tidak bertanggungan untuk
berdaftar di bawah seksyen 12 boleh memohon kepada Ketua
Pengarah untuk didaftarkan sebagai seorang pengilang berdaftar.

(2) Apabila permohonan di bawah subseksyen (1) diterima,
Ketua Pengarah boleh meluluskan pendaftaran itu dari apa-apa
tarikh sebagaimana yang ditentukannya tertakluk kepada apa-apa
syarat yang difikirkan patut olehnya.

**Arahan untuk menganggap orang sebagai orang kena cukai**
**tunggal**

**15. (1) Walau apa pun seksyen 12, jika Ketua Pengarah berpuas**
hati bahawa apa-apa pengasingan aktiviti perniagaan adalah
dibuat-buat, dia boleh membuat suatu arahan yang menghendaki
supaya—

_(a)_ orang yang dinamakan dalam arahan itu dianggap sebagai

orang kena cukai tunggal yang menjalankan aktiviti
perniagaan yang diperihalkan dalam arahan itu berkuat
kuasa dari tarikh yang dinyatakan dalam arahan itu; dan

_(b)_ orang kena cukai tunggal yang disebut dalam

perenggan (a) didaftarkan berkuat kuasa dari tarikh yang
dinyatakan dalam arahan itu.


-----

22 _Rang Undang-Undang_

(2) Bagi maksud subseksyen (1), dalam menentukan sama
ada apa-apa pengasingan aktiviti perniagaan adalah dibuat-buat,
hendaklah diambil kira setakat yang orang yang berlainan yang
menjalankan aktiviti perniagaan itu berkait rapat antara satu sama
lain melalui hubungan kewangan, ekonomi dan organisasi.

(3) Ketua Pengarah boleh membuat arahan di bawah subseksyen (1)
dengan menamakan mana-mana orang jika Ketua Pengarah berpuas
hati bahawa—

_(a)_ orang itu mengilang atau telah mengilang barang bercukai;

_(b)_ aktiviti yang dalam penjalanannya orang itu mengilang

atau telah mengilang barang bercukai itu menjadi hanya
sebahagian daripada aktiviti tertentu dalam perniagaan itu
dan bahawa aktiviti lain dalam perniagaan itu, sama ada
atau tidak aktiviti lain itu serupa dengan aktiviti yang
dijalankan oleh orang itu, sedang dijalankan serentak
atau dijalankan sebelum itu, atau kedua-duanya, oleh
seorang yang lain atau lebih daripada seorang yang lain;
dan

_(c)_ jika semua barang bercukai yang dikilangkan dalam

perniagaan itu diambil kira, orang yang menjalankan
perniagaan itu akan, pada masa arahan itu dibuat,
dikehendaki untuk berdaftar menurut kuasa seksyen 12.

(4) Apa-apa arahan yang dibuat di bawah subseksyen (1)
hendaklah disampaikan kepada setiap orang yang dinamakan
dalam arahan itu.

(5) Jika, selepas suatu arahan dibuat di bawah subseksyen (1),
Ketua Pengarah mendapati bahawa mana-mana orang yang tidak
dinamakan dalam arahan itu mengilang barang bercukai dalam
penjalanan aktiviti yang sepatutnya dianggap sebagai sebahagian
daripada aktiviti perniagaan itu, Ketua Pengarah boleh membuat
dan menyampaikan kepada orang itu suatu arahan tambahan dengan
menambah nama orang itu kepada nama orang yang dinamakan
dalam arahan di bawah subseksyen (1).

(6) Apabila nama orang itu ditambah dalam arahan di bawah
subseksyen (5), orang itu hendaklah dianggap sebagai orang
kena cukai tunggal yang menjalankan aktiviti perniagaan yang
diperihalkan dalam arahan di bawah subseksyen (1) berkuat kuasa
dari tarikh yang dinyatakan dalam arahan itu.


-----

_Cukai Jualan_ 23

(7) Jika, sebaik sebelum apa-apa arahan termasuk suatu arahan
tambahan dibuat, mana-mana orang yang dinamakan dalam
arahan itu telah didaftarkan berkenaan dengan barang bercukai
yang dikilangkan olehnya sebagaimana yang dinyatakan dalam
subseksyen (3) atau (5), pendaftarannya hendaklah dibatalkan
oleh Ketua Pengarah berkuat kuasa dari tarikh orang kena cukai
tunggal itu didaftarkan di bawah subseksyen (1).

(8) Apabila pendaftaran dibatalkan di bawah subseksyen (7),
orang yang pendaftarannya telah dibatalkan bersama dengan semua
orang lain yang dinamakan dalam arahan di bawah subseksyen (1)
hendaklah dianggap sebagai orang kena cukai tunggal.

(9) Berhubung dengan suatu perniagaan yang dinyatakan dalam
suatu arahan, orang yang dinamakan dalam arahan itu bersama
dengan mana-mana orang yang dinamakan dalam suatu arahan
tambahan yang berhubungan dengan perniagaan itu, sebagai orang
yang bersama-sama dianggap sebagai orang kena cukai tunggal,
disebut sebagai “anggota konstituen” dalam subseksyen (10) dan
(11).

(10) Jika apa-apa arahan dibuat di bawah subseksyen (1)—

_(a)_ orang kena cukai tunggal yang menjalankan perniagaan

yang dinyatakan dalam arahan itu hendaklah didaftarkan
atas apa-apa nama sebagaimana yang dicadangkan oleh
orang yang dinamakan dalam arahan itu secara bersama
melalui notis secara bertulis yang diberikan kepada Ketua
Pengarah tidak lewat daripada empat belas hari selepas
tarikh arahan itu disampaikan kepada orang yang terakhir
daripada orang yang dinamakan dalam arahan itu atau,
jika tiada apa-apa cadangan, atas apa-apa nama yang
dinyatakan dalam arahan itu;

_(b)_ apa-apa barang bercukai yang dikilangkan oleh salah

seorang anggota konstituen dalam penjalanan aktiviti
orang kena cukai tunggal itu hendaklah dianggap sebagai
barang bercukai yang dikilangkan oleh orang kena cukai
tunggal itu;

_(c)_ setiap anggota konstituen hendaklah secara bersesama

dan berasingan bertanggungan bagi apa-apa cukai jualan
yang genap masa dan kena dibayar oleh orang kena
cukai tunggal itu;


-----

24 _Rang Undang-Undang_

_(d)_ tanpa menjejaskan perenggan _(c), apa-apa kegagalan_

oleh orang kena cukai tunggal untuk mematuhi apa-apa
kehendak yang dikenakan di bawah Akta ini hendaklah
dianggap sebagai kegagalan oleh setiap anggota konstituen
secara berasingan; dan

_(e)_ tertakluk kepada perenggan _(a) hingga_ _(d), anggota_

konstituen hendaklah dianggap sebagai suatu perkongsian
yang menjalankan perniagaan orang kena cukai tunggal itu
dan apa-apa persoalan mengenai skop aktiviti perniagaan
itu pada bila-bila masa hendaklah ditentukan dengan
sewajarnya.

(11) Jika Ketua Pengarah mendapati bahawa mana-mana orang
yang merupakan salah seorang daripada anggota konstituen tidak
boleh lagi dianggap sedemikian bagi maksud perenggan (10)(c)
dan _(d) dan Ketua Pengarah memberikan notis secara bertulis_
bagi maksud sedemikian, orang itu—

_(a)_ tidak lagi mempunyai apa-apa tanggungan menurut kuasa

perenggan (10)(c) dan (d) bagi apa-apa jua yang dilakukan
selepas tarikh yang dinyatakan dalam notis itu; dan

_(b)_ pada tarikh yang dinyatakan dalam notis itu, hendaklah

dianggap sebagai telah terhenti menjadi anggota perkongsian
yang disebut dalam perenggan (10)(e).

**Pendaftaran perkongsian**

**16.** (1) Pendaftaran bagi—

_(a)_ orang yang menjalankan perniagaan dalam suatu perkongsian

sebagai pengilang berdaftar hendaklah atas nama firma
itu; dan

_(b)_ orang yang sama yang menjalankan perniagaan yang

berasingan dalam suatu perkongsian sebagai pengilang
berdaftar hendaklah atas nama yang berasingan bagi
firma-firma itu masing-masing.

(2) Dalam menentukan sama ada barang bercukai dikilangkan
oleh orang yang disebut dalam subseksyen (1), tiada apa-apa
perubahan dalam perkongsian itu boleh diambil kira.


-----

_Cukai Jualan_ 25

(3) Mana-mana orang yang terhenti menjadi pekongsi dalam
suatu perkongsian hendaklah—

_(a)_ memberitahu Ketua Pengarah secara bertulis mengenai

tarikh pemberhentian itu dalam masa tiga puluh hari
dari tarikh pemberhentian itu; dan

_(b)_ membayar perkadaran tanggungan perkongsian itu ke atas

apa-apa cukai jualan yang genap masa dan kena dibayar
ke atas apa-apa barang bercukai yang dikilangkan oleh
perkongsian itu sehingga tarikh pemberhentian itu.

(4) Jika mana-mana orang terhenti menjadi pekongsi dalam
suatu perkongsian di bawah subseksyen (3) dalam apa-apa tempoh
bercukai, apa-apa notis, sama ada mengenai taksiran atau selainnya,
yang disampaikan kepada perkongsian itu dan yang berhubungan
dengan tempoh bercukai itu atau dengan apa-apa tempoh bercukai
yang lain yang semasa keseluruhan atau sebahagian daripada
tempoh bercukai itu dia ialah pekongsi dalam perkongsian itu,
hendaklah disifatkan sebagai telah disampaikan juga kepadanya.

(5) Walau apa pun mana-mana undang-undang bertulis yang
berlawanan, apa-apa notis, sama ada mengenai taksiran atau
selainnya, yang dialamatkan kepada suatu perkongsian mengikut
nama yang dengannya perkongsian itu didaftarkan di bawah Akta
ini, dan disampaikan mengikut Akta ini hendaklah disifatkan—

_(a)_ sebagai telah disampaikan dengan sewajarnya kepada

perkongsian itu; dan

_(b)_ jika subseksyen (4) terpakai, sebagai telah disampaikan

dengan sewajarnya kepada mana-mana pekongsi yang
terdahulu.

(6) Subseksyen (1) dan (3) tidaklah menjejaskan takat yang
seorang pekongsi bertanggungan bagi cukai jualan yang terhutang
oleh firma itu di bawah mana-mana undang-undang bertulis yang
lain.

(7) Jika seseorang itu merupakan pekongsi dalam suatu
firma dalam sebahagian daripada suatu tempoh bercukai sahaja,
tanggungannya bagi cukai jualan ke atas jualan barang bercukai
oleh firma itu dalam tempoh bercukai itu hendaklah mengikut
perkadaran tanggungan firma itu sebagaimana yang patut.


-----

26 _Rang Undang-Undang_

(8) Jika apa-apa notis dikehendaki supaya diberikan oleh suatu
perkongsian di bawah Akta ini, hendaklah menjadi tanggungan
bersesama dan berasingan semua pekongsi untuk memberikan notis
itu, kecuali jika suatu notis diberikan oleh mana-mana pekongsi,
ia hendaklah dianggap sebagai pematuhan yang mencukupi bagi
kehendak itu.

(9) Mana-mana orang yang melanggar perenggan (3)(a) atau (b)
melakukan suatu kesalahan.

(10) Bagi maksud seksyen ini, suatu perkongsian tidak termasuk
suatu perkongsian liabiliti terhad.

**Pemberhentian tanggungan untuk berdaftar**

**17.** (1) Tertakluk kepada subseksyen (2), mana-mana pengilang
berdaftar hendaklah terhenti daripada bertanggungan untuk berdaftar
pada akhir mana-mana bulan jika Ketua Pengarah berpuas hati
bahawa jumlah nilai jualan semua barang bercukainya dalam
bulan itu dan sebelas bulan sebaik selepas bulan itu (“selepas
ini disebut sebagai “tempoh dua belas bulan”) tidak melebihi
jumlah nilai jualan barang bercukai yang ditentukan di bawah
subseksyen 12(1).

(2) Seorang pengilang berdaftar tidak terhenti daripada
bertanggungan untuk berdaftar menurut kuasa subseksyen (1)
jika Ketua Pengarah berpuas hati bahawa sebab bagi jumlah nilai
jualan semua barang bercukainya tidak melebihi jumlah nilai
jualan barang bercukai yang ditentukan di bawah subseksyen 12(1)
adalah dalam tempoh dua belas bulan yang disebut dalam
subseksyen (1) dia berhenti mengilangkan barang bercukai itu
secara sementara, atau menggantung pengilangan barang bercukai
itu untuk tempoh tiga puluh hari atau lebih.

**Pemberitahuan pemberhentian tanggungan**

**18.** (1) Seorang pengilang yang didaftarkan di bawah
seksyen 13 atau 14—

_(a)_ yang berhenti mengilang barang bercukai; atau

_(b)_ yang terhenti bertanggungan untuk berdaftar di bawah

seksyen 17,


-----

_Cukai Jualan_ 27

mengikut mana-mana yang berkenaan, hendaklah memberitahu
Ketua Pengarah secara bertulis mengenai hakikat itu dan tarikh
pemberhentian itu dalam masa tiga puluh hari dari tarikh
pemberhentian itu.

(2) Mana-mana orang yang melanggar subseksyen (1) melakukan
suatu kesalahan.

**Pembatalan pendaftaran**

**19.** (1) Jika pengilang berdaftar membuat suatu pemberitahuan
di bawah seksyen 18, Ketua Pengarah boleh membatalkan pendaftaran
pengilang itu dari tarikh pengilang berdaftar itu berhenti mengilang
barang bercukai atau terhenti bertanggungan untuk berdaftar
di bawah seksyen 17, mengikut mana-mana yang berkenaan, atau
dari apa-apa tarikh terkemudian sebagaimana yang ditentukan oleh
Ketua Pengarah jika dia berpuas hati bahawa pengilang berdaftar
itu boleh dibatalkan pendaftarannya.

(2) Jika tiada pemberitahuan dibuat di bawah seksyen 18 dan
Ketua Pengarah berpuas hati bahawa pengilang berdaftar telah
berhenti mengilang barang bercukai atau telah terhenti bertanggungan
untuk berdaftar di bawah seksyen 17, Ketua Pengarah boleh
membatalkan pendaftarannya dari tarikh pengilang berdaftar itu
berhenti mengilang barang bercukai atau terhenti bertanggungan
untuk berdaftar di bawah seksyen 17, mengikut mana-mana yang
berkenaan, atau dari apa-apa tarikh terkemudian sebagaimana
yang ditentukan oleh Ketua Pengarah.

(3) Jika Ketua Pengarah berpuas hati bahawa pada hari pengilang
didaftarkan—

_(a) dalam hal seorang pengilang yang telah didaftarkan_

di bawah seksyen 13, pengilang itu telah tidak
bertanggungan untuk berdaftar di bawah seksyen 12
atau telah berhenti mengilang barang bercukai; atau

_(b) dalam hal seorang pengilang yang telah didaftarkan_

di bawah seksyen 14, pengilang itu telah tidak mengilang
barang bercukai atau telah berhenti mengilang barang
bercukai,

Ketua Pengarah boleh membatalkan pendaftaran pengilang itu
berkuat kuasa dari tarikh sebagaimana yang ditentukan oleh Ketua
Pengarah dalam pemberitahuan secara bertulis kepada pengilang itu.


-----

28 _Rang Undang-Undang_

(4) Ketua Pengarah boleh membatalkan pendaftaran seorang
pengilang berdaftar di bawah subseksyen 14(2) jika pengilang
berdaftar itu memungkiri apa-apa syarat yang dikenakan berhubung
dengan pendaftaran itu berkuat kuasa dari tarikh kemungkiran itu
atau dari apa-apa tarikh terkemudian sebagaimana yang ditentukan
oleh Ketua Pengarah.

**Pengecualian daripada pendaftaran**

**20. (1) Menteri boleh, melalui perintah yang disiarkan dalam**
_Warta, mengecualikan mana-mana golongan orang daripada_
pendaftaran di bawah seksyen 13 tertakluk kepada apa-apa syarat
yang difikirkan patut olehnya.

(2) Walaupun mana-mana orang dikecualikan menurut kuasa
subseksyen (1), orang itu boleh memohon untuk didaftarkan
sebagai pengilang berdaftar dan peruntukan Akta ini hendaklah
terpakai bagi orang itu.

Bahagian V

PERAKAUNAN, TAKSIRAN, MENDAPATKAN BALIK, DSB.

**Invois**

**21. (1)** Tiap-tiap pengilang berdaftar yang menjual apa-apa barang
bercukai hendaklah mengeluarkan suatu invois yang mengandungi
butir-butir yang ditetapkan dalam bahasa kebangsaan atau bahasa
Inggeris kepada pembeli berkenaan dengan transaksi itu.

(2) Tiada invois yang menunjukkan suatu amaun yang berupa
sebagai cukai jualan boleh dikeluarkan ke atas penjualan apa-apa
barang—

_(a)_ yang bukan barang bercukai; atau

_(b)_ oleh seseorang yang bukan pengilang berdaftar.


-----

_Cukai Jualan_ 29

(3) Amaun cukai jualan yang kena dibayar hendaklah dipungut
oleh pengilang berdaftar daripada pembeli sebagai tambahan
kepada harga dan apa-apa amaun lain yang terhutang dan kena
dibayar oleh pembeli itu berkenaan dengan barang bercukai itu.

(4) Mana-mana orang yang melanggar subseksyen (1), (2) atau (3)
melakukan suatu kesalahan.

**Pengeluaran invois oleh komputer**

**22.** Bagi maksud mana-mana peruntukan di bawah Akta ini
yang berhubungan dengan suatu invois, pengilang berdaftar
hendaklah dianggap sebagai telah mengeluarkan suatu invois
kepada pembeli walaupun tiada penyerahan apa-apa dokumen yang
setara dengannya dalam bentuk kertas kepada pembeli itu jika
butir-butir yang ditetapkan yang disebut dalam subseksyen 21(1)
direkodkan dalam komputer dan—

_(a) dihantar atau dijadikan tersedia kepada pembeli itu secara_

elektronik; atau

_(b) dikeluarkan atas apa-apa bahan selain kertas dan diserahkan_

kepada pembeli itu.

**Nota kredit dan nota debit**

**23.** Jika apa-apa barang bercukai dijual oleh mana-mana pengilang
berdaftar yang melibatkan pengeluaran dan penerimaan nota
kredit atau nota debit di bawah hal keadaan dan syarat yang
ditetapkan, pengilang berdaftar itu hendaklah membuat potongan
atau tambahan cukai jualan dalam penyatanya dengan sewajarnya,
dan nota kredit dan nota debit itu hendaklah mengandungi
butir-butir yang ditetapkan.

**Kewajipan untuk menyimpan rekod**

**24.** (1) Tiap-tiap orang kena cukai hendaklah menyimpan rekod
yang lengkap dan benar yang ditulis secara kemas kini bagi semua
transaksi yang menyentuh atau boleh menyentuh tanggungannya
terhadap cukai jualan, termasuk rekod-rekod yang berikut:

_(a)_ semua rekod jualan barang bercukai oleh atau kepada

orang kena cukai itu termasuk invois, resit, nota debit
dan nota kredit;


-----

30 _Rang Undang-Undang_

_(b)_ semua rekod pengimportan dan pengeksportan barang

bercukai; dan

_(c)_ semua rekod lain sebagaimana yang ditentukan oleh Ketua

Pengarah.

(2) Apa-apa rekod yang disimpan di bawah seksyen ini
hendaklah—

_(a)_ dipelihara bagi tempoh tujuh tahun dari tarikh terakhir

yang berhubungan dengan rekod itu;

_(b)_ dalam bahasa kebangsaan atau bahasa Inggeris; dan

_(c)_ disimpan di Malaysia, kecuali jika diluluskan selainnya

oleh Ketua Pengarah dan tertakluk kepada apa-apa syarat
yang difikirkan patut olehnya.

(3) Jika rekod itu adalah dalam bentuk yang boleh dibaca secara
elektronik, rekod itu hendaklah disimpan mengikut apa-apa cara
yang membolehkan rekod itu mudah diakses dan boleh ditukar
ke dalam bentuk tulisan.

(4) Jika rekod itu pada asalnya dalam bentuk manual dan
kemudiannya ditukar ke dalam bentuk elektronik, rekod itu
hendaklah dikekalkan dalam bentuk asalnya sebelum penukaran
itu.

(5) Suatu salinan rekod itu hendaklah boleh diterima sebagai
keterangan dalam mana-mana prosiding setakat yang sama
sebagaimana rekod itu sendiri.

(6) Mana-mana orang yang melanggar subseksyen (1), (2), (3)
atau (4) melakukan suatu kesalahan dan boleh, apabila disabitkan,
didenda tidak melebihi lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.

**Tempoh bercukai**

**25.** (1) Tempoh bercukai yang pertama bagi tiap-tiap orang kena
cukai hendaklah bermula dari tarikh dia sepatutnya berdaftar
di bawah seksyen 13 dan berakhir pada hari terakhir bulan
berikutnya dan tempoh bercukai seterusnya hendaklah suatu tempoh


-----

_Cukai Jualan_ 31

selama dua bulan yang berakhir pada hari terakhir mana-mana
bulan dalam mana-mana tahun kalendar.

(2) Walau apa pun subseksyen (1), Ketua Pengarah boleh
menentukan tempoh bercukai yang berbeza berkenaan dengan
petroleum tertakluk kepada apa-apa syarat yang difikirkan patut
oleh Ketua Pengarah.

(3) Orang kena cukai boleh memohon secara bertulis kepada
Ketua Pengarah untuk suatu tempoh bercukai selain tempoh
sebagaimana yang ditentukan di bawah subseksyen (1).

(4) Ketua Pengarah boleh, apabila apa-apa permohonan
di bawah subseksyen (3) diterima—

_(a)_ membenarkan permohonan itu dan tempoh bercukai

hendaklah tempoh sebagaimana yang dipohon;

_(b)_ menolak permohonan itu dan tempoh bercukai hendaklah

kekal sebagaimana yang ditentukan di bawah
subseksyen (1); atau

_(c)_ mengubah tempoh bagi tempoh bercukai atau tarikh

tempoh bercukai bermula atau berakhir.

(5) Ketua Pengarah boleh, sebagaimana yang difikirkan patut
olehnya, menetapkan semula orang kena cukai kepada mana-mana
tempoh bercukai selain tempoh yang telah ditentukan kepadanya
sebelum itu di bawah subseksyen (1), (2) atau (4).

**Pengemukaan penyata dan pembayaran cukai jualan yang**
**genap masa dan kena dibayar**

**26.** (1) Tiap-tiap orang kena cukai hendaklah, berkenaan dengan
tempoh bercukainya, mengakaunkan cukai jualan yang genap masa
dalam suatu penyata sebagaimana yang ditetapkan dan penyata
itu hendaklah dikemukakan kepada Ketua Pengarah mengikut
cara yang ditetapkan tidak lewat daripada hari terakhir bulan
selepas berakhirnya tempoh bercukai orang kena cukai itu yang
berhubungan dengan penyata itu.

(2) Jika tempoh bercukai telah diubah di bawah perenggan 25(4)(c)
dan walau apa pun subseksyen (1), penyata itu hendaklah


-----

32 _Rang Undang-Undang_

dikemukakan dalam masa tiga puluh hari dari berakhirnya tempoh
bercukai yang diubah itu.

(3) Mana-mana pengilang berdaftar yang terhenti daripada
bertanggungan untuk berdaftar di bawah seksyen 17 atau berhenti
untuk mengilang barang bercukai di bawah seksyen 18 hendaklah,
tidak lewat daripada tiga puluh hari selepas pemberhentian
sedemikian, atau apa-apa tarikh terkemudian sebagaimana yang
dibenarkan oleh Ketua Pengarah, mengemukakan suatu penyata
yang mengandungi butir-butir sebagaimana yang ditentukan oleh
Ketua Pengarah berkenaan dengan bahagian tempoh bercukai yang
terakhir itu yang dalamnya pengilang itu didaftarkan.

(4) Jika mana-mana pengilang berdaftar yang berhenti menjalankan
perniagaan sebagai pengilang mempunyai stok apa-apa barang
bercukai yang baginya cukai jualan yang genap masa dan kena
dibayar belum dibayar dan jika subseksyen 11(4) tidak terpakai,
pengilang berdaftar itu hendaklah memasukkan butir-butir barang
itu dalam penyata yang hendaklah dikemukakan olehnya bagi
tempoh bercukai terakhirnya seolah-olah barang itu telah dijual
olehnya semasa tempoh bercukai itu, dan dia hendaklah membayar
cukai jualan dengan sewajarnya.

(5) Mana-mana orang kena cukai yang dikehendaki untuk
mengemukakan penyata di bawah seksyen ini hendaklah membayar
kepada Ketua Pengarah amaun cukai jualan yang genap masa dan
kena dibayar olehnya berkenaan dengan tempoh bercukai yang
berhubungan dengan penyata itu tidak lewat daripada hari terakhir
yang dia dikehendaki untuk mengemukakan penyata itu.

(6) Penyata yang disebut dalam subseksyen (1), (2), (3) dan (4)
hendaklah dikemukakan sama ada terdapat cukai jualan yang
kena dibayar atau tidak.

(7) Mana-mana orang kena cukai yang—

_(a) melanggar subseksyen (1), (2), (3) atau (4); atau_

_(b)_ mengemukakan suatu penyata yang tidak betul,

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya.


-----

_Cukai Jualan_ 33

(8) Mana-mana orang yang tidak membayar kepada Ketua
Pengarah amaun cukai jualan yang genap masa dan kena dibayar
di bawah subseksyen (5) melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

(9) Jika apa-apa cukai jualan yang genap masa dan kena dibayar
tidak dibayar secara keseluruhannya atau sebahagiannya oleh
mana-mana orang kena cukai selepas hari terakhir cukai jualan
itu telah genap masa dan kena dibayar di bawah subseksyen (5)
dan tiada pendakwaan dimulakan, orang kena cukai itu hendaklah
membayar—

_(a)_ untuk tempoh tiga puluh hari pertama yang cukai jualan itu

tidak dibayar secara keseluruhannya atau sebahagiannya
selepas habis tempoh yang dinyatakan di bawah
subseksyen (5), suatu penalti sebanyak sepuluh peratus
daripada amaun cukai jualan itu yang masih belum dibayar;

_(b)_ untuk tempoh tiga puluh hari kedua yang cukai jualan itu

tidak dibayar secara keseluruhannya atau sebahagiannya
selepas habis tempoh yang dinyatakan di bawah
subseksyen (5), suatu penalti tambahan sebanyak lima
belas peratus daripada amaun cukai jualan itu yang masih
belum dibayar; dan

_(c)_ untuk tempoh tiga puluh hari ketiga yang cukai jualan itu

tidak dibayar secara keseluruhannya atau sebahagiannya
selepas habis tempoh yang dinyatakan di bawah
subseksyen (5), suatu penalti tambahan sebanyak lima belas
peratus daripada amaun cukai jualan itu yang masih
belum dibayar.

(10) Tertakluk kepada subseksyen (12), pendakwaan bagi
kesalahan di bawah subseksyen (8) boleh dimulakan selepas habis
tempoh yang dinyatakan dalam perenggan (9)(c).

(11) Mahkamah boleh memerintahkan supaya mana-mana
orang kena cukai yang disabitkan dengan kesalahan di bawah
subseksyen (8) untuk membayar penalti yang dinyatakan dalam
subseksyen (9).


-----

34 _Rang Undang-Undang_

(12) Tiada pendakwaan bagi kesalahan di bawah subseksyen (8)
boleh dimulakan terhadap mana-mana orang kena cukai yang
telah membayar amaun cukai jualan yang genap masa dan kena
dibayar, dan penalti yang dinyatakan di bawah subseksyen (9)
dalam tempoh yang dinyatakan dalam subseksyen (9).

**Kuasa untuk menaksir**

**27.** (1) Jika mana-mana orang kena cukai—

_(a)_ tidak memohon bagi pendaftaran di bawah seksyen 13;

_(b)_ tidak mengemukakan suatu penyata di bawah seksyen 26;

atau

_(c)_ mengemukakan suatu penyata yang didapati oleh Ketua

Pengarah sebagai tidak lengkap atau tidak betul,

Ketua Pengarah boleh menaksir mengikut pertimbangan terbaiknya
amaun cukai jualan yang genap masa dan kena dibayar, dan
penalti yang kena dibayar di bawah subseksyen 26(9), jika ada,
oleh orang kena cukai itu dan hendaklah dengan serta-merta
memberitahu orang kena cukai itu tentang taksiran itu secara
bertulis.

(2) Jika suatu amaun telah dibayar kepada mana-mana orang
sebagai pembayaran balik cukai jualan di bawah Akta ini yang
sepatutnya tidak dibayar kepadanya, Ketua Pengarah boleh menaksir
amaun pembayaran balik itu sebagai cukai jualan yang genap
masa dan kena dibayar olehnya dan hendaklah dengan serta-merta
memberitahu orang kena cukai itu tentang taksiran itu secara
bertulis.

(3) Taksiran di bawah subseksyen (1) dan (2) tidak boleh
dibuat lebih daripada enam tahun dari tarikh cukai jualan itu
telah genap masa dan kena dibayar atau dari tarikh pembayaran
balik cukai jualan itu telah dibuat, mengikut mana-mana yang
berkenaan, kecuali jika pada pendapat Ketua Pengarah apa-apa
bentuk fraud atau keingkaran sengaja telah dilakukan oleh atau
bagi pihak mana-mana orang berhubung dengan cukai jualan
atau pembayaran balik itu, Ketua Pengarah boleh, bagi maksud
menampung apa-apa kehilangan cukai jualan atau pembayaran
bayaran balik cukai jualan yang boleh dikaitkan dengan fraud
atau keingkaran sengaja itu, membuat suatu taksiran pada bilabila masa.


-----

_Cukai Jualan_ 35

(4) Pegawai cukai jualan yang hak boleh menaksir cukai jualan
yang kena dibayar ke atas apa-apa barang bercukai yang diimport
oleh mana-mana orang.

(5) Jika mana-mana orang kena cukai telah mendapat kawalan
ke atas mana-mana barang bercukai atau telah mengimport
mana-mana barang bercukai, Ketua Pengarah boleh menghendaki
orang kena cukai itu untuk mengakaunkan barang bercukai itu.

(6) Jika orang kena cukai tidak mengakaunkan barang bercukai
di bawah subseksyen (5) oleh sebab—

_(a)_ barang bercukai itu telah dijual olehnya;

_(b) barang bercukai itu telah dieksport atau dipindahkan_

melalui jualan; atau

_(c) barang bercukai itu telah hilang atau musnah,_

Ketua Pengarah boleh menaksir mengikut pertimbangan terbaiknya
amaun cukai jualan yang sepatutnya boleh dikenakan berkenaan
dengan barang bercukai itu jika barang itu telah dijual olehnya
dan hendaklah dengan serta-merta memberitahu orang kena cukai
itu tentang taksiran itu secara bertulis.

(7) Jika—

_(a)_ Ketua Pengarah telah membuat suatu taksiran cukai

jualan di bawah subseksyen (1) berkenaan dengan
perenggan (1)(a) atau _(b);_

_(b)_ cukai jualan yang ditaksir di bawah perenggan (a) telah

dibayar tetapi tiada penyata dikemukakan bagi tempoh
bercukai yang berhubungan dengan taksiran itu; dan

_(c)_ orang kena cukai tidak mengemukakan suatu penyata bagi

apa-apa tempoh bercukai yang berikutnya,

Ketua Pengarah boleh, sebagaimana yang difikirkan patut olehnya,
menaksir suatu amaun cukai jualan yang lebih tinggi daripada
amaun yang selainnya patut dipertimbangkannya sebagai wajar.


-----

36 _Rang Undang-Undang_

(8) Jika Ketua Pengarah mendapati bahawa amaun yang sepatutnya
telah ditaksir dalam suatu taksiran di bawah subseksyen (1),
(2), (4), (6) atau (7) melebihi amaun yang ditaksir sedemikian,
dia boleh—

_(a)_ di bawah peruntukan yang sama sebagaimana yang taksiran

itu dibuat; dan

_(b)_ dalam tempoh bercukai yang dalamnya taksiran itu

sepatutnya telah dibuat,

membuat suatu taksiran tambahan bagi amaun yang terlebih itu
dan hendaklah dengan serta-merta memberitahu orang kena cukai
itu secara bertulis dengan sewajarnya.

(9) Jika amaun cukai jualan dan penalti, jika ada, telah ditaksirkan
dan diberitahu kepada mana-mana orang kena cukai di bawah
subseksyen (1), (2), (6) atau (8), ia hendaklah disifatkan sebagai
suatu amaun cukai jualan yang genap masa dan kena dibayar, dan
penalti yang kena dibayar, oleh orang kena cukai itu dan boleh
didapatkan balik dengan sewajarnya dan amaun cukai jualan dan
penalti itu, jika ada, hendaklah dibayar oleh orang kena cukai
itu, sama ada atau tidak orang kena cukai itu merayu terhadap
taksiran itu, kepada Ketua Pengarah melainkan jika atau kecuali
setakat taksiran itu ditarik balik atau dikurangkan oleh Ketua
Pengarah.

(10) Ketua Pengarah boleh membuat apa-apa pengubahan atau
pertambahan kepada taksiran yang dibuat di bawah seksyen ini
sebagaimana yang difikirkan patut olehnya untuk memastikan
taksiran itu betul dan hendaklah dengan serta-merta memberitahu
orang itu secara bertulis.

**Mendapatkan balik cukai jualan, dsb., sebagai hutang sivil**

**28.** (1) Tanpa menjejaskan apa-apa remedi lain dan walau apa
pun apa-apa kajian semula atau rayuan terhadap apa-apa keputusan
Ketua Pengarah di bawah seksyen 96, apa-apa cukai jualan yang
terhutang dan kena dibayar, apa-apa surcaj yang terakru, atau
apa-apa penalti, fi atau wang lain yang kena dibayar, di bawah
Akta ini, boleh didapatkan balik sebagai suatu hutang sivil yang
kena dibayar kepada Kerajaan.


-----

_Cukai Jualan_ 37

(2) Jika suatu invois menunjukkan jualan barang bercukai
sebagai telah berlaku dengan cukai jualan yang boleh dikenakan ke
atas barang itu, maka hendaklah boleh didapatkan balik daripada
orang yang mengeluarkan invois itu suatu amaun yang bersamaan
dengan—

_(a)_ amaun yang ditunjukkan dalam invois itu sebagai cukai

jualan; atau

_(b)_ sekian banyak daripada jumlah amaun yang ditunjukkan

sebagai kena dibayar yang akan dianggap sebagai
merupakan cukai jualan, jika cukai jualan itu tidak
ditunjukkan secara berasingan dalam invois itu,

bagi penjualan barang bercukai itu.

(3) Subseksyen (2) hendaklah terpakai sama ada atau tidak—

_(a)_ invois itu ialah suatu invois yang dikeluarkan di bawah

seksyen 21 atau 22;

_(b) penjualan barang bercukai yang ditunjukkan pada invois_

itu sebenarnya berlaku atau telah berlaku atau amaun
yang ditunjukkan sebagai cukai jualan atau apa-apa
amaun cukai jualan boleh dikenakan atau telah boleh
dikenakan ke atas penjualan barang bercukai itu; atau

_(c)_ orang yang mengeluarkan invois itu ialah seorang pengilang

berdaftar,

dan apa-apa amaun yang boleh didapatkan balik daripada orang
itu di bawah subseksyen (2) hendaklah boleh didapatkan balik
sedemikian dan hendaklah selainnya boleh didapatkan balik sebagai
suatu hutang sivil yang kena dibayar kepada Kerajaan.

(4) Dalam apa-apa prosiding untuk mendapatkan balik cukai
jualan, surcaj, penalti, fi atau wang lain di bawah subseksyen (1),
pengemukaan suatu perakuan yang ditandatangani oleh Ketua
Pengarah—

_(a) yang menyatakan bahawa apa-apa cukai jualan, surcaj,_

penalti, fi atau wang lain dan amaun yang ditunjukkan
dalam perakuan itu sebagai yang terhutang dan kena


-----

38 _Rang Undang-Undang_

dibayar, terakru atau kena dibayar, dalam apa-apa
penyata, taksiran atau notis yang dibuat di bawah Akta
ini daripada orang yang dinamakan dalam perakuan itu;
dan

_(b) yang memberikan alamat orang itu dan yang berupa_

sebagai suatu salinan atau cabutan daripada apa-apa
notis taksiran,

hendaklah menjadi keterangan muktamad bagi cukai jualan, surcaj,
penalti, fi atau wang lain dan amaun itu sebagai yang terhutang
dan kena dibayar, terakru dan kena dibayar, dalam apa-apa penyata,
taksiran atau notis dan hendaklah menjadi autoriti yang mencukupi
untuk mahkamah memberikan penghakiman bagi amaun itu.

(5) Apa-apa penalti yang dikenakan di bawah Akta ini
hendaklah, bagi maksud Akta ini dan Akta Had Masa 1953

[Akta 254], Ordinan Had Masa Sabah [Sabah Bab 72] atau
Ordinan Had Masa Sarawak [Sarawak Bab 49], mengikut mana-mana
yang berkenaan, boleh didapatkan balik seolah-olah penalti itu
ialah cukai jualan yang terhutang dan kena dibayar di bawah
Akta ini dan dengan demikian subseksyen 6(4) Akta Had Masa
1953, seksyen 3 Ordinan Had Masa Sabah atau seksyen 3 Ordinan
Had Masa Sarawak, mengikut mana-mana yang berkenaan, tidak
terpakai bagi penalti itu.

**Kuasa untuk memungut cukai jualan, dsb., daripada orang**
**yang terhutang wang pada orang kena cukai**

**29.** (1) Jika apa-apa jumlah wang melalui cukai jualan terhutang
dan kena dibayar, surcaj terakru, atau penalti, fi atau wang lain
kena dibayar, oleh orang kena cukai, Ketua Pengarah boleh,
melalui notis secara bertulis, menghendaki—

_(a) mana-mana orang yang olehnya apa-apa wang terhutang_

atau terakru atau boleh menjadi terhutang dan kena
dibayar kepada orang kena cukai itu;

_(b) mana-mana orang yang memegang atau yang boleh_

kemudiannya memegang wang bagi atau untuk orang
kena cukai itu;

_(c)_ mana-mana orang yang memegang atau yang boleh

kemudiannya memegang wang bagi atau untuk


-----

_Cukai Jualan_ 39

mana-mana orang lain untuk pembayaran kepada orang
kena cukai itu; atau

_(d) mana-mana orang yang mempunyai kuasa daripada_

mana-mana orang lain untuk membayar wang kepada
orang kena cukai itu,

supaya membayar kepada Ketua Pengarah dengan serta-merta,
atau dalam masa yang dibenarkan oleh Ketua Pengarah, wang itu,
yang bukan gaji atau upah yang terhutang atau terakru kepada
orang kena cukai itu, atau sekian banyak daripada wang itu yang
cukup untuk membayar jumlah wang yang terhutang dan kena
dibayar, terakru atau kena dibayar, oleh orang kena cukai itu
sebagaimana yang disebut terdahulu.

(2) Suatu salinan notis di bawah subseksyen (1) hendaklah
dikemukakan kepada orang kena cukai di alamatnya yang terakhir
diketahui.

(3) Semua bayaran yang dibuat menurut suatu notis di bawah
subseksyen (1) hendaklah disifatkan sebagai telah dibuat bagi
pihak orang kena cukai itu dan dengan kuasa daripada orang
kena cukai itu dan daripada semua orang lain yang berkenaan.

(4) Bagi maksud seksyen ini, Ketua Pengarah boleh menghendaki
mana-mana orang untuk memberikan kepadanya maklumat—

_(a)_ mengenai apa-apa wang, dana atau aset yang boleh

dipegang oleh orang itu bagi pihak mana-mana orang
lain; atau

_(b) mengenai apa-apa wang yang terhutang dan kena dibayar_

olehnya kepada mana-mana orang lain.

**Mendapatkan balik cukai jualan sebelum kena dibayar daripada**
**orang yang hendak meninggalkan Malaysia**

**30.** Jika Ketua Pengarah mempunyai sebab untuk mempercayai
bahawa mana-mana orang hendak atau berkemungkinan akan
meninggalkan Malaysia sebelum apa-apa cukai jualan yang genap
masa olehnya menjadi kena dibayar mengikut peruntukan Akta
ini, cukai jualan itu hendaklah, jika difikirkan patut oleh Ketua


-----

40 _Rang Undang-Undang_

Pengarah, kena dibayar pada apa-apa tarikh yang lebih awal
sebagaimana yang ditentukan oleh Ketua Pengarah dan orang itu
hendaklah diberitahu dengan sewajarnya.

**Mendapatkan balik cukai jualan, dsb., daripada orang yang**
**hendak meninggalkan Malaysia tanpa membayar cukai jualan,**
**dsb.**

**31.** (1) Jika Ketua Pengarah mempunyai sebab untuk mempercayai
bahawa mana-mana orang hendak atau berkemungkinan akan
meninggalkan Malaysia tanpa membayar—

_(a) apa-apa cukai jualan yang genap masa dan kena dibayar_

olehnya di bawah subseksyen 26(5);

_(b)_ apa-apa penalti yang kena dibayar olehnya di bawah

subseksyen 26(9);

_(c) apa-apa surcaj yang terakru olehnya di bawah_

subseksyen 32(3);

_(d) apa-apa fi yang kena dibayar olehnya di bawah Akta ini;_

atau

_(e) apa-apa wang lain yang boleh didapatkan balik daripadanya_

di bawah Akta ini,

Ketua Pengarah boleh mengeluarkan kepada Ketua Pengarah
Imigresen suatu notis yang mengandungi butir-butir mengenai
orang itu dan kesalahan yang dilakukan dengan permintaan supaya
orang itu dihalang daripada meninggalkan Malaysia melainkan
jika dia membayar cukai jualan, surcaj, penalti, fi atau wang lain
itu, atau mengemukakan jaminan sehingga memuaskan hati Ketua
Pengarah bagi pembayarannya.

(2) Tertakluk kepada apa-apa perintah yang dikeluarkan
atau dibuat di bawah mana-mana undang-undang bertulis yang
sedang berkuat kuasa yang berhubungan dengan imigresen,
Ketua Pengarah Imigresen yang menerima permintaan di bawah
subseksyen (1) berkenaan dengan seseorang hendaklah menjalankan
segala langkah yang boleh termasuk pemindahan dan penahanan
apa-apa perakuan pengenalan, pasport, permit keluar atau dokumen
perjalanan lain berhubung dengan orang itu sebagaimana yang
perlu untuk menguatkuasakan permintaan itu.


-----

_Cukai Jualan_ 41

(3) Ketua Pengarah hendaklah menyebabkan notis di bawah
subseksyen (1) disampaikan secara ke diri atau melalui pos
berdaftar kepada orang yang berhubungan dengan notis itu.

(4) Ketidakterimaan notis di bawah subseksyen (1) oleh orang
yang disebut dalam subseksyen (3) tidak boleh menidaksahkan
apa-apa jua yang dilakukan di bawah seksyen ini.

(5) Jika orang yang berkenaan dengannya suatu notis telah
dikeluarkan di bawah subseksyen (1) mengemukakan, pada atau
selepas tarikh notis itu, suatu pernyataan bertulis yang ditandatangani
oleh Ketua Pengarah yang menyatakan bahawa semua cukai jualan,
surcaj, penalti, fi atau wang lain yang dinyatakan dalam notis
itu telah dibayar, atau bahawa jaminan telah dikemukakan bagi
pembayarannya, pernyataan itu hendaklah menjadi kuasa yang
mencukupi untuk membenarkan orang itu meninggalkan Malaysia.

(6) Tiada prosiding undang-undang boleh dimulakan atau dibuat
terhadap Kerajaan Persekutuan, Kerajaan Negeri atau mana-mana
pegawai awam lain berkenaan dengan apa-apa jua yang dilakukan
dengan sah di bawah seksyen ini.

**Pembayaran secara ansuran**

**32.** (1) Ketua Pengarah boleh membenarkan apa-apa cukai jualan
yang genap masa dan kena dibayar, atau penalti yang kena dibayar,
dibayar secara ansuran di bawah hal keadaan yang ditetapkan
dalam apa-apa amaun dan pada apa-apa tarikh yang ditentukan
oleh Ketua Pengarah.

(2) Jika cukai jualan dibenarkan untuk dibayar secara ansuran,
penalti di bawah subseksyen 26(9) hendaklah terhenti dikira dari
tarikh Ketua Pengarah membenarkan pembayaran secara ansuran
itu.

(3) Jika berlaku keingkaran dalam pembayaran apa-apa ansuran
di bawah subseksyen (1) pada tarikh genap masanya bagi pembayaran
baki amaun yang genap masa dan kena dibayar, keseluruhan baki
belum jelas itu hendaklah menjadi genap masa dan kena dibayar
pada tarikh itu dan hendaklah, tanpa apa-apa notis selanjutnya
disampaikan kepada orang yang bertanggungan untuk membayar
amaun yang terhutang itu, tertakluk kepada suatu surcaj yang


-----

42 _Rang Undang-Undang_

bersamaan dengan sepuluh peratus daripada baki itu dan surcaj
itu hendaklah boleh didapatkan balik seolah-olah surcaj itu adalah
terhutang dan kena dibayar di bawah Akta ini.

(4) Tiada apa-apa jua dalam subseksyen (1) dan (3) boleh
menjejaskan penjalanan hak dan kuasa di bawah seksyen ini
oleh Ketua Pengarah untuk menyita atau menjual apa-apa barang
kepunyaan orang yang bertanggungan untuk membayar apa-apa
cukai jualan, penalti atau surcaj untuk mendapatkan balik amaun
yang kena dibayar di bawah subseksyen (1) dan (3) atau apa-apa
baki belum jelas daripada cukai jualan, penalti atau surcaj.

**Barang yang tertakluk kepada kawalan kastam atau eksais tidak**
**boleh diserahkan sehingga cukai jualan dibayar sebagaimana**
**yang dituntut**

**33.** (1) Dalam hal barang kena cukai yang diimport, tiada seorang
pun berhak untuk mendapatkan serahan barang itu daripada kawalan
kastam atau kawalan eksais sehingga amaun cukai jualan yang
ditaksirkan oleh pegawai cukai jualan yang hak ke atas barang
itu telah dibayar sepenuhnya.

(2) Walau apa pun subseksyen (1), mana-mana orang boleh
mendapatkan serahan petroleum bercukai yang diimport daripada
kawalan kastam atau kawalan eksais sama ada atau tidak apa-apa
bahagian atau kesemua cukai jualan yang genap masa dan kena
dibayar ke atas petroleum bercukai itu telah dibayar.

**Tanggungan pengarah, dsb.**

**34.** (1) Walau apa pun mana-mana undang-undang bertulis yang
berlawanan, tetapi tertakluk kepada subseksyen (2) berhubung
dengan suatu syarikat yang sedang digulung, jika cukai jualan
adalah genap masa dan kena dibayar, surcaj adalah terakru, atau
penalti, fi atau wang lain adalah kena dibayar, di bawah Akta
ini oleh mana-mana syarikat, perkongsian liabiliti terhad, firma,
pertubuhan atau kumpulan orang yang lain—

_(a)_ pengarah syarikat itu;


-----

_Cukai Jualan_ 43

_(b)_ pegawai pematuhan yang dilantik dalam kalangan pekongsi

perkongsian liabiliti terhad itu atau jika tiada pegawai
pematuhan dilantik sedemikian, mana-mana pekongsi atau
semua pekongsi perkongsian liabiliti terhad itu;

_(c)_ pekongsi firma itu;

_(d)_ pemegang jawatan pertubuhan itu; atau

_(e)_ orang yang bertanggungjawab bagi pengurusan kumpulan

orang itu,

mengikut mana-mana yang berkenaan, hendaklah bersama dengan
syarikat, perkongsian liabiliti terhad, firma, pertubuhan atau
kumpulan orang yang lain itu bertanggungan secara bersesama
dan berasingan bagi cukai jualan, surcaj, penalti, fi atau wang
lain itu.

(2) Berhubung dengan suatu syarikat yang sedang digulung,
pengarah syarikat itu hendaklah hanya bertanggungan jika aset
syarikat itu tidak mencukupi untuk menjelaskan amaun yang
terhutang, selepas membayar apa-apa jumlah wang yang mempunyai
keutamaan di bawah Akta Syarikat 2016 [Akta 777] berhubung
dengan penggunaan aset syarikat itu dalam penggulungan itu
berbanding dengan cukai jualan, surcaj, penalti, fi atau apa-apa
wang lain itu.

Bahagian VI

PENGECUALIAN, PEMBAYARAN BALIK, PULANG BALIK

DAN PEREMITAN

**Kuasa Menteri untuk mengecualikan dan membayar balik**

**35.** (1) Menteri boleh, melalui perintah yang disiarkan dalam
_Warta dan tertakluk kepada apa-apa syarat yang difikirkan patut_
olehnya, mengecualikan—

_(a)_ apa-apa barang atau kelas barang daripada keseluruhan

atau mana-mana bahagian cukai jualan; atau

_(b)_ mana-mana orang atau golongan orang daripada pembayaran

keseluruhan atau mana-mana bahagian cukai jualan yang


-----

44 _Rang Undang-Undang_

boleh dikenakan dan dilevikan ke atas mana-mana barang
bercukai yang dikilang atau diimport.

(2) Apa-apa perintah yang dibuat di bawah subseksyen (1)
hendaklah dibentangkan di hadapan Dewan Rakyat.

(3) Menteri boleh, dalam apa-apa hal tertentu dan tertakluk
kepada apa-apa syarat yang difikirkan patut olehnya—

_(a)_ mengecualikan mana-mana orang atau golongan orang

daripada pembayaran keseluruhan atau mana-mana bahagian
cukai jualan yang boleh dikenakan dan dilevikan ke atas
apa-apa barang bercukai yang dikilang atau diimport;

_(b)_ mengecualikan mana-mana pengilang berdaftar atau kelas

pengilang berdaftar daripada mengenakan dan memungut
cukai jualan ke atas barang bercukai; atau

_(c)_ mengarahkan Ketua Pengarah supaya membuat bayaran

balik kepada mana-mana orang atau golongan orang
bagi keseluruhan atau mana-mana bahagian cukai
jualan atau penalti yang telah dibayar oleh orang atau
golongan orang itu.

(4) Jika pengilang berdaftar menjual apa-apa barang bercukai
kepada seseorang atau golongan orang yang dikecualikan di bawah
perenggan (1)(b) atau (3)(a), pengilang berdaftar itu hendaklah
dikecualikan daripada mengenakan dan memungut cukai jualan
yang genap masa dan kena dibayar ke atas barang bercukai itu.

(5) Jika mana-mana orang yang dikecualikan di bawah
perenggan (1)(b) atau (3)(a) tidak mematuhi apa-apa syarat yang
berhubungan dengan pengecualian itu, apa-apa cukai jualan yang
menjadi perkara kepada pengecualian itu hendaklah menjadi genap
masa dan kena dibayar oleh orang itu pada tarikh mana-mana
syarat itu tidak dipatuhi.

(6) Jika seseorang yang telah diberikan pengecualian di bawah
perenggan (1)(b) atau (3)(a) telah membayar apa-apa cukai jualan
yang berhubungan dengan pengecualian itu dan yang telah diberi
kelulusan oleh Menteri untuk pembayaran balik amaun cukai jualan
yang telah dibayar, orang itu berhak bagi pembayaran balik itu.


-----

_Cukai Jualan_ 45

**Tuntutan bagi pembayaran balik cukai jualan berhubung**
**dengan hutang lapuk**

**36.** (1) Mana-mana orang yang merupakan, atau terhenti menjadi,
pengilang berdaftar boleh membuat tuntutan kepada Ketua Pengarah
bagi pembayaran balik untuk keseluruhan atau mana-mana
bahagian apa-apa cukai jualan yang telah dibayar olehnya berkenaan
dengan barang bercukai jika—

_(a) keseluruhan atau mana-mana bahagian cukai jualan yang_

kena dibayar kepada orang itu telah dihapus kira dalam
akaunnya sebagai hutang lapuk; dan

_(b) Ketua Pengarah berpuas hati bahawa segala usaha yang_

munasabah telah dibuat oleh orang itu untuk mendapatkan
balik cukai jualan itu.

(2) Jika orang yang membuat tuntutan bagi pembayaran balik
di bawah subseksyen (1) berhubung dengan hutang lapuk—

_(a) tidak menerima apa-apa bayaran berkenaan dengan jualan_

barang bercukai itu, orang itu boleh membuat tuntutan
bagi pembayaran balik bagi keseluruhan cukai jualan
yang telah dibayar itu; atau

_(b) telah menerima apa-apa bayaran berkenaan dengan barang_

bercukai itu, orang itu boleh membuat tuntutan bagi
perbezaan antara cukai jualan yang telah dibayar dengan
amaun yang dikira mengikut formula yang berikut:

A
x C
B

iaitu A ialah bayaran yang diterima
berkenaan dengan jualan barang
bercukai itu;

B ialah nilai jualan barang bercukai
itu ditambah dengan cukai jualan
yang kena dibayar ke atas barang
bercukai itu; dan

C ialah cukai jualan yang kena dibayar
ke atas barang bercukai itu.


-----

46 _Rang Undang-Undang_

(3) Orang yang disebut dalam subseksyen (1) boleh membuat
tuntutan bagi pembayaran balik keseluruhan atau mana-mana
bahagian apa-apa cukai jualan berhubung dengan hutang lapuk
dalam masa enam tahun dari tarikh cukai jualan dibayar olehnya
dan Ketua Pengarah boleh membayar balik keseluruhan atau
mana-mana bahagian cukai jualan itu selepas berpuas hati bahawa
orang itu telah membuktikan tuntutan itu dengan sewajarnya.

(4) Bagi maksud seksyen ini, “hutang lapuk” ertinya amaun
belum jelas bagi bayaran berkenaan dengan jualan barang bercukai
termasuk cukai jualan yang terhutang kepada seseorang yang
merupakan, atau terhenti menjadi, pengilang berdaftar tetapi tidak
dibayar kepada, dan tidak boleh didapatkan balik oleh, orang itu.

**Pembayaran semula cukai jualan berhubung dengan hutang**
**lapuk**

**37.** Jika pembayaran balik cukai jualan telah dibuat di bawah
seksyen 36 oleh Ketua Pengarah kepada orang yang disebut
dalam subseksyen 36(1) dan apa-apa bayaran berkenaan dengan
jualan barang bercukai yang baginya cukai jualan itu kena dibayar
kemudiannya diterima oleh orang itu, orang itu hendaklah membayar
semula kepada Ketua Pengarah suatu amaun yang dikira mengikut
formula yang berikut:

A
B x C

iaitu A ialah bayaran yang diterima berkenaan
dengan jualan barang bercukai itu;

B ialah nilai jualan barang bercukai itu
ditambah dengan cukai jualan yang
kena dibayar ke atas barang bercukai
itu; dan

C ialah cukai jualan yang kena dibayar
ke atas barang bercukai itu.


-----

_Cukai Jualan_ 47

**Pembayaran cukai jualan, dsb., yang terkurang dibayar atau**
**dibayar balik secara silap**

**38.** (1) Jika—

_(a) keseluruhan atau mana-mana bahagian apa-apa cukai jualan_

yang genap masa dan kena dibayar, surcaj yang terakru,
atau penalti, fi atau wang lain yang kena dibayar, di
bawah Akta ini tidak dibayar oleh seseorang; atau

_(b) keseluruhan atau mana-mana bahagian apa-apa cukai_

jualan yang genap masa dan kena dibayar, surcaj yang
terakru, atau penalti, fi atau wang lain yang kena dibayar,
selepas bayaran dibuat, telah dibayar balik secara silap
kepada seseorang,

Ketua Pengarah hendaklah menuntut daripada orang itu untuk
membayar cukai jualan, surcaj, penalti, fi atau wang lain itu, atau
cukai jualan, surcaj, penalti, fi atau wang lain yang terkurang
itu, atau untuk membayar semula bayaran balik yang dibayar
kepadanya secara silap.

(2) Tuntutan di bawah subseksyen (1) hendaklah dibuat dalam
masa enam tahun dari tarikh—

_(a) cukai jualan, surcaj, penalti, fi atau wang lain itu telah_

kena dibayar, atau cukai jualan, surcaj, penalti, fi atau
wang lain yang terkurang itu telah dibayar; atau

_(b) pembayaran balik itu telah dibuat._

(3) Apabila tuntutan di bawah subseksyen (1) diterima, orang
itu hendaklah—

_(a) membayar cukai jualan, surcaj, penalti, fi atau wang lain_

itu, atau cukai jualan, surcaj, penalti, fi atau wang lain
yang terkurang itu; atau

_(b)_ membayar semula bayaran balik yang telah dibayar secara

silap kepadanya.

(4) Tanpa menjejaskan subseksyen (1), apa-apa barang kepunyaan
orang yang disebut dalam subseksyen (1), yang mungkin berada
dalam kawalan kastam atau kawalan eksais atau berada di suatu


-----

48 _Rang Undang-Undang_

tempat yang dinyatakan dalam pendaftaran di bawah seksyen 13,
boleh disita sehingga cukai jualan, surcaj, penalti, fi atau wang
lain itu, atau cukai jualan, surcaj, penalti, fi atau wang lain yang
terkurang itu, dibayar, atau bayaran balik yang telah dibayar
secara silap kepadanya dibayar semula.

(5) Jika cukai jualan, surcaj, penalti, fi atau wang lain itu atau
cukai jualan, surcaj, penalti, fi atau wang lain yang terkurang
itu, atau bayaran balik yang perlu dibayar semula masih tidak
dibayar, mengikut mana-mana yang berkenaan, Ketua Pengarah
boleh menjual barang yang telah disita di bawah subseksyen (4)—

_(a) selepas memberikan notis secara bertulis tidak kurang_

daripada tiga puluh hari kepada orang itu atau ejennya
jika nama dan alamat orang atau ejen itu diketahui oleh
Ketua Pengarah; atau

_(b) selepas memberikan notis yang sewajarnya dalam Warta_

jika nama dan alamat orang itu atau ejennya tidak
diketahui oleh Ketua Pengarah.

(6) Hasil penjualan mana-mana barang yang disita di bawah
subseksyen (4) hendaklah digunakan bagi pembayaran—

_(a) cukai jualan, surcaj, penalti, fi atau wang lain itu;_

_(b) cukai jualan, surcaj, penalti, fi atau wang lain yang_

terkurang itu;

_(c) bayaran balik yang telah dibayar secara silap itu; atau_

_(d) mendapatkan balik amaun yang terhutang atau caj-caj lain_

yang mungkin terhutang berkenaan dengan penjualan
barang itu,

dan lebihannya, jika ada, hendaklah dibayar kepada orang itu, dan
jika orang itu tidak dapat dikesan dalam masa satu bulan dari
penjualan itu, lebihan itu hendaklah dibayar ke dalam Kumpulan
Wang Disatukan.

(7) Jika semasa penjualan mana-mana barang yang disita
di bawah subseksyen (4) tiada tawaran yang mencukupi didapatkan
untuk membayar cukai jualan, surcaj, penalti, fi atau wang lain
yang kena dibayar atau cukai jualan, surcaj, penalti, fi atau wang


-----

_Cukai Jualan_ 49

lain yang terkurang yang kena dibayar atau bayaran balik yang
dibayar secara silap, mengikut mana-mana yang berkenaan, barang
itu hendaklah dilucuthakkan kepada Kerajaan dan hendaklah
dilupuskan mengikut apa-apa cara yang diarahkan oleh Ketua
Pengarah.

(8) Tiap-tiap penjualan secara lelong apa-apa barang yang
disita di bawah subseksyen (4) hendaklah dijalankan oleh atau
di hadapan seorang pegawai kanan cukai jualan.

**Pembayaran balik cukai jualan, dsb.,** **yang terlebih bayar**
**atau dibayar secara silap**

**39.** (1) Mana-mana orang yang—

_(a)_ telah terlebih bayar atau membayar secara silap apa-apa

cukai jualan, surcaj, penalti, fi atau wang lain; atau

_(b)_ berhak untuk mendapatkan bayaran balik di bawah

subseksyen 35(6) atau 41(3),

boleh membuat tuntutan bagi pembayaran balik dalam borang
yang ditetapkan.

(2) Suatu tuntutan bagi pembayaran balik di bawah subseksyen (1)
hendaklah dibuat kepada Ketua Pengarah dalam masa satu tahun
dari masa—

_(a)_ berlakunya pembayaran terlebih itu atau pembayaran yang

silap itu; atau

_(b)_ berlakunya kelayakan terhadap pembayaran balik

di bawah subseksyen 35(6) atau 41(3).

(3) Ketua Pengarah boleh membuat pembayaran balik
berkenaan dengan tuntutan di bawah subseksyen (1) selepas
berpuas hati bahawa orang itu telah membuktikan tuntutan itu
dengan sewajarnya.

(4) Ketua Pengarah boleh mengurangkan atau tidak
membenarkan apa-apa pembayaran balik yang terhutang berkenaan
dengan tuntutan di bawah subseksyen (1) setakat yang pembayaran
balik itu akan dengan tidak patut memperkaya orang yang disebut
dalam subseksyen (1).


-----

50 _Rang Undang-Undang_

(5) Suatu tuntutan bagi pembayaran balik di bawah seksyen ini
hendaklah disokong oleh apa-apa keterangan sebagaimana yang
dikehendaki oleh Ketua Pengarah.

**Pulang balik**

**40.** (1) Ketua Pengarah boleh membenarkan pulang balik bagi
keseluruhan amaun cukai jualan yang dibayar oleh seseorang
berkenaan dengan barang bercukai yang kemudiannya dieksport
oleh orang itu dari Malaysia tertakluk kepada peraturan-peraturan
yang dibuat di bawah Akta ini.

(2) Seksyen ini tidak terpakai bagi petroleum.

**Peremitan cukai jualan, dsb.**

**41.** (1) Menteri boleh meremitkan keseluruhan atau mana-mana
bahagian cukai jualan yang genap masa dan kena dibayar di bawah
Akta ini jika difikirkan patut olehnya.

(2) Ketua Pengarah boleh meremitkan keseluruhan atau
mana-mana bahagian surcaj yang terakru, atau penalti, fi atau
wang lain yang kena dibayar, di bawah Akta ini jika difikirkan
patut olehnya.

(3) Jika seseorang yang telah diberikan peremitan di bawah
subseksyen (1) atau (2) telah membayar apa-apa cukai jualan, surcaj,
penalti, fi atau wang lain yang berhubungan dengan peremitan itu,
dia berhak kepada suatu pembayaran balik amaun cukai jualan,
surcaj, penalti, fi atau wang lain yang telah diremitkan itu.

Bahagian VII

KETETAPAN

**Ketetapan umum**

**42.** (1) Ketua Pengarah boleh, pada bila-bila masa, membuat
suatu ketetapan umum mengenai pemakaian mana-mana peruntukan
Akta ini berhubung dengan mana-mana orang atau golongan orang,
atau apa-apa jenis aktiviti perniagaan.


-----

_Cukai Jualan_ 51

(2) Ketua Pengarah boleh menarik balik, sama ada keseluruhannya
atau sebahagiannya, apa-apa ketetapan umum yang dibuat
di bawah seksyen ini.

(3) Walau apa pun apa-apa peruntukan Akta ini, jika suatu
ketetapan umum di bawah subseksyen (1) terpakai bagi mana-mana
orang berhubung dengan suatu aktiviti perniagaan dan orang itu
mengguna pakai peruntukan itu mengikut cara yang dinyatakan
dalam ketetapan itu, Ketua Pengarah hendaklah mengguna pakai
peruntukan itu berhubung dengan orang dan aktiviti perniagaan
itu mengikut ketetapan itu.

**Ketetapan kastam**

**43.** (1) Mana-mana orang boleh memohon, dalam borang yang
ditetapkan bersama dengan fi yang ditetapkan, kepada Ketua
Pengarah bagi suatu ketetapan kastam berkenaan dengan
mana-mana satu atau lebih perkara yang berikut:

_(a)_ klasifikasi barang bercukai;

_(b)_ penentuan orang kena cukai;

_(c)_ prinsip-prinsip yang boleh diterima pakai bagi maksud

penentuan nilai jualan barang bercukai; atau

_(d)_ apa-apa perkara lain sebagaimana yang ditentukan oleh

Ketua Pengarah.

(2) Suatu permohonan bagi ketetapan kastam di bawah
subseksyen (1) boleh dibuat—

_(a)_ berkenaan dengan barang yang diimport—

(i) pada bila-bila masa sebelum barang itu, yang

merupakan hal perkara permohonan itu, diimport
atau diniatkan untuk diimport ke dalam Malaysia;
atau

(ii) pada bila-bila masa terkemudian, jika dibenarkan

oleh Ketua Pengarah; atau


-----

52 _Rang Undang-Undang_

_(b)_ berkenaan dengan barang-barang yang dikilangkan—

(i) pada bila-bila masa sebelum barang itu, yang

merupakan hal perkara permohonan itu, dikilangkan;
atau

(ii) pada bila-bila masa terkemudian, jika dibenarkan

oleh Ketua Pengarah.

(3) Seorang pemohon boleh menarik balik permohonannya
pada bila-bila masa sebelum suatu ketetapan kastam dibuat dan
apa-apa pembayaran yang telah dibuat berhubung dengan
permohonan bagi ketetapan kastam itu hendaklah dilucuthakkan
oleh Ketua Pengarah.

**Membuat ketetapan kastam**

**44.** (1) Tertakluk kepada subseksyen (3), Ketua Pengarah
hendaklah membuat suatu ketetapan kastam berkenaan dengan
apa-apa perkara yang dinyatakan dalam permohonan yang dibuat
di bawah seksyen 43 dan ketetapan kastam itu hendaklah mengikat
pemohon.

(2) Mana-mana ketetapan kastam yang dibuat di bawah
subseksyen (1) boleh tertakluk kepada apa-apa syarat sebagaimana
yang difikirkan patut oleh Ketua Pengarah.

(3) Ketua Pengarah boleh menolak untuk membuat ketetapan
kastam jika, pada pendapatnya—

_(a)_ maklumat yang diberikan oleh pemohon adalah tidak

mencukupi untuk berbuat demikian;

_(b)_ permohonan itu adalah untuk situasi andaian; atau

_(c)_ apa-apa rayuan yang belum selesai di bawah seksyen 96

melibatkan hal perkara yang disebut dalam permohonan
itu.

**Pindaan, pengubahsuaian atau pembatalan ketetapan kastam**

**45.** (1) Suatu ketetapan kastam boleh dipinda, diubah suai atau
dibatalkan oleh Ketua Pengarah jika—

_(a)_ ketetapan kastam itu mengandungi suatu kesilapan yang

perlu diperbetulkan;


-----

_Cukai Jualan_ 53

_(b)_ ketetapan kastam itu adalah berdasarkan suatu kesilapan

fakta atau undang-undang;

_(c)_ terdapat perubahan dalam undang-undang yang berhubungan

dengan cukai jualan; atau

_(d)_ terdapat perubahan dalam fakta material atau hal keadaan

yang menjadi asas kepada ketetapan kastam itu.

(2) Ketua Pengarah hendaklah, sebaik selepas membuat
pindaan, pengubahsuaian atau pembatalan itu, memberikan notis
secara bertulis kepada pemohon yang disebut dalam seksyen 43
mengenai pindaan, pengubahsuaian atau pembatalan itu dan,
tertakluk kepada subseksyen (3), ketetapan kastam yang dipinda,
diubah suai atau dibatalkan itu hendaklah berkuat kuasa dari tarikh
yang dinyatakan dalam notis itu.

(3) Walau apa pun subseksyen (2), jika suatu ketetapan kastam
mempunyai kesan dalam menyebabkan atau meningkatkan
apa-apa tanggungan cukai jualan berkenaan dengan apa-apa barang
bercukai, dan—

_(a)_ barang bercukai itu diimport dalam masa tiga bulan

dari tarikh notis mengenai pindaan, pengubahsuaian
atau pembatalan diberikan menurut suatu kontrak yang
mengikat yang dibuat sebelum tarikh itu;

_(b)_ barang bercukai itu telah dikeluarkan daripada tempat

pengilangan atau gudang dalam negara yang darinya
barang itu dieksport untuk penghantaran terus ke Malaysia
pada tarikh notis mengenai pindaan, pengubahsuaian atau
pembatalan ketetapan kastam diberikan; atau

_(c)_ barang bercukai itu diimport pada atau sebelum tarikh

notis mengenai pindaan, pengubahsuaian atau pembatalan
itu diberikan tetapi belum dilepaskan untuk kegunaan
tempatan,

ketetapan kastam yang telah dibuat sebelum pindaan, pengubahsuaian
atau pembatalan di bawah seksyen ini hendaklah diguna pakai
bagi barang bercukai itu.


-----

54 _Rang Undang-Undang_

(4) Walau apa pun subseksyen (2) dan tertakluk kepada seksyen 39,
jika pindaan, pengubahsuaian atau pembatalan ketetapan kastam
mempunyai kesan dalam mengurangkan apa-apa tanggungan cukai
jualan berkenaan dengan apa-apa barang bercukai, apa-apa cukai
jualan yang lebih tinggi yang telah dibayar hendaklah dianggap
seolah-olah cukai jualan yang lebih tinggi itu telah tersilap bayar.

**Ketua Pengarah hendaklah mengisytiharkan ketetapan kastam**
**adalah terbatal, dsb.**

**46.** Ketua Pengarah hendaklah, melalui suatu notis, mengisytiharkan
suatu ketetapan kastam yang dibuat di bawah seksyen 44 adalah
terbatal, tidak sah dan tidak mempunyai kesan jika ketetapan itu
telah didapatkan oleh pemohon yang disebut dalam seksyen 43
melalui fraud, salah nyataan atau pemalsuan fakta.

**Ketetapan kastam yang berbeza mengenai hal perkara yang**
**sama**

**47.** Jika pemohon yang disebut dalam seksyen 43 menerima dua
atau lebih ketetapan kastam yang berbeza mengenai hal perkara
yang sama, ketetapan-ketetapan itu hendaklah dianggap sebagai
terbatal dan tidak sah, dan pemohon itu hendaklah dengan segera
memberitahu Ketua Pengarah yang hendaklah, dalam masa tiga
puluh hari dari tarikh pemberitahuan itu, membuat suatu ketetapan
kastam yang baharu.

Bahagian VIII

PERUNTUKAN KHAS YANG BERHUBUNGAN DENGAN

KAWASAN DITETAPKAN

**Tafsiran**

**48.** Dalam Bahagian ini, “Malaysia” tidak termasuk kawasan
ditetapkan dan kawasan khas.

**Pemakaian**

**49.** Bagi maksud Bahagian ini, Akta ini tidak terpakai bagi
apa-apa barang bercukai yang dikilangkan di dalam kawasan
ditetapkan selain petroleum.


-----

_Cukai Jualan_ 55

**Cukai jualan yang berhubungan dengan barang bercukai**
**yang diimport ke dalam atau diangkut ke atau dari kawasan**
**ditetapkan**

**50.** Walau apa pun apa-apa jua yang berlawanan yang terkandung
dalam Akta ini—

_(a)_ tiada cukai jualan boleh dilevikan dan kena dibayar ke

atas apa-apa barang bercukai—

(i) yang diimport ke dalam kawasan ditetapkan atau

diangkut ke kawasan ditetapkan dari Malaysia;

(ii) yang diangkut antara kawasan ditetapkan; atau

(iii) yang diangkut dari kawasan ditetapkan ke kawasan

khas,

selain apa-apa barang bercukai yang diisytiharkan oleh

Menteri dari semasa ke semasa melalui perintah yang
disiarkan dalam _Warta;_

_(b)_ cukai jualan hendaklah dilevikan dan kena dibayar

ke atas semua barang bercukai yang diangkut ke Malaysia
dari kawasan ditetapkan seolah-olah pengangkutan itu
ke Malaysia ialah pengimportan ke dalam Malaysia; dan

_(c)_ nilai jualan barang bercukai yang boleh dikenakan cukai

jualan mengikut perenggan _(b)_ hendaklah ditentukan
mengikut subseksyen 9(2).

**Pengangkutan barang bercukai dari atau ke kawasan ditetapkan**
**ke atau dari Malaysia**

**51.** (1) Jika barang-barang bercukai diangkut—

_(a)_ dari kawasan ditetapkan ke Malaysia; atau

_(b)_ dari Malaysia ke kawasan ditetapkan,

peruntukan Akta ini hendaklah, dengan apa-apa pengubahsuaian
dan penyesuaian yang perlu, terpakai seolah-olah barang itu telah
diimport ke dalam, atau dieksport dari, Malaysia dari atau ke
suatu tempat di luar Malaysia.


-----

56 _Rang Undang-Undang_

(2) Tanpa menjejaskan keluasan subseksyen (1), Bahagian X
hendaklah terpakai bagi—

_(a)_ barang bercukai yang diangkut ke atau dari kawasan

ditetapkan dari atau ke Malaysia; dan

_(b)_ orang, dan kenderaan, kapal dan pesawat udara, yang

mengangkut barang itu.

**Perisytiharan barang bercukai yang diangkut dari kawasan**
**ditetapkan ke Malaysia**

**52.** Orang yang menjaga mana-mana kenderaan, kapal atau pesawat
udara yang di dalamnya barang bercukai diangkut dari kawasan
ditetapkan ke Malaysia hendaklah membuat suatu perisytiharan
yang secara substantialnya dalam bentuk sebagaimana yang
ditetapkan di bawah Akta Kastam 1967 yang memberikan
butir-butir mengenai barang bercukai yang diangkut di dalam
kenderaan, kapal atau pesawat udara itu.

**Pemungutan cukai jualan di dalam kawasan ditetapkan**

**53.** Dalam membuat peraturan-peraturan di bawah seksyen 106,
Menteri boleh mengadakan peruntukan—

_(a)_ bagi pemungutan di dalam kawasan ditetapkan cukai jualan

yang kena dibayar berkenaan dengan barang bercukai
yang diangkut atau yang hendak diangkut dari atau ke
kawasan ditetapkan ke atau dari Malaysia;

_(b)_ bagi had atau sekatan kenderaan, kapal dan pesawat

udara yang boleh digunakan untuk mengangkut barang
bercukai; dan

_(c)_ bagi pelesenan atau pengawalan orang, atau kenderaan,

kapal atau pesawat udara, yang mengangkut barang
bercukai.


-----

_Cukai Jualan_ 57

**Pemakaian seksyen 40 bagi barang bercukai yang diangkut**
**ke kawasan ditetapkan**

**54.** Seksyen 40 hendaklah terpakai bagi barang bercukai, selain
apa-apa barang yang diisytiharkan oleh Menteri di bawah
perenggan 50(a) sebagai kena cukai apabila diimport ke dalam
kawasan ditetapkan, diangkut dari Malaysia ke kawasan ditetapkan
seolah-olah barang itu telah dieksport atau dieksport semula,
mengikut mana-mana yang berkenaan.

Bahagian IX

PERUNTUKAN KHAS YANG BERHUBUNGAN DENGAN

KAWASAN KHAS

**Tafsiran**

**55.** Dalam Bahagian ini, “Malaysia” tidak termasuk kawasan
khas dan kawasan ditetapkan.

**Pemakaian**

**56.** Bagi maksud Bahagian ini, Akta ini tidak terpakai bagi
apa-apa barang bercukai yang dikilangkan di dalam kawasan khas.

**Cukai jualan yang berhubungan dengan barang bercukai yang**
**diimport ke dalam atau diangkut ke atau dari kawasan khas**

**57.** Walau apa pun apa-apa jua yang berlawanan yang terkandung
dalam Akta ini—

_(a)_ tiada cukai jualan boleh dilevikan dan kena dibayar ke

atas apa-apa barang bercukai—

(i) yang diimport ke dalam kawasan khas atau diangkut

ke kawasan khas dari Malaysia;

(ii) yang diangkut di antara kawasan khas; atau

(iii) yang diangkut dari kawasan khas ke kawasan

ditetapkan,


-----

58 _Rang Undang-Undang_

selain apa-apa barang bercukai yang diisytiharkan oleh

Menteri dari semasa ke semasa melalui perintah yang
disiarkan dalam _Warta;_

_(b)_ cukai jualan hendaklah dilevikan dan kena dibayar ke atas

semua barang bercukai yang diangkut ke Malaysia dari
kawasan khas seolah-olah pengangkutan itu ke Malaysia
ialah pengimportan ke dalam Malaysia; dan

_(c)_ nilai jualan barang bercukai yang boleh dikenakan cukai

jualan mengikut perenggan _(b)_ hendaklah ditentukan
mengikut subseksyen 9(2).

**Pengangkutan barang bercukai dari atau ke kawasan khas**
**ke atau dari Malaysia**

**58.** (1) Jika barang-barang bercukai diangkut—

_(a)_ dari kawasan khas ke Malaysia; atau

_(b)_ dari Malaysia ke kawasan khas,

peruntukan Akta ini hendaklah, dengan apa-apa pengubahsuaian
dan penyesuaian yang perlu, terpakai seolah-olah barang itu telah
diimport ke dalam, atau dieksport dari, Malaysia dari atau ke
suatu tempat di luar Malaysia.

(2) Tanpa menjejaskan keluasan subseksyen (1), Bahagian X
hendaklah terpakai bagi—

_(a)_ barang bercukai yang diangkut ke atau dari kawasan khas

dari atau ke Malaysia; dan

_(b)_ orang, dan kenderaan, kapal dan pesawat udara, yang

mengangkut barang itu.

**Perisytiharan barang bercukai yang diangkut dari kawasan**
**khas ke Malaysia**

**59.** Orang yang menjaga mana-mana kenderaan, kapal atau pesawat
udara yang di dalamnya barang bercukai diangkut dari kawasan
khas ke Malaysia hendaklah membuat suatu perisytiharan yang
secara substantialnya dalam bentuk sebagaimana yang ditetapkan


-----

_Cukai Jualan_ 59

di bawah Akta Kastam 1967 yang memberikan butir-butir mengenai
barang bercukai yang diangkut di dalam kenderaan, kapal atau
pesawat udara itu.

**Pemungutan cukai jualan di dalam kawasan khas**

**60.** Dalam membuat peraturan-peraturan di bawah seksyen 106,
Menteri boleh mengadakan peruntukan—

_(a)_ bagi pemungutan di dalam kawasan khas cukai jualan

yang kena dibayar berkenaan dengan barang bercukai
yang diangkut atau yang hendak diangkut dari atau ke
kawasan khas ke atau dari Malaysia;

_(b)_ bagi had atau sekatan kenderaan, kapal atau pesawat

udara yang boleh digunakan untuk mengangkut barang
bercukai; dan

_(c)_ bagi pelesenan atau pengawalan orang, atau kenderaan,

kapal atau pesawat udara, yang mengangkut barang
bercukai.

**Pemakaian seksyen 40 bagi barang bercukai yang diangkut**
**ke kawasan khas**

**61.** Seksyen 40 hendaklah terpakai bagi barang bercukai,
selain apa-apa barang yang diisytiharkan oleh Menteri di bawah
perenggan 57(a) sebagai kena cukai apabila diimport ke dalam
kawasan khas, diangkut dari Malaysia ke kawasan khas seolah-olah
barang itu telah dieksport atau dieksport semula, mengikut
mana-mana yang berkenaan.

Bahagian X

PENGUATKUASAAN

**Orang terikat untuk memberikan maklumat**

**62.** (1) Tiap-tiap orang yang mempunyai maklumat mengenai
apa-apa perkara yang menjadi kewajipan pegawai cukai jualan
yang hak untuk menyiasat hendaklah, apabila dikehendaki oleh
pegawai itu untuk berbuat demikian, memberikan maklumat itu.


-----

60 _Rang Undang-Undang_

(2) Tiap-tiap orang yang dikehendaki oleh pegawai cukai jualan
yang hak untuk mengemukakan apa-apa barang, dokumen, artikel
atau benda lain yang dalam kuasa orang itu untuk mengemukakannya,
dan yang merupakan—

_(a)_ barang, dokumen, artikel atau benda yang digunakan dalam

mana-mana transaksi atau perkara lain yang berhubungan
dengan cukai jualan; atau

_(b)_ barang, dokumen, artikel atau benda yang menjadi kewajipan

pegawai cukai jualan yang hak untuk menyiasatnya
di bawah Akta ini,

hendaklah mengemukakan barang, dokumen, artikel atau benda itu.

(3) Jika apa-apa maklumat, barang, dokumen, artikel atau benda
bukan dalam bahasa kebangsaan atau bahasa Inggeris, manamana pegawai cukai jualan yang hak boleh melalui notis secara
bertulis menghendaki pembekal atau, atas kegagalan pembekal
berbuat demikian, mana-mana orang lain, untuk mengemukakan
dalam tempoh yang munasabah suatu terjemahan bagi maklumat,
barang, dokumen, artikel atau benda itu dalam bahasa kebangsaan
atau bahasa Inggeris sebagaimana yang ditentukan oleh pegawai
cukai jualan yang hak itu.

(4) Mana-mana orang—

_(a)_ yang melanggar subseksyen (1) atau (2); atau

_(b)_ yang tidak mengemukakan suatu terjemahan yang

dikehendaki di bawah subseksyen (3),

melakukan suatu kesalahan.

**Kuasa untuk mengambil sampel**

**63.** (1) Mana-mana pegawai kanan cukai jualan boleh pada
bila-bila masa, jika kewajipannya menghendaki sedemikian,
mengambil sampel apa-apa barang—

_(a)_ untuk menentukan sama ada sampel itu ialah barang

daripada perihalan yang boleh dikenakan cukai jualan;


-----

_Cukai Jualan_ 61

_(b)_ untuk menentukan cukai jualan yang kena dibayar ke atas

barang itu; atau

_(c)_ bagi apa-apa maksud lain sebagaimana yang difikirkannya

perlu,

dan sampel itu boleh dilupuskan mengikut apa-apa cara yang
diarahkannya.

(2) Tiada apa-apa pembayaran boleh dibuat bagi apa-apa sampel
yang diambil di bawah subseksyen (1), tetapi pegawai cukai jualan
yang hak hendaklah memberikan suatu resit untuk sampel itu.

**Akses kepada tempat atau premis**

**64.** (1) Bagi maksud Akta ini, mana-mana pegawai kanan cukai
jualan hendaklah pada setiap masa mempunyai akses kepada
mana-mana tempat atau premis di mana pengilang atau pengimport
menjalankan perniagaannya.

(2) Jika mana-mana pegawai kanan cukai jualan menjalankan
kuasanya di bawah subseksyen (1), orang yang menjalankan
perniagaannya atau mana-mana orang lain yang berada di tempat
atau di premis pada masa ia dimasuki hendaklah memberikan
kepada pegawai itu segala kemudahan dan bantuan yang munasabah
untuk menjalankan kewajipannya di bawah seksyen ini.

(3) Jika mana-mana pegawai kanan cukai jualan memasuki
mana-mana tempat atau premis mengikut seksyen ini, dia boleh—

_(a)_ menghendaki pengilang atau pengimport itu, mengikut

mana-mana yang berkenaan, mengemukakan apa-apa
barang, dokumen, artikel atau benda, yang pengilang
atau pengimport itu dikehendaki untuk menyimpannya
di bawah peruntukan Akta ini, atau yang berhubungan
dengan mana-mana barang bercukai;

_(b)_ memeriksa apa-apa barang, dokumen, artikel atau benda

dan mengambil salinan apa-apa dokumen;

_(c)_ menyita dan menahan apa-apa barang, dokumen, artikel

atau benda yang, pada pendapatnya, ia boleh memberikan
keterangan mengenai pelakuan apa-apa kesalahan
di bawah Akta ini;


-----

62 _Rang Undang-Undang_

_(d)_ menghendaki mana-mana pengilang atau pengimport, atau

mana-mana orang yang diambil kerja oleh pengilang atau
pengimport itu, untuk menjawab soalan yang berhubungan
dengan apa-apa barang, dokumen, artikel atau benda,
atau apa-apa catatan dalam mana-mana dokumen, atau
mana-mana barang bercukai;

_(e)_ menghendaki apa-apa bekas, sampul atau bekas muatan

lain, di tempat atau di premis itu dibuka;

_(f)_ atas risiko dan perbelanjaan pengilang atau pengimport

itu, membuka dan memeriksa apa-apa bungkusan, atau
apa-apa barang atau bahan, di tempat atau di premis itu;
atau

_(g)_ mengambil sampel apa-apa barang mengikut seksyen 63.

(4) Jika pegawai kanan cukai jualan yang bertindak di bawah
seksyen ini tidak mendapat akses kepada mana-mana tempat atau
premis di mana seseorang pengilang atau pengimport menjalankan
perniagaannya, atau kepada mana-mana bekas muatan yang terdapat
di dalam tempat atau premis itu, dia boleh, pada bila-bila masa,
memasuki tempat atau premis itu, dan membuka bekas muatan itu
mengikut apa-apa cara, jika perlu dengan kekerasan, sebagaimana
yang difikirkan perlu olehnya.

(5) Jika, apabila memasuki mana-mana tempat atau premis
di bawah peruntukan seksyen ini, apa-apa barang bercukai
dijumpai yang berhubungan dengannya apa-apa kesalahan di
bawah peruntukan Akta ini telah dilakukan, barang bercukai itu
boleh dilucuthakkan.

(6) Mana-mana orang yang melanggar subseksyen (2) melakukan
suatu kesalahan.

**Akses kepada maklumat berekod atau data berkomputer**

**65.** (1) Mana-mana pegawai kanan cukai jualan yang menjalankan
kuasanya di bawah seksyen 64, 66, 67 dan 68 hendaklah diberi
akses kepada apa-apa maklumat berekod atau data berkomputer,
sama ada disimpan dalam komputer atau selainnya.


-----

_Cukai Jualan_ 63

(2) Sebagai tambahan, seseorang pegawai kanan cukai jualan
yang menjalankan kuasanya di bawah seksyen 64, 66, 67 dan 68—

_(a)_ boleh memeriksa pengendalian mana-mana komputer dan

apa-apa perkakas atau bahan yang berkaitan yang dia
mempunyai sebab yang munasabah untuk mengesyaki
digunakan atau telah digunakan berkaitan dengan maklumat
atau data itu; dan

_(b)_ boleh menghendaki—

(i) orang yang olehnya atau bagi pihaknya pegawai kanan

cukai jualan mempunyai sebab yang munasabah
untuk mengesyaki komputer itu digunakan atau
telah digunakan berkaitan dengan maklumat atau
data itu; atau

(ii) orang yang menjaga, atau selainnya terlibat dalam,

pengendalian komputer, perkakas atau bahan itu
berkaitan dengan maklumat atau data itu,

untuk memberi pegawai itu apa-apa bantuan yang munasabah

sebagaimana yang dikehendaki olehnya bagi maksud
seksyen ini.

(3) Bagi maksud subseksyen (1), “akses” termasuklah diberi
kata laluan, kod penyulitan, kod penyahsulitan, perisian atau
perkakasan yang perlu dan apa-apa cara lain yang dikehendaki
untuk membolehkan maklumat berekod atau data berkomputer itu
difahami.

**Majistret boleh mengeluarkan waran geledah**

**66.** (1) Apabila mana-mana Majistret mendapati, berdasarkan
maklumat bertulis dengan bersumpah dan selepas apa-apa siasatan
yang difikirkan perlu olehnya, bahawa terdapat sebab yang
munasabah untuk mempercayai bahawa di dalam mana-mana
tempat, premis atau pengangkut, ada disembunyikan atau
disimpan apa-apa barang, dokumen, artikel atau benda yang boleh
memberikan keterangan mengenai pelakuan suatu kesalahan di bawah
Akta ini, Majistret itu boleh mengeluarkan suatu waran yang


-----

64 _Rang Undang-Undang_

memberi kuasa kepada mana-mana pegawai kanan cukai jualan
yang dinamakan dalamnya, pada bila-bila masa dan dengan atau
tanpa bantuan—

_(a)_ untuk memasuki tempat, premis atau pengangkut itu dan

untuk menggeledah dan menyita barang, dokumen, artikel
atau benda; dan

_(b)_ untuk menangkap mana-mana orang yang berada

di dalam tempat, premis atau pengangkut itu yang dalam
milikannya barang, dokumen, artikel atau benda itu
dijumpai atau yang disyaki dengan munasabah sebagai
telah menyembunyikan atau menyimpan barang, dokumen,
artikel atau benda itu.

(2) Pegawai kanan cukai jualan yang diberi kuasa di bawah
subseksyen (1) boleh, jika perlu untuk berbuat demikian—

_(a)_ memecah buka mana-mana pintu luar atau pintu dalam

tempat, premis atau pengangkut itu dan memasuki
tiap-tiap bahagiannya, jika perlu dengan kekerasan;

_(b)_ mengalihkan dengan kekerasan apa-apa halangan kepada

kemasukan untuk menggeledah atau menyita sebagaimana
yang dia diberi kuasa untuk melakukannya; dan

_(c)_ menahan tiap-tiap orang yang dijumpai di dalam tempat,

premis atau pengangkut itu sehingga penggeledahan itu
selesai.

**Penggeledahan boleh dilakukan tanpa waran**

**67.** Apabila pegawai kanan cukai jualan mendapati bahawa terdapat
sebab yang munasabah untuk mempercayai bahawa di dalam
mana-mana tempat, premis atau pengangkut ada disembunyikan
atau disimpan apa-apa barang, dokumen, artikel atau benda yang
boleh memberikan keterangan mengenai pelakuan apa-apa kesalahan
di bawah Akta ini dan jika dia mempunyai alasan yang munasabah
untuk mempercayai bahawa oleh sebab kelewatan dalam memperoleh
suatu waran geledah barang, dokumen, artikel atau benda itu
mungkin akan dipindahkan, dia boleh menjalankan di dalam,
ke atas dan berkenaan dengan tempat, premis atau pengangkut


-----

_Cukai Jualan_ 65

itu, semua kuasa di bawah seksyen 66 mengikut cara yang sama
seolah-olah dia telah diberi kuasa untuk berbuat sedemikian oleh
suatu waran yang dikeluarkan di bawah seksyen itu.

**Kuasa untuk memberhentikan dan memeriksa pengangkut**

**68.** (1) Pegawai cukai jualan yang hak boleh memberhentikan dan
memeriksa mana-mana pengangkut bagi maksud menentukan sama
ada apa-apa barang yang berkenaan dengannya dia mempunyai
sebab untuk mempercayai bahawa suatu kesalahan di bawah Akta
ini telah dilakukan terdapat di dalam pengangkut itu.

(2) Jika dikehendaki oleh pegawai cukai jualan yang hak itu
untuk berbuat demikian, orang yang mengawal atau menjaga
pengangkut itu—

_(a)_ hendaklah memberhentikan pengangkut itu dan membenarkan

pegawai cukai jualan yang hak itu untuk memeriksanya;

_(b)_ hendaklah memindahkan pengangkut itu ke tempat lain

untuk pemeriksaan; dan

_(c)_ tidak boleh meneruskan perjalanan sehingga kebenaran

untuk berbuat demikian diberikan oleh pegawai cukai
jualan yang hak itu.

(3) Orang yang mengawal atau menjaga pengangkut yang diperiksa
di bawah seksyen ini hendaklah, atas permintaan pegawai cukai
jualan yang hak, membuka semua bahagian pengangkut itu untuk
diperiksa oleh pegawai cukai jualan yang hak itu dan mengambil
segala langkah yang perlu untuk membolehkan pemeriksaan
sebagaimana yang difikirkan perlu oleh pegawai cukai jualan
yang hak itu untuk dibuat.

**Penyitaan barang, dsb., yang menjadi perkara kesalahan**

**69.** (1) Mana-mana pegawai cukai jualan yang hak boleh menyita
di mana-mana tempat sama ada di atas tanah atau di perairan
wilayah mana-mana yang berikut:

_(a)_ semua barang, dokumen, artikel atau benda yang berkenaan

dengannya pegawai cukai jualan yang hak itu mempunyai
sebab yang munasabah untuk mengesyaki bahawa telah


-----

66 _Rang Undang-Undang_

berlaku apa-apa kesalahan di bawah Akta ini, apa-apa
pelanggaran mana-mana peruntukan Akta ini, atau
apa-apa kemungkiran mana-mana syarat yang tertakluk
kepadanya suatu pendaftaran telah diluluskan di bawah
seksyen 13 dan 14;

_(b)_ apa-apa bekas muatan, bungkusan atau pengangkut yang

dalamnya barang, dokumen, artikel atau benda itu mungkin
telah dijumpai atau yang telah digunakan berkaitan
dengan kesalahan, pelanggaran atau kemungkiran yang
disebut dalam perenggan _(a); dan_

_(c)_ apa-apa barang, dokumen, artikel atau benda lain yang

semunasabahnya dipercayai mempunyai kaitan dengan
kesalahan, pelanggaran atau kemungkiran yang disebut
dalam perenggan _(a)._

(2) Bagi maksud perenggan (1)(b)—

_(a)_ jika pengangkut itu ialah suatu kapal, kapal itu tidak boleh

melebihi dua ratus tan bersih daripada tanan berdaftarnya;
atau

_(b)_ jika pengangkut itu ialah pesawat udara, pesawat udara

itu ialah selain pesawat udara yang terlibat dalam
pengangkutan antarabangsa.

(3) Bilamana apa-apa barang, dokumen, artikel, benda, bekas
muatan, bungkusan atau pengangkut disita di bawah Akta ini,
pegawai cukai jualan yang hak hendaklah dengan serta-merta
memberikan notis secara bertulis tentang penyitaan itu dan alasan
penyitaan itu kepada pemunya barang, dokumen, artikel, benda,
bekas muatan, bungkusan atau pengangkut itu, jika diketahui,
sama ada dengan menyampaikan notis itu kepadanya secara
ke diri atau melalui pos ke tempat kediamannya.

(4) Peruntukan seksyen ini yang berhubungan dengan penyitaan—

_(a)_ apa-apa barang, dokumen, artikel atau benda hendaklah

terpakai bagi semua kandungan apa-apa bekas muatan,
bungkusan atau pengangkut yang di dalamnya barang,
dokumen, artikel, atau benda itu dijumpai, dan apa-apa
artikel yang digunakan untuk menyembunyikan barang,
dokumen, artikel atau benda itu; dan


-----

_Cukai Jualan_ 67

_(b)_ apa-apa pengangkut hendaklah terpakai bagi takal,

kelengkapan dan peralatan pengangkut itu dan jika
pengangkut itu ialah kenderaan haiwan, bagi mana-mana
haiwan yang dengannya pengangkut itu ditarik.

**Pemeriksaan atau ujian berkadar barang yang disita**

**70.** (1) Apabila apa-apa barang yang disyaki merupakan barang
bercukai atau selainnya barang yang boleh disita telah disita,
memadai untuk dibuka dan diperiksa lima peratus sahaja bagi
setiap perihalan bungkusan atau bekas muatan yang di dalamnya
barang-barang itu terkandung.

(2) Jika apa-apa barang yang disita di bawah Akta ini perlu
diuji, memadai untuk menguji hanya suatu sampel yang tidak
melebihi lima peratus daripada isi padu atau berat barang yang
diperiksa di bawah subseksyen (1).

(3) Mahkamah hendaklah menganggap bahawa barang yang
terkandung di dalam bungkusan atau bekas muatan yang tidak
dibuka itu adalah sama jenis, kuantiti dan kualitinya dengan
barang yang dijumpai di dalam bungkusan atau bekas muatan
yang seumpamanya yang telah dibuka.

**Pemulangan atau pelupusan barang, dsb.**

**71.** (1) Bagi maksud penyiasatan, jika mana-mana barang telah
disita di bawah Bahagian ini, seorang pegawai kanan cukai jualan
boleh, mengikut budi bicaranya—

_(a)_ memulangkan barang itu secara sementara kepada

pemunyanya atau kepada orang yang daripadanya milikan,
jagaan atau kawalan barang itu disita, atau kepada
mana-mana orang sebagaimana yang dipertimbangkan oleh
pegawai kanan cukai jualan itu sebagai berhak kepada
barang itu, tertakluk kepada apa-apa terma dan syarat
sebagaimana yang dikenakan oleh pegawai kanan cukai
jualan itu dan jaminan yang mencukupi dikemukakan
sehingga memuaskan hati pegawai kanan cukai jualan
itu bahawa barang itu hendaklah diserahkan balik kepada
pegawai kanan cukai jualan itu atas permintaan yang
dibuat oleh pegawai kanan cukai jualan itu dan bahawa
terma dan syarat itu, jika ada, hendaklah dipatuhi;


-----

68 _Rang Undang-Undang_

_(b)_ memulangkan barang itu kepada pemunyanya atau kepada

orang yang daripadanya milikan, jagaan atau kawalan barang
itu disita, atau kepada mana-mana orang sebagaimana
yang dipertimbangkan oleh pegawai kanan cukai jualan
itu sebagai berhak kepada barang itu, dengan kebebasan
bagi orang yang kepadanya barang itu dipulangkan
sedemikian untuk melupuskan barang itu; atau

_(c)_ menjual atau memusnahkan barang itu, sebagaimana

yang wajar dalam hal keadaan itu, jika barang itu ialah
makhluk hidup atau jika, pada pendapat pegawai kanan
cukai jualan itu, barang itu bersifat mudah rosak atau
berbahaya atau mungkin merosot dengan cepat dari segi
kualiti atau nilai, dan jika barang itu dijual, pegawai
kanan cukai jualan itu hendaklah memegang hasil jualan
untuk mematuhi keputusan apa-apa pendakwaan atau
tuntutan.

(2) Pemulangan barang di bawah perenggan (1)(b) hendaklah
tertakluk kepada jaminan yang dikemukakan sehingga memuaskan
hati pegawai kanan cukai jualan dalam suatu amaun yang tidak
kurang daripada amaun yang, pada pendapat pegawai kanan cukai
jualan itu, mewakili—

_(a)_ nilai jualan barang itu, pada tarikh barang itu dipulangkan

sedemikian; dan

_(b)_ cukai jualan yang genap masa dan kena dibayar berkenaan

dengan barang itu, jika ada,

bagi pembayaran amaun yang dijamin kepada Ketua Pengarah
sekiranya mahkamah membuat suatu perintah bagi pelucuthakan
di bawah seksyen 81.

(3) Apabila mana-mana barang dipulangkan atau dilupuskan
di bawah subseksyen (1), suatu dokumen yang berupa suatu
perakuan mengikut subseksyen 74(2) hendaklah dikeluarkan oleh
pegawai kanan cukai jualan.

(4) Mana-mana orang yang—

_(a)_ tidak menyerahkan balik apabila diminta kepada pegawai

kanan cukai jualan barang yang dipulangkan secara
sementara kepadanya di bawah perenggan (1)(a); atau


-----

_Cukai Jualan_ 69

_(b)_ tidak mematuhi atau melanggar mana-mana terma atau

syarat yang dikenakan di bawah perenggan (1)(a),

melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit atau dipenjarakan selama
tempoh tidak melebihi satu tahun atau kedua-duanya.

(5) Liabiliti jenayah mana-mana orang di bawah subseksyen (4)
adalah sebagai tambahan kepada apa-apa liabiliti lain yang orang
itu atau mana-mana orang lain boleh dikenakan di bawah terma
dan syarat yang berhubungan dengan pemulangan barang di bawah
perenggan (1)(a).

(6) Peruntukan subseksyen (4) tidak terpakai bagi seseorang
yang menjadi penggerenti atau penjamin orang yang kepadanya
barang dipulangkan di bawah perenggan (1)(a).

(7) Menteri boleh, sama ada secara am atau dalam mana-mana
kes atau kelas kes tertentu, memberi apa-apa arahan kepada
Ketua Pengarah sebagaimana yang difikirkan perlu olehnya atau
suai manfaat berkenaan dengan penjalanan kuasa yang diberikan
kepada pegawai kanan cukai jualan di bawah subseksyen (1).

**Kuasa menangkap**

**72.** (1) Mana-mana pegawai cukai jualan yang hak boleh
menangkap tanpa waran—

_(a)_ mana-mana orang yang didapati melakukan atau cuba

untuk melakukan, atau mengambil kerja atau menolong
mana-mana orang untuk melakukan, atau bersubahat
dalam pelakuan, suatu kesalahan di bawah Akta ini;

_(b)_ mana-mana orang yang disyakinya dengan munasabah

ada dalam milikannya apa-apa barang, dokumen, artikel
atau benda yang boleh disita di bawah Akta ini; atau

_(c)_ mana-mana orang yang disyakinya dengan munasabah

telah melakukan suatu kesalahan di bawah Akta ini.


-----

70 _Rang Undang-Undang_

(2) Pegawai cukai jualan yang hak boleh memeriksa atau
menyebabkan supaya diperiksa mana-mana orang yang ditangkap
di bawah subseksyen (1) dengan syarat bahawa—

_(a)_ mana-mana orang yang meminta supaya dirinya diperiksa

dengan kehadiran seorang pegawai kanan cukai jualan
tidak boleh diperiksa kecuali dengan kehadiran dan
di bawah penyeliaan pegawai kanan cukai jualan itu,
tetapi orang itu boleh ditahan sehingga ketibaan pegawai
kanan cukai jualan itu, atau dibawa ke mana-mana
pejabat atau balai polis di mana pegawai kanan cukai
jualan itu boleh ditemui;

_(b)_ barang dan bagasi orang yang meminta dirinya hadir semasa

barang dan bagasi itu diperiksa dan dia menghadirkan
dirinya dalam masa yang munasabah tidak boleh diperiksa
kecuali dengan kehadirannya;

_(c)_ tiada seorang pun boleh diperiksa kecuali oleh seorang yang

lain yang sama jantina, dan pemeriksaan itu hendaklah
dijalankan dengan memberikan perhatian teliti kepada
kesopanan.

(3) Mana-mana pegawai cukai jualan yang membuat tangkapan
di bawah subseksyen (1) hendaklah, tanpa kelengahan yang tidak
perlu, membawa orang yang ditangkap itu ke balai polis yang
paling hampir, dan selepas itu orang itu hendaklah diperlakukan
mengikut undang-undang yang berhubungan dengan tatacara
jenayah yang sedang berkuat kuasa.

(4) Jika mana-mana orang yang boleh ditangkap di bawah
Akta ini tidak ditangkap pada masa pelakuan kesalahan itu yang
baginya dia boleh ditangkap sedemikian, atau selepas ditangkap
dia melepaskan dirinya, dia boleh pada bila-bila masa selepas itu
ditangkap dan diperlakukan seolah-olah dia telah ditangkap pada
masa dia melakukan kesalahan itu.

(5) Mana-mana pegawai cukai jualan yang hak boleh menyebabkan
diambil gambar, kesan jari dan ibu jari dan apa-apa bentuk
pengenalan lain yang mungkin dikehendaki di bawah mana-mana
undang-undang bertulis lain mana-mana orang yang dipertuduh
atas suatu kesalahan terhadap Akta ini.


-----

_Cukai Jualan_ 71

(6) Tiap-tiap orang yang ditangkap sedemikian boleh dilepaskan
daripada jagaan—

_(a)_ apabila dia mendepositkan apa-apa jumlah wang yang

munasabah sebagaimana yang dikehendaki oleh pegawai
cukai jualan yang hak;

_(b)_ apabila dia menyempurnakan suatu bon, dengan mana-mana

penjamin atau penjamin-penjamin, sebagaimana yang
dikehendaki oleh pegawai cukai jualan yang hak; atau

_(c)_ apabila dia mendepositkan apa-apa jumlah wang yang

munasabah sebagaimana yang dikehendaki oleh pegawai
cukai jualan yang hak dan dia menyempurnakan suatu
bon, dengan mana-mana penjamin atau penjamin-penjamin,
sebagaimana yang dikehendaki oleh pegawai cukai jualan
yang hak.

(7) Mana-mana orang yang telah dilepaskan daripada jagaan
di bawah subseksyen (6) boleh ditangkap tanpa waran oleh mana-mana
pegawai cukai jualan yang hak—

_(a)_ jika pegawai itu mempunyai alasan yang munasabah

untuk mempercayai bahawa mana-mana syarat yang
tertakluk kepadanya orang itu dilepaskan atau selainnya
dibenarkan untuk dijamin telah atau berkemungkinan
akan dimungkiri; atau

_(b)_ apabila diberitahu secara bertulis oleh penjamin orang

itu bahawa orang itu berkemungkinan akan memungkiri
mana-mana syarat yang tertakluk kepadanya orang itu
dilepaskan dan bahawa penjamin itu berhasrat untuk
dilepaskan daripada obligasinya sebagai penjamin.

Bahagian XI

PERBICARAAN DAN PROSIDING

**Bidang kuasa untuk membicarakan kesalahan**

**73.** Walau apa pun mana-mana undang-undang bertulis yang
berlawanan, Mahkamah Sesyen hendaklah mempunyai bidang


-----

72 _Rang Undang-Undang_

kuasa untuk membicarakan apa-apa kesalahan di bawah Akta ini
dan mengenakan hukuman di bawah Akta ini bagi mana-mana
kesalahan itu.

**Keterangan melalui perakuan, dsb.**

**74.** (1) Apa-apa perakuan yang ditandatangani oleh Ketua
Pengarah yang menyatakan bahawa—

_(a) seorang pengilang adalah atau tidak, pada mana-mana_

tarikh, didaftarkan di bawah Akta ini;

_(b) apa-apa penyata tidak dikemukakan atau telah tidak_

dikemukakan pada mana-mana tarikh;

_(c) apa-apa cukai jualan yang ditunjukkan sebagai genap masa_

dan kena dibayar dalam apa-apa penyata atau taksiran
telah tidak dibayar;

_(d) apa-apa penalti dan amaun penalti yang ditunjukkan_

sebagai terhutang daripada seseorang yang dinamakan
dalam perakuan itu; atau

_(e) apa-apa ketetapan umum yang dibuat di bawah seksyen 42_

atau ketetapan kastam yang dibuat di bawah seksyen 43,

hendaklah menjadi keterangan _prima facie mengenai fakta yang_
dinyatakan dalam perakuan itu tanpa dibuktikan tandatangan pada
perakuan itu.

(2) Dalam apa-apa prosiding berkenaan dengan apa-apa kesalahan
di bawah Akta ini yang dalamnya kewujudan, perihalan, klasifikasi,
komposisi, kuantiti, kualiti atau nilai, atau apa-apa perkara lain
berhubung dengan, apa-apa barang yang dipulangkan, dijual atau
dimusnahkan di bawah seksyen 71 menjadi persoalan, apa-apa
dokumen yang dikemukakan oleh Pendakwa Raya yang berupa
suatu perakuan berkenaan dengan apa-apa perkara yang diberikan
dan ditandatangani oleh—

_(a)_ seorang juruanalisis mengikut pengertian subseksyen 75(4);

_(b)_ seorang pegawai kanan cukai jualan; atau


-----

_Cukai Jualan_ 73

_(c)_ mana-mana orang, tanpa mengambil kira sama ada atau

tidak dia seorang pegawai awam, yang diberi kuasa oleh
atau bagi pihak Menteri sama ada secara am atau dalam
apa-apa hal tertentu, bagi maksud seksyen ini,

hendaklah boleh diterima sebagai keterangan dan kemuktamadannya
tidak boleh dicabar atas alasan bahawa barang yang berkenaan
dengannya perakuan itu diberikan tidak dikemukakan di hadapan
mahkamah sama ada sebahagiannya atau keseluruhannya, dan
perakuan itu hendaklah menjadi keterangan bagi kandungannya,
termasuk fakta yang dinyatakan dalam perakuan itu, tanpa
dibuktikan tandatangan pada perakuan itu.

**Pengemukaan perakuan analisis**

**75.** (1) Dalam apa-apa pendakwaan di bawah Akta ini, suatu
perakuan analisis yang berupa sebagai ditandatangani oleh seorang
juruanalisis hendaklah, apabila perakuan itu dikemukakan oleh
Pendakwa Raya, menjadi keterangan yang mencukupi mengenai
fakta yang dinyatakan dalam perakuan itu melainkan jika tertuduh
menghendaki supaya juruanalisis itu dipanggil sebagai saksi, yang
dalam hal demikian dia hendaklah memberikan notis mengenai
perkara itu kepada Pendakwa Raya tidak kurang daripada tiga
hari genap sebelum perbicaraan bermula.

(2) Jika Pendakwa Raya berhasrat untuk memberikan sebagai
keterangan apa-apa perakuan analisis, dia hendaklah menyerahkan
suatu salinan perakuan itu kepada tertuduh tidak kurang daripada
sepuluh hari genap sebelum perbicaraan bermula.

(3) Juruanalisis adalah terikat untuk menyatakan yang benar
dalam perakuan analisis yang ditandatangani sendiri oleh mereka.

(4) Bagi maksud seksyen ini, “juruanalisis” ertinya—

_(a)_ seorang ahli kimia berdaftar di bawah Akta Ahli Kimia

1975 [Akta 158] atau seorang yang diberi kuasa di bawah
seksyen 23a Akta itu, atau pekerjanya yang bekerja
di bawah penyeliaannya;

_(b)_ seorang ahli farmasi berdaftar di bawah Akta Pendaftaran

Ahli Farmasi 1951 [Akta 371] atau pekerjanya yang
bekerja di bawah penyeliaannya;


-----

74 _Rang Undang-Undang_

_(c)_ seorang jurutera berdaftar di bawah Akta Pendaftaran

Jurutera 1967 [Akta 138]; atau

_(d)_ seorang ahli geologi berdaftar di bawah Akta Geologi

2008 [Akta 689].

(5) Jika seorang juruanalisis dipanggil sebagai saksi oleh tertuduh
di bawah subseksyen (1), juruanalisis itu hendaklah dipanggil atas
perbelanjaan tertuduh itu melainkan jika mahkamah mengarahkan
selainnya.

(6) Menteri boleh melantik mana-mana orang yang layak atau
golongan orang yang layak, melalui pemberitahuan dalam Warta,
sebagai juruanalisis bagi maksud seksyen ini.

**Bukti mengenai pendaftaran atau pelesenan pengangkut**
**di Malaysia atau Singapura**

**76.** Jika dalam mana-mana pendakwaan di bawah Akta ini adalah
relevan untuk menentukan butir-butir mengenai pendaftaran atau
pelesenan apa-apa pengangkut yang didaftarkan atau dilesenkan
di mana-mana pelabuhan atau tempat di Malaysia atau Singapura,
suatu perakuan yang berupa sebagai ditandatangani oleh pegawai
yang bertanggungjawab di bawah mana-mana undang-undang
bertulis di Malaysia atau di Singapura bagi pendaftaran atau
pelesenan pengangkut itu hendaklah menjadi keterangan prima facie
mengenai semua butir-butir berkenaan dengan pendaftaran atau
pelesenan yang terkandung dalam perakuan itu, dan beban untuk
membuktikan ketidaktepatan apa-apa butir yang dinyatakan dalam
perakuan itu hendaklah terletak pada orang yang menafikannya.

**Cara penyitaan tidak boleh diperiksa dalam perbicaraan**
**di hadapan mahkamah atau rayuan**

**77.** Dalam mana-mana perbicaraan di hadapan mana-mana
mahkamah atau dalam apa-apa prosiding rayuan yang berhubungan
dengan penyitaan barang yang tertakluk kepada pelucuthakan di
bawah Akta ini, mahkamah hendaklah meneruskan perbicaraan
atau mendengar rayuan atas merit kes sahaja, tanpa memeriksa
cara atau bentuk apa-apa penyitaan dibuat, kecuali setakat yang
cara dan bentuk penyitaan itu boleh menjadi keterangan atas merit
itu.


-----

_Cukai Jualan_ 75

**Obligasi kerahsiaan**

**78.** (1) Kecuali sebagaimana yang diperuntukkan di bawah
seksyen 79, nama, nombor kad pengenalan, nombor pasport dan
alamat pemberi maklumat, atau apa-apa maklumat lain yang
boleh membawa kepada identiti pemberi maklumat itu, dan bahan
maklumat yang diterima daripada pemberi maklumat hendaklah
disimpan rahsia dan tidak boleh dizahirkan oleh mana-mana pegawai
cukai jualan atau mana-mana orang yang dalam perjalanan biasa
kewajipannya memiliki, atau mempunyai kawalan ke atas atau
akses kepada, maklumat itu kepada mana-mana orang kecuali
pegawai cukai jualan yang hak.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, dipenjarakan selama
tempoh tidak melebihi tujuh tahun atau didenda tidak melebihi
satu ratus ribu ringgit atau kedua-duanya.

**Perlindungan pemberi maklumat daripada diketahui**

**79.** (1) Kecuali sebagaimana yang diperuntukkan kemudiannya, tiada
saksi dalam mana-mana prosiding sivil atau jenayah berkewajipan
atau dibenarkan untuk menzahirkan nama, alamat atau apa-apa
maklumat mengenai pemberi maklumat, atau bahan maklumat yang
diterima daripada pemberi maklumat, atau menyatakan apa-apa
perkara yang mungkin membawa kepada pemberi maklumat itu
diketahui.

(2) Jika mana-mana dokumen yang dikemukakan sebagai
keterangan atau yang boleh diperiksa dalam mana-mana prosiding
sivil atau jenayah mengandungi apa-apa catatan yang dalamnya
mana-mana pemberi maklumat dinamakan atau diperihalkan atau
yang mungkin membawa kepada dirinya diketahui, mahkamah
hendaklah menyebabkan semua petikan itu disembunyikan daripada
pandangan atau dipadamkan setakat yang perlu bagi melindungi
pemberi maklumat itu daripada diketahui.

(3) Jika dalam perbicaraan bagi apa-apa kesalahan di bawah
Akta ini mahkamah, selepas siasatan penuh ke atas kes itu,
mempercayai bahawa pemberi maklumat membuat dengan sengaja
dalam aduannya suatu pernyataan material yang diketahuinya
sebagai palsu atau tidak dipercayainya sebagai benar, atau jika
dalam apa-apa prosiding lain mahkamah berpendapat bahawa


-----

76 _Rang Undang-Undang_

keadilan tidak boleh dilaksanakan sepenuhnya antara pihak-pihak
dalam prosiding itu tanpa pemberi maklumat itu diketahui, adalah
sah bagi mahkamah untuk menghendaki pengemukaan aduan asal,
jika secara bertulis, dan membenarkan siasatan dan menghendaki
penzahiran sepenuhnya berkenaan dengan pemberi maklumat itu.

**Barang yang boleh disita boleh dilucuthakkan**

**80.** (1) Semua barang yang boleh disita di bawah peruntukan
Akta ini boleh dilucuthakkan.

(2) Bagi maksud seksyen ini dan seksyen 71, 81, 82, 83 dan 85,
perkataan “barang” hendaklah disifatkan sebagai termasuk bekas
muatan dan pengangkut.

(3) Semua barang yang dilucut hak hendaklah diserahkan
kepada pegawai cukai jualan yang hak dan hendaklah dilupuskan
mengikut arahan Ketua Pengarah.

**Mahkamah hendaklah memerintahkan pelupusan barang**
**yang disita**

**81.** (1) Suatu perintah bagi pelucuthakan atau bagi pelepasan
apa-apa jua barang yang boleh dilucuthakkan di bawah Akta ini
hendaklah dibuat oleh mahkamah yang di hadapannya pendakwaan
berkenaan dengan pelucuthakan itu telah diadakan, dan suatu
perintah bagi melucuthakkan barang itu hendaklah dibuat jika
dibuktikan sehingga memuaskan hati mahkamah bahawa—

_(a) suatu kesalahan di bawah Akta ini telah dilakukan; dan_

_(b) barang itu merupakan hal perkara atau telah digunakan_

dalam pelakuan kesalahan itu walaupun tiada seorang
pun telah disabitkan atas mana-mana kesalahan di bawah
Akta ini.

(2) Amaun yang dijamin di bawah perenggan 71(1)(a) atau
subseksyen 71(2) atau amaun yang diperoleh melalui jualan
di bawah perenggan 71(1)(c) hendaklah dilucuthakkan oleh
mahkamah jika dibuktikan dengan memuaskan hati mahkamah


-----

_Cukai Jualan_ 77

bahawa suatu kesalahan di bawah Akta ini telah dilakukan dan
bahawa barang yang berkenaan dengannya amaun itu telah
dijamin atau diperoleh melalui jualan, mengikut mana-mana yang
berkenaan, ialah hal perkara atau telah digunakan dalam pelakuan
kesalahan itu walaupun tiada seorang pun telah disabitkan atas
kesalahan itu.

**Barang yang disita yang berkenaan dengannya tiada pendakwaan,**
**atau hasil jualannya, terlucut hak jika tidak dituntut**

**82.** (1) Jika tiada pendakwaan dibuat berhubung dengan apa-apa
barang yang disita di bawah Akta ini, barang itu atau hasil jualan
barang itu yang dipegang menurut perenggan 71(1)(c) hendaklah
diambil dan disifatkan sebagai terlucut hak apabila habis tempoh
tiga puluh hari dari tarikh notis penyitaan barang itu diberikan
di bawah subseksyen 69(3) melainkan jika, sebelum habis tempoh
itu—

_(a)_ suatu tuntutan ke atas barang itu atau hasil jualan barang

itu dibuat di bawah subseksyen (2);

_(b)_ suatu permohonan bertulis dibuat bagi pemulangan barang

itu di bawah perenggan 71(1)(a) atau _(b); atau_

_(c)_ barang itu dipulangkan di bawah perenggan 71(1)(a) atau

_(b)._

(2) Mana-mana orang yang menegaskan bahawa dia ialah
pemunya barang itu atau hasil jualan barang itu, mengikut
mana-mana yang berkenaan, dan bahawa barang atau hasil jualan
barang itu tidak boleh dilucuthakkan boleh, secara ke diri atau
melalui ejennya yang diberi kuasa secara bertulis, memberikan
notis bertulis kepada mana-mana pegawai kanan cukai jualan
bahawa dia menuntut barang atau hasil jualan barang itu.

(3) Jika terdapat suatu tuntutan atau permohonan bertulis yang
dibuat dalam tempoh tiga puluh hari yang disebut dalam subseksyen (1)
dan tiada pendakwaan berkenaan dengan barang itu, pegawai
kanan cukai jualan hendaklah, apabila habis tempoh tiga puluh
hari itu, merujukkan tuntutan atau permohonan itu kepada Ketua
Pengarah.


-----

78 _Rang Undang-Undang_

(4) Apabila dirujuk oleh pegawai kanan cukai jualan di bawah
subseksyen (3), Ketua Pengarah boleh mengarahkan pegawai
kanan cukai jualan itu—

_(a) untuk melepaskan barang itu atau hasil jualan barang_

itu atau jaminan yang dikemukakan di bawah
perenggan 71(1)(a) atau subseksyen 71(2); atau

_(b) melalui maklumat dalam borang yang ditetapkan, untuk_

merujukkan perkara itu kepada Hakim Mahkamah Sesyen
bagi suatu keputusan.

(5) Mahkamah Sesyen hendaklah mengeluarkan suatu saman
yang menghendaki orang yang menegaskan bahawa dia ialah
pemunya barang itu atau hasil jualan barang itu, dan orang yang
daripadanya barang itu disita, supaya hadir di hadapannya, dan
apabila mereka hadir atau ingkar untuk hadir, selepas penyampaian
sewajarnya saman itu dibuktikan, Mahkamah Sesyen hendaklah
meneruskan pemeriksaan mengenai perkara itu, dan apabila ada
bukti bahawa suatu kesalahan terhadap Akta ini telah dilakukan dan
bahawa barang itu merupakan hal perkara, atau telah digunakan
dalam pelakuan kesalahan—

_(a) hendaklah memerintahkan barang itu atau hasil jualan_

barang itu atau amaun yang dijamin di bawah perenggan
71(1)(a) atau subseksyen 71(2) dilucuthakkan; atau

_(b)_ jika tiada bukti sedemikian, boleh memerintahkan pelepasan

barang itu atau hasil jualan barang itu atau jaminan
yang dikemukakan di bawah perenggan 71(1)(a) atau
subseksyen 71(2).

(6) Dalam mana-mana prosiding di bawah subseksyen (6), seksyen 83
hendaklah terpakai bagi orang yang menegaskan bahawa dia
ialah pemunya barang itu atau hasil jualan barang itu dan bagi
orang yang daripadanya barang itu disita seolah-olah pemunya
atau orang itu merupakan tertuduh dalam suatu pendakwaan
di bawah Akta ini.


-----

_Cukai Jualan_ 79

**Beban pembuktian**

**83.** Jika apa-apa pertikaian timbul dalam mana-mana pendakwaan
sama ada—

_(a)_ apa-apa cukai jualan telah dibayar;

_(b)_ apa-apa barang yang disita telah secara sah diimport atau

dieksport;

_(c)_ apa-apa barang bukan merupakan barang bercukai; atau

_(d)_ tertuduh berhak kepada suatu pengecualian cukai jualan,

beban pembuktian bagi pertikaian itu hendaklah terletak pada
tertuduh dalam pendakwaan.

**Perintah mahkamah**

**84.** (1) Jika mana-mana orang didapati bersalah atas suatu
kesalahan di bawah Akta ini, mahkamah yang di hadapannya
orang itu didapati bersalah hendaklah memerintahkan orang itu
supaya membayar kepada Ketua Pengarah amaun cukai jualan yang
genap masa dan kena dibayar, atau penalti yang kena dibayar,
di bawah Akta ini, jika ada, sebagaimana yang diperakukan
oleh Ketua Pengarah dan cukai jualan atau penalti itu hendaklah
didapatkan semula mengikut cara yang sama seperti suatu denda
sebagaimana yang diperuntukkan di bawah seksyen 283 Kanun
Tatacara Jenayah [Akta 593].

(2) Sebagai tambahan kepada subseksyen (1), mahkamah
mempunyai bidang kuasa sivil setakat amaun cukai jualan yang
genap masa dan kena dibayar itu, atau penalti yang kena dibayar
itu dan perintah itu boleh dikuatkuasakan dalam segala hal sebagai
suatu penghakiman muktamad mahkamah yang memihak kepada
Ketua Pengarah.

(3) Jika mana-mana orang didapati tidak bersalah atas suatu
kesalahan di bawah Akta ini, dan jika dia telah membayar amaun
cukai jualan yang genap masa dan kena dibayar, atau penalti yang
kena dibayar, di bawah Akta ini menurut seksyen 100 berkenaan
dengan kesalahan yang dipertuduh, mahkamah boleh memerintahkan
supaya amaun yang telah dibayar itu dibayar balik kepada orang
itu jika tiada notis rayuan difailkan.


-----

80 _Rang Undang-Undang_

**Tiada kos atau ganti rugi yang berbangkit daripada penyitaan**
**boleh didapatkan balik melainkan jika penyitaan dibuat tanpa**
**sebab yang munasabah atau sebab yang barangkali**

**85.** Tiada seorang pun, dalam apa-apa prosiding di hadapan
mana-mana mahkamah berkenaan dengan penyitaan apa-apa barang,
dokumen, artikel atau benda dalam menjalankan atau berupa sebagai
menjalankan apa-apa kuasa yang diberikan di bawah Akta ini,
berhak untuk mendapatkan kos prosiding itu atau apa-apa ganti
rugi atau relief lain, selain suatu perintah bagi pemulangan barang,
dokumen, artikel atau benda itu atau pembayaran nilai barang,
dokumen, artikel atau benda itu, melainkan jika penyitaan itu telah
dibuat tanpa sebab yang munasabah atau sebab yang barangkali.

Bahagian XII

AM

**Pengelakan cukai jualan**

**86.** (1) Mana-mana orang yang, dengan niat untuk mengelak atau
untuk membantu mana-mana orang lain mengelak cukai jualan—

_(a)_ meninggalkan daripada suatu penyata apa-apa maklumat

berhubung dengan apa-apa perkara yang menjejaskan
amaun cukai jualan yang boleh dikenakan olehnya atau
orang lain;

_(b)_ membuat apa-apa pernyataan atau catatan palsu dalam

mana-mana penyata, tuntutan atau permohonan;

_(c)_ memberikan apa-apa jawapan palsu, sama ada secara

bertulis atau selainnya, bagi apa-apa soalan yang ditanya
atau permintaan untuk mendapatkan maklumat yang
dibuat di bawah Akta ini;

_(d)_ menyediakan atau menyenggarakan, atau membenarkan

penyediaan atau penyenggaraan, apa-apa buku akaun
palsu, invois palsu atau rekod palsu yang lain, atau
memalsukan atau membenarkan pemalsuan apa-apa buku
akaun, invois atau rekod; atau

_(e)_ membuat, menggunakan atau membenarkan penggunaan

apa-apa fraud, tipu daya atau helah,

melakukan suatu kesalahan.


-----

_Cukai Jualan_ 81

(2) Mana-mana orang yang melakukan suatu kesalahan di bawah
subseksyen (1) boleh, apabila disabitkan—

_(a)_ bagi kesalahan pertama, didenda tidak kurang daripada

sepuluh kali ganda dan tidak lebih daripada dua puluh
kali ganda amaun cukai jualan atau dipenjarakan selama
tempoh tidak melebihi lima tahun atau kedua-duanya;
dan

_(b)_ bagi kesalahan kedua atau kesalahan yang berikutnya,

didenda tidak kurang daripada dua puluh kali ganda dan
tidak lebih daripada empat puluh kali ganda amaun cukai
jualan atau dipenjarakan selama tempoh tidak melebihi
tujuh tahun atau kedua-duanya.

(3) Bagi maksud subseksyen (2), jika amaun cukai jualan itu
tidak boleh ditentukan, orang itu boleh didenda tidak kurang
daripada lima puluh ribu ringgit dan tidak lebih daripada lima
ratus ribu ringgit atau dipenjarakan selama tempoh tidak melebihi
tujuh tahun atau kedua-duanya.

(4) Mana-mana orang yang membantu dalam, atau menasihati
berkenaan dengan, penyediaan apa-apa penyata jika penyata itu
mengakibatkan suatu kenyataan yang kurang benar terhadap
tanggungan cukai jualan seorang yang lain, melainkan jika orang
itu memuaskan hati mahkamah bahawa bantuan atau nasihat itu
telah diberikan dengan penelitian yang munasabah, melakukan
suatu kesalahan dan boleh, apabila disabitkan, didenda tidak
kurang daripada dua ribu ringgit dan tidak lebih daripada dua
puluh ribu ringgit atau dipenjarakan selama tempoh tidak melebihi
tiga tahun atau kedua-duanya.

(5) Apa-apa sebutan di bawah perenggan (1)(e) berhubung
dengan seseorang yang membuat, menggunakan atau membenarkan
penggunaan apa-apa fraud, tipu daya atau helah termasuk sebutan
mengenai seorang yang, tanpa kuasa pegawai cukai jualan—

_(a)_ memusnahkan, merosakkan, memadamkan, mengubah

atau memanipulasi data yang disimpan dalam, atau yang
digunakan berkaitan dengan, suatu komputer;


-----

82 _Rang Undang-Undang_

_(b)_ memasukkan ke dalam, atau merekodkan atau menyimpan

di dalam, suatu komputer melalui apa-apa cara data bagi
maksud—

(i) memusnahkan, merosakkan, memadamkan, mengubah

atau memanipulasi data lain yang disimpan dalam
komputer itu; atau

(ii) mengusik, mengganggu atau menghalang penggunaan

secara sah komputer itu, atau data yang disimpan
dalam komputer itu; atau

_(c)_ selainnya menggunakan komputer,

yang maksud atau kesannya adalah untuk mengelak cukai jualan.

(6) Bagi maksud subseksyen (5), “data” termasuklah apa-apa
program komputer atau bahagian daripada suatu program komputer.

(7) Dalam mana-mana pendakwaan di bawah seksyen ini,
apa-apa pengelakan cukai jualan hendaklah disifatkan berada
dalam pengetahuan tertuduh melainkan jika dibuktikan sebaliknya
oleh tertuduh.

**Memberi maklumat tidak betul yang berhubungan dengan**
**tanggungan terhadap cukai jualan**

**87.** Tanpa menjejaskan apa-apa tanggungan lain yang dilakukan
di bawah Akta ini, mana-mana orang yang memberikan apa-apa
maklumat yang tidak betul berhubung dengan apa-apa perkara
yang memberi kesan ke atas tanggungannya sendiri terhadap cukai
jualan atau tanggungan mana-mana orang lain terhadap cukai
jualan melakukan suatu kesalahan dan boleh, apabila disabitkan,
dipenjarakan selama tempoh tidak melebihi tiga tahun atau didenda
tidak melebihi lima puluh ribu ringgit atau kedua-duanya.

**Mendapatkan pembayaran balik secara tidak wajar**

**88.** Mana-mana orang yang menyebabkan atau cuba untuk
menyebabkan pembayaran balik oleh Ketua Pengarah di bawah
seksyen 10, 36 atau 39 kepada dirinya atau kepada mana-mana


-----

_Cukai Jualan_ 83

orang lain apa-apa amaun yang melebihi amaun yang sepatutnya
boleh dibayar balik kepadanya atau kepada orang lain itu melakukan
suatu kesalahan dan boleh, apabila disabitkan—

_(a)_ didenda tidak melebihi lima puluh ribu ringgit atau

dipenjarakan selama tempoh tidak melebihi tiga tahun
atau kedua-duanya; dan

_(b)_ dikenakan penalti dua kali ganda amaun yang dibayar

balik yang melebihi amaun yang sepatutnya boleh dibayar
balik.

**Pekerja boleh membuat urusan**

**89.** (1) Pekerja bagi mana-mana orang boleh membuat urusan
secara am dengan mana-mana pegawai cukai jualan yang hak
bagi pihak orang itu.

(2) Pegawai cukai jualan yang hak boleh menolak untuk
membuat urusan dengan pekerja itu melainkan jika orang yang
disebut di bawah subseksyen (1) memperkenalkan pekerja itu
kepada pegawai cukai jualan yang hak itu sebagai mempunyai
kuasa untuk membuat urusan.

**Membuat urusan bagi pihak orang kena cukai**

**90.** (1) Tertakluk kepada seksyen 89, tiada seorang pun boleh
membuat apa-apa urusan berhubung dengan Akta ini bagi pihak
mana-mana orang kena cukai, kecuali tentang perkara yang berkaitan
dengan apa-apa pembayaran balik, peremitan, pengecualian, atau
apa-apa perkara lain sebagaimana yang diluluskan oleh Ketua
Pengarah, di bawah Akta ini.

(2) Orang yang membuat urusan tentang mana-mana perkara
yang dinyatakan dalam subseksyen (1) bagi pihak orang kena
cukai hendaklah—

_(a)_ mengemukakan surat kuasa daripada orang kena cukai

yang diwakilinya; dan


-----

84 _Rang Undang-Undang_

_(b)_ jika apa-apa borang yang ditetapkan dikehendaki supaya

dikemukakan bagi maksud perkara yang sedang dibuat,
mengemukakan borang itu yang telah ditandatangani oleh
orang kena cukai itu, kecuali jika dibenarkan selainnya
oleh pegawai kanan cukai jualan.

(3) Mana-mana orang yang melanggar subseksyen (1) melakukan
suatu kesalahan.

**Kesalahan oleh orang yang diberi kuasa dan orang yang tidak**
**diberi kuasa**

**91.** Mana-mana orang—

_(a) yang merupakan pekerja bagi orang kena cukai atau orang_

yang diberi kuasa di bawah seksyen 90 yang—

(i) memegang bagi kegunaan dirinya sendiri atau

selainnya apa-apa bahagian daripada amaun cukai
jualan atau penalti yang dipungut di bawah Akta
ini;

(ii) selain dengan suci hati, menuntut daripada

mana-mana orang suatu amaun yang melebihi
apa-apa taksiran cukai jualan yang genap masa
dan kena dibayar, atau penalti yang kena dibayar,
di bawah Akta ini;

(iii) mengemukakan apa-apa penyata, pernyataan atau

laporan yang palsu, sama ada secara bertulis atau
selainnya, bagi amaun cukai jualan atau penalti
yang dipungut atau diterima olehnya di bawah
Akta ini; atau

(iv) memfraud mana-mana orang, menggelapkan apa-apa

wang, atau selainnya menggunakan kedudukannya
untuk berurusan secara salah sama ada dengan
Ketua Pengarah atau mana-mana individu lain;
atau

_(b) yang tidak diberi kuasa di bawah Akta ini yang memungut_

atau cuba untuk memungut apa-apa cukai jualan atau
penalti di bawah Akta ini,


-----

_Cukai Jualan_ 85

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya.

**Halangan**

**92.** Mana-mana orang yang dengan apa-apa cara menghalang,
mengamang atau menggalang mana-mana pegawai cukai jualan yang
hak dalam menunaikan kewajipannya di bawah Akta ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
satu ratus ribu ringgit atau kedua-duanya.

**Kesalahan oleh syarikat, dsb.**

**93.** (1) Jika mana-mana syarikat, perkongsian liabiliti terhad,
firma, pertubuhan atau kumpulan orang yang lain melakukan
suatu kesalahan di bawah Akta ini, seseorang yang pada
masa pelakuan kesalahan itu ialah seorang pengarah, pegawai
pematuhan, pekongsi, pengurus, setiausaha atau pegawai lain yang
seumpamanya bagi syarikat, perkongsian liabiliti terhad, firma,
pertubuhan atau kumpulan orang yang lain itu atau yang berupa
sebagai bertindak atas sifat itu atau yang dengan apa-apa cara
atau sehingga apa-apa takat bertanggungjawab bagi pengurusan
apa-apa hal ehwal syarikat, perkongsian liabiliti terhad, firma,
pertubuhan atau kumpulan orang yang lain itu atau membantu
dalam pengurusannya—

_(a) boleh dipertuduh secara berasingan atau bersesama dalam_

prosiding yang sama bersekali dengan syarikat, perkongsian
liabiliti terhad, firma, pertubuhan atau kumpulan orang
yang lain itu; dan

_(b) jika syarikat, perkongsian liabiliti terhad, firma, pertubuhan_

atau kumpulan orang yang lain itu didapati bersalah
atas kesalahan itu, hendaklah disifatkan bersalah atas
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa

pengetahuannya; atau


-----

86 _Rang Undang-Undang_

(ii) bahawa kesalahan itu telah dilakukan tanpa

persetujuan atau pembiarannya dan bahawa dia
telah mengambil segala langkah yang munasabah
dan menjalankan segala usaha yang wajar untuk
menghalang pelakuan kesalahan itu.

(2) Jika mana-mana orang boleh dikenakan di bawah Akta
ini apa-apa hukuman, penalti atau pelucuthakan bagi apa-apa
perbuatan, peninggalan, pengabaian atau keingkaran, dia boleh
dikenakan hukuman, penalti atau pelucuthakan yang sama bagi
tiap-tiap perbuatan, peninggalan, pengabaian atau keingkaran itu
oleh pekerja atau ejen orang itu, atau pekerja ejen orang itu, jika
perbuatan, peninggalan, pengabaian atau keingkaran itu telah
dilakukan—

_(a)_ oleh pekerja orang itu dalam penjalanan pekerjaannya;

_(b)_ oleh ejen orang itu apabila bertindak bagi pihak orang

itu; atau

_(c)_ oleh pekerja ejen orang itu semasa bertindak dalam

penjalanan pekerjaannya dengan ejen orang itu atau
selainnya bagi pihak ejen orang itu yang bertindak bagi
pihak orang itu.

**Penalti am**

**94.** Mana-mana orang yang melakukan suatu kesalahan di bawah
Akta ini yang baginya tiada penalti diperuntukkan dengan nyata
boleh, apabila disabitkan, didenda tidak melebihi tiga puluh ribu
ringgit atau dipenjarakan selama tempoh tidak melebihi dua tahun
atau kedua-duanya.

**Pengkompaunan kesalahan**

**95.** (1) Menteri boleh, dengan kelulusan Pendakwa Raya, membuat
peraturan-peraturan yang menetapkan—

_(a)_ apa-apa kesalahan di bawah Akta ini atau mana-mana

peraturan-peraturan yang dibuat di bawah Akta ini sebagai
suatu kesalahan yang boleh dikompaun;


-----

_Cukai Jualan_ 87

_(b) kriteria untuk mengkompuan kesalahan itu; dan_

_(c) kaedah dan tatacara untuk mengkompaun kesalahan itu._

(2) Mana-mana pegawai kanan cukai jualan boleh, dengan
keizinan secara bertulis oleh Pendakwa Raya, pada bila-bila masa
sebelum sesuatu pertuduhan dimulakan, mengkompaun mana-mana
kesalahan yang ditetapkan sebagai suatu kesalahan yang boleh
dikompaun dengan membuat suatu tawaran bertulis kepada orang
yang disyaki dengan munasabah telah melakukan kesalahan itu
untuk mengkompaun kesalahan itu apabila dibayar kepada Ketua
Pengarah suatu jumlah wang yang tidak melebihi lima puluh
peratus daripada amaun denda maksimum yang orang itu boleh
dikenakan jika dia disabitkan atas kesalahan itu, dalam apa-apa
masa sebagaimana yang dinyatakan dalam tawaran bertulis itu.

(3) Suatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu, atau apa-apa tempoh lanjutan
sebagaimana yang diberikan oleh Ketua Pengarah, pendakwaan
bagi kesalahan itu boleh dimulakan pada bila-bila masa selepas
itu terhadap orang yang kepadanya tawaran itu dibuat.

(4) Jika suatu kesalahan telah dikompaun di bawah subseksyen (2),
tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran untuk mengkompaun
itu dibuat, dan apa-apa dokumen atau benda yang disita berkenaan
dengan kesalahan itu boleh dilepaskan oleh Ketua Pengarah,
tertakluk kepada apa-apa terma sebagaimana yang difikirkan patut
oleh Ketua Pengarah.

(5) Semua jumlah wang yang diterima oleh Ketua Pengarah
di bawah seksyen ini hendaklah dibayar ke dalam dan menjadi
sebahagian daripada Kumpulan Wang Disatukan.

**Kajian semula dan rayuan**

**96.** (1) Mana-mana orang yang terkilan dengan apa-apa keputusan
Ketua Pengarah boleh memohon kepada Ketua Pengarah untuk
kajian semula ke atas apa-apa keputusannya dalam masa tiga
puluh hari dari tarikh orang itu diberitahu mengenai keputusan itu


-----

88 _Rang Undang-Undang_

dengan syarat bahawa tiada rayuan telah dibuat ke atas keputusan
yang sama kepada Tribunal Rayuan Kastam atau mahkamah.

(2) Permohonan bagi kajian semula di bawah subseksyen (1)
hendaklah dibuat dalam borang yang ditetapkan.

(3) Jika permohonan bagi kajian semula telah dibuat di bawah
subseksyen (1), Ketua Pengarah hendaklah membuat kajian semula
dan memberitahu keputusan kajian semula itu kepada orang itu,
jika dapat dilaksanakan, dalam masa enam puluh hari dari tarikh
permohonan itu diterima.

(4) Tiada kajian semula boleh dibuat bagi apa-apa perkara yang
berhubungan dengan kompaun.

(5) Mana-mana orang yang terkilan dengan apa-apa keputusan
Ketua Pengarah di bawah subseksyen (3) atau mana-mana peruntukan
lain Akta ini, kecuali apa-apa perkara yang berhubungan dengan
kompaun, boleh merayu kepada Tribunal Rayuan Kastam secara
bertulis dalam masa tiga puluh hari dari tarikh pemberitahuan
keputusan itu kepada orang yang terkilan itu.

(6) Mana-mana cukai jualan yang genap masa dan kena dibayar
di bawah Akta ini hendaklah dibayar walaupun apa-apa kajian
semula atau rayuan telah dibuat di bawah seksyen ini.

**Pelikuidasi syarikat hendaklah memberikan notis penggulungan,**
**dan mengetepikan cukai jualan**

**97.** (1) Jika suatu ketetapan diluluskan dan menjadi berkuat
kuasa, atau suatu perintah dibuat, bagi penggulungan sesuatu
syarikat yang merupakan pengilang berdaftar atau pengimport,
pelikuidasi syarikat itu hendaklah—

_(a)_ memberikan notis mengenai penggulungan syarikat itu

kepada Ketua Pengarah dalam masa empat belas hari
selepas ketetapan itu berkuat kuasa atau perintah itu
dibuat;

_(b)_ sebelum melupuskan apa-apa aset syarikat itu, mengetepikan

apa-apa jumlah wang daripada aset itu sebagaimana yang
didapati oleh Ketua Pengarah sebagai mencukupi untuk


-----

_Cukai Jualan_ 89

mengadakan peruntukan bagi apa-apa cukai jualan yang
atau yang akan selepas itu menjadi genap masa dan kena
dibayar berkenaan dengan syarikat itu; dan

_(c)_ membayar cukai jualan yang disebut dalam

perenggan _(b)._

(2) Pelikuidasi mana-mana syarikat yang disebut dalam
subseksyen (1) yang tidak memberikan notis kepada Ketua
Pengarah dalam masa yang dinyatakan dalam perenggan (1)(a)
atau tidak mengadakan peruntukan bagi pembayaran cukai jualan
sebagaimana yang dikehendaki di bawah perenggan (1)(c) hendaklah
bertanggungan sendiri bagi apa-apa cukai jualan yang atau yang
akan menjadi genap masa dan kena dibayar sebagaimana yang
disebut terdahulu.

(3) Mana-mana pelikuidasi yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit.

(4) Jika dua orang atau lebih dilantik sebagai pelikuidasi atau
dikehendaki oleh undang-undang untuk menjalankan penggulungan
syarikat yang disebut dalam subseksyen (1), kewajipan dan
tanggungan yang dikenakan ke atas seorang pelikuidasi di bawah
seksyen ini hendaklah dikenakan ke atas semua orang itu secara
bersesama dan berasingan, tertakluk kepada suatu hak sumbangan
antara mereka sebagaimana dalam hal kontrak.

**Pelantikan penerima hendaklah diberitahu kepada Ketua**
**Pengarah**

**98.** (1) Jika seorang penerima bagi harta pengilang berdaftar atau
pengimport dilantik, penerima itu hendaklah memberikan notis
mengenai pelantikan itu kepada Ketua Pengarah dalam masa empat
belas hari selepas itu, dan hendaklah sebelum melupuskan apa-apa
aset pengilang berdaftar atau pengimport mengetepikan apa-apa
jumlah wang daripada aset sebagaimana yang didapati oleh Ketua
Pengarah sebagai mencukupi untuk mengadakan peruntukan bagi
apa-apa cukai jualan yang atau yang akan selepas itu menjadi
genap masa dan kena dibayar berkenaan dengan barang bercukai


-----

90 _Rang Undang-Undang_

yang telah dijual atau dikilangkan oleh pengilang berdaftar atau
pengimport itu sebelum pelantikan penerima itu, dan hendaklah
membayar cukai jualan itu.

(2) Mana-mana penerima yang dilantik di bawah subseksyen (1)
yang tidak memberikan notis kepada Ketua Pengarah dalam masa
yang dinyatakan dalam subseksyen (1) atau tidak mengadakan
peruntukan bagi pembayaran cukai jualan sebagaimana yang
dikehendaki di bawah subseksyen itu hendaklah bertanggungan
sendiri bagi apa-apa cukai jualan yang atau yang akan menjadi
genap masa dan kena dibayar sebagaimana yang disebut terdahulu.

(3) Mana-mana penerima yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit.

(4) Jika dua orang atau lebih dilantik sebagai penerima, kewajipan
dan tanggungan yang dikenakan ke atas seorang penerima di
bawah seksyen ini hendaklah dikenakan ke atas semua orang
itu secara bersesama dan berasingan, tertakluk kepada suatu hak
sumbangan antara mereka sebagaimana dalam hal kontrak.

**Pengilang berdaftar hendaklah mengemukakan perakuan audit**

**99.** Ketua Pengarah boleh menghendaki pengilang berdaftar
untuk mengemukakan suatu perakuan audit setiap tahun yang
ditandatangani oleh seorang akauntan awam yang bukan dalam
penggajian pengilang berdaftar itu, berhubung dengan rekod yang
dikehendaki untuk disimpan oleh pengilang berdaftar itu di bawah
seksyen 24 berkenaan dengan pengeluaran dan penjualan barang
bercukai pengilang berdaftar itu yang dikilangkan olehnya.

**Cukai jualan, dsb., hendaklah kena dibayar walau apa pun**
**apa-apa prosiding, dsb.**

**100.** Pemulaan prosiding atau pengenaan suatu penalti, denda
atau tempoh pemenjaraan di bawah Akta ini atau pengkompaunan
suatu kesalahan di bawah seksyen 95 tidak boleh melepaskan
mana-mana orang daripada tanggungan untuk membayar cukai
jualan, surcaj, penalti, fi atau wang lain di bawah Akta ini.


-----

_Cukai Jualan_ 91

**Penyampaian notis, dsb.**

**101.** (1) Tiap-tiap notis, arahan atau dokumen lain yang dikehendaki
oleh Akta ini supaya disampaikan kepada mana-mana orang boleh
disampaikan—

_(a)_ secara ke diri kepada orang itu;

_(b)_ dengan menghantarnya kepada orang itu melalui pos

berdaftar; atau

_(c)_ melalui perkhidmatan elektronik di bawah seksyen 102.

(2) Notis, arahan atau dokumen lain yang dihantar melalui pos
berdaftar kepada seseorang hendaklah disifatkan telah disampaikan
kepada orang itu pada masa ia sepatutnya telah diserahkan kepada
orang itu dalam perjalanan biasa pos itu jika notis, arahan atau
dokumen lain itu telah dialamatkan—

_(a)_ dalam hal suatu syarikat, perkongsian liabiliti terhad,

firma, pertubuhan atau kumpulan orang yang lain—

(i) ke pejabat berdaftarnya;

(ii) ke alamatnya yang terakhir diketahui; atau

(iii) kepada mana-mana orang yang diberi kuasa olehnya

untuk menerima penyampaian proses; dan

_(b)_ dalam hal orang perseorangan, ke alamatnya yang terakhir

diketahui.

(3) Jika seseorang telah memberikan persetujuannya bagi suatu
notis disampaikan kepadanya melalui perkhidmatan elektronik,
notis itu hendaklah disifatkan telah disampaikan pada masa apabila
notis elektronik itu dihantar ke akaunnya melalui perkhidmatan
elektronik itu.

**Penggunaan perkhidmatan elektronik**

**102.** (1) Walau apa pun apa-apa peruntukan lain Akta ini dan
tertakluk kepada peraturan-peraturan yang dibuat di bawah Akta


-----

92 _Rang Undang-Undang_

ini, Ketua Pengarah boleh menyediakan suatu perkhidmatan
elektronik kepada mana-mana pengguna berdaftar bagi—

_(a)_ pemfailan atau pengemukaan apa-apa permohonan, penyata,

perisytiharan atau apa-apa dokumen lain; dan

_(b)_ penyampaian apa-apa notis, arahan, perintah, permit, resit

atau apa-apa dokumen lain.

(2) Jika suatu notis elektronik dibuat dan dihantar kepada Ketua
Pengarah, Ketua Pengarah tidak bertanggungan terhadap apa-apa
kerugian atau kerosakan yang dialami oleh pengguna berdaftar itu
atas sebab apa-apa kesilapan atau peninggalan tidak kira dengan
apa jua sifat atau tidak kira bagaimana jua sekali pun berbangkit
yang terdapat dalam apa-apa notis elektronik yang diperoleh oleh
pengguna berdaftar itu di bawah perkhidmatan elektronik jika
kesilapan atau peninggalan itu dibuat dengan suci hati dan dalam
penjalanan biasa penunaian kewajipan Ketua Pengarah atau berlaku
atau timbul akibat daripada apa-apa kecacatan atau kegagalan
dalam perkhidmatan elektronik itu atau dalam kelengkapan yang
digunakan bagi penyediaan perkhidmatan elektronik itu.

(3) Apa-apa notis elektronik yang dibuat dan dihantar oleh
pengguna berdaftar hendaklah disifatkan sebagai telah difailkan,
dikemukakan atau disampaikan pada masa notis elektronik itu
diterima oleh Ketua Pengarah.

(4) Bagi maksud seksyen ini, “pengguna berdaftar” ertinya
mana-mana orang yang diberi kuasa secara bertulis oleh Ketua
Pengarah untuk mengakses dan menggunakan perkhidmatan
elektronik.

**Perlindungan pegawai cukai jualan daripada tanggungan**

**103.** Tiada pegawai cukai jualan atau orang lain yang diambil
kerja oleh Kerajaan dalam penjalanan pelaksanaan kewajipannya di
bawah Akta ini bertanggungan untuk membayar apa-apa kerugian
yang dialami berkenaan dengan apa-apa barang yang disebabkan
oleh kebakaran, kecurian, kerosakan atau sebab lain semasa barang
itu berada dalam kawalan kastam atau kawalan eksais atau dalam
jagaan atau kawalan sah pegawai cukai jualan itu atau orang lain
yang diambil kerja oleh Kerajaan dalam penjalanan pelaksanaan


-----

_Cukai Jualan_ 93

kewajipannya di bawah Akta ini melainkan jika kerugian itu
disebabkan oleh pengabaian atau keingkaran yang disengajakan
olehnya.

**Ganjaran**

**104.** Ketua Pengarah boleh memerintahkan apa-apa ganjaran
sebagaimana yang difikirkan patut olehnya supaya dibayar
kepada mana-mana pegawai cukai jualan atau orang lain bagi
perkhidmatan yang diberikan berkaitan dengan pengesanan apa-apa
kesalahan terhadap Akta ini.

**Kuasa Ketua Pengarah untuk mengenakan fi**

**105.** Ketua Pengarah boleh mengenakan apa-apa fi sebagaimana
yang difikirkan munasabah olehnya berkenaan dengan apa-apa
perkhidmatan yang diberikan olehnya atau mana-mana pegawai
cukai jualan—

_(a)_ yang tidak dikehendaki untuk diberikan di bawah Akta

ini; dan

_(b)_ yang baginya tiada fi ditetapkan oleh mana-mana

undang-undang bertulis.

**Kuasa membuat peraturan-peraturan**

**106.** (1) Menteri boleh membuat peraturan-peraturan yang perlu
atau suai manfaat bagi maksud melaksanakan peruntukan Akta ini.

(2) Tanpa menjejaskan keluasan subseksyen (1), Menteri boleh
menetapkan—

_(a)_ semua perkara yang berhubungan dengan pendaftaran

pengilang;

_(b)_ semua perkara yang berhubungan dengan tempoh bercukai;

_(c)_ semua perkara yang berhubungan dengan penentuan nilai

jualan barang bercukai;

_(d)_ semua perkara yang berhubungan dengan pengemukaan

penyata dan pembayaran cukai jualan;


-----

94 _Rang Undang-Undang_

_(e)_ semua perkara yang berhubungan dengan pembayaran

balik, pulang balik dan peremitan cukai jualan;

_(f)_ semua perkara yang berhubungan dengan ketetapan awam

dan ketetapan kastam;

_(g)_ semua perkara yang berhubungan dengan perkhidmatan

elektronik;

_(h)_ semua perkara yang berhubungan dengan invois, nota

kredit dan nota debit;

_(i)_ semua perkara yang berhubungan dengan pejabat bagi

pentadbiran cukai jualan;

_(j)_ semua fi yang dikehendaki untuk ditetapkan oleh Akta

ini;

_(k)_ semua borang yang hendaklah ditetapkan bagi maksud

Akta ini;

_(l)_ semua perkara yang berhubungan dengan petroleum; atau

_(m)_ apa-apa perkara lain yang dikehendaki untuk ditetapkan

oleh Akta ini.

(3) Mana-mana peraturan-peraturan yang dibuat di bawah
subseksyen (1) boleh menetapkan suatu perbuatan atau peninggalan
yang melanggar peraturan-peraturan itu sebagai suatu kesalahan
dan boleh menetapkan hukuman denda yang tidak melebihi tiga
puluh ribu ringgit atau pemenjaraan selama tempoh yang tidak
melebihi dua tahun atau kedua-duanya bagi kesalahan itu.

Bahagian XIII

KECUALIAN DAN PERALIHAN

**Pendaftaran pada tarikh permulaan kuat kuasa**

**107.** (1) Walau apa pun seksyen 13, mana-mana orang yang
mengilang barang sebelum tarikh efektif yang barang itu merupakan
barang bercukai pada tarikh efektif hendaklah, dalam masa tiga
puluh hari dari tarikh permulaan kuat kuasa Akta ini, memohon


-----

_Cukai Jualan_ 95

kepada Ketua Pengarah untuk didaftarkan sebagai pengilang
berdaftar jika terdapat alasan yang munasabah untuk mempercayai
bahawa jumlah nilai jualan bagi semua barang bercukainya dalam
bulan tarikh efektif itu dan sebelas bulan sebaik selepas bulan itu
akan melebihi jumlah nilai jualan barang bercukai yang ditentukan
dalam subseksyen 12(1).

(2) Ketua Pengarah hendaklah mendaftarkan orang yang disebut
dalam subseksyen (1) berkuat kuasa dari hari pertama bagi bulan
selepas bulan yang permohonan itu dibuat, dan orang itu hendaklah
mengenakan cukai jualan ke atas barang bercukai yang dijual,
digunakan atau dilupuskan oleh orang itu berkuat kuasa dari hari
itu.

(3) Mana-mana orang yang mengilang barang sebelum tarikh
efektif yang barang itu merupakan barang bercukai pada tarikh
efektif dan telah membuat permohonan sebelum tarikh efektif
kepada Ketua Pengarah untuk didaftarkan sebagai pengilang
berdaftar di bawah Akta ini—

_(a) hendaklah disifatkan sebagai telah didaftarkan mengikut_

seksyen 13 pada tarikh efektif jika terdapat alasan yang
munasabah untuk mempercayai bahawa jumlah nilai
jualan semua barang bercukainya dalam bulan bagi
tarikh efektif dan sebelas bulan sebaik selepas bulan itu
akan melebihi jumlah nilai jualan barang bercukai yang
ditentukan di bawah subseksyen 12(1); dan

_(b) hendaklah mengenakan cukai jualan ke atas barang bercukai_

yang dijual, digunakan atau dilupuskan oleh orang itu
berkuat kuasa dari tarikh efektif.

(4) Pengilang yang didaftarkan di bawah Akta Cukai Barang
dan Perkhidmatan 2014 [Akta 762] sebelum tarikh efektif dan
mengilang barang bercukai pada tarikh efektif—

_(a)_ hendaklah disifatkan sebagai telah didaftarkan mengikut

seksyen 13 pada tarikh efektif jika terdapat alasan yang
munasabah untuk mempercayai bahawa jumlah nilai
jualan semua barang bercukainya dalam bulan bagi
tarikh efektif dan sebelas bulan sebaik selepas bulan itu
akan melebihi jumlah nilai jualan barang bercukai yang
ditentukan di bawah subseksyen 12(1); dan


-----

96 _Rang Undang-Undang_

_(b)_ hendaklah mengenakan cukai jualan ke atas barang bercukai

yang dijual, digunakan atau dilupuskan oleh pengilang
itu berkuat kuasa dari tarikh efektif.

**Perjanjian berperingkat atau berkala**

**108.** (1) Jika apa-apa jualan barang bercukai dibuat di bawah
suatu perjanjian bagi suatu tempoh atau secara berperingkat
bagi suatu tempoh sama ada atau tidak pada lat tempoh yang
tetap dan tempoh itu bermula sebelum 1 Jun 2018 dan berakhir
selepas tarikh efektif, bahagian jualan yang dihubungkaitkan
dengan bahagian bagi tempoh selepas tarikh efektif hendaklah
dikenakan cukai jualan.

(2) Jika jualan yang disebut dalam subseksyen (1) dibuat di
bawah suatu waranti sama ada yang nyata, tersirat atau dikehendaki
oleh undang-undang dan nilai waranti itu dimasukkan ke dalam
harga barang itu, tiada cukai jualan boleh dikenakan ke atas
penggantian barang itu di bawah waranti itu.

(3) Subseksyen (1) tidak terpakai bagi penjualan barang yang
cukai barang dan perkhidmatan di bawah Akta Cukai Barang dan
Perkhidmatan 2014 telah dibayar atas penjualan barang itu setakat
yang diliputi oleh invois itu.

**Perkara yang dilakukan pada menjangkakan Akta ini diperbuat**

**109.** Segala perbuatan dan perkara yang dilakukan oleh atau
bagi pihak Ketua Pengarah sebagai persediaan bagi atau pada
menjangkakan pembuatan Akta ini dan apa-apa perbelanjaan yang
dilakukan berhubung dengannya hendaklah disifatkan sebagai telah
dibenarkan di bawah Akta ini, dengan syarat bahawa perbuatan
dan perkara yang dilakukan itu adalah selaras dengan niat dan
maksud am Akta ini, dan segala hak dan obligasi yang diperoleh
atau ditanggung akibat pelakuan perbuatan atau perkara itu termasuk
apa-apa perbelanjaan yang dilakukan berhubung dengannya
hendaklah apabila Akta ini mula berkuat kuasa disifatkan sebagai
hak dan obligasi Ketua Pengarah.


-----

_Cukai Jualan_ 97

HURAIAN

Rang Undang-Undang Cukai Jualan 2018 yang dicadangkan (“Akta yang
dicadangkan”) bertujuan untuk mengadakan peruntukan bagi mengenakan,
melevikan dan memungut cukai jualan, dan bagi perkara yang berkaitan dengannya.
Akta yang dicadangkan dan Rang Undang-Undang Cukai Perkhidmatan 2018
yang dicadangkan memperuntukkan pelaksanaan sistem percukaian baharu,
iaitu cukai jualan dan cukai perkhidmatan, yang akan menggantikan cukai
barang dan perkhidmatan yang dikenakan di bawah Akta Cukai Barang dan
Perkhidmatan 2014 [Akta 762].

Bahagian I

1. Bahagian I memperkatakan perkara permulaan.

2. Fasal 1 mengandungi tajuk ringkas Akta yang dicadangkan dan kuasa
Menteri untuk menetapkan tarikh permulaan kuat kuasa Akta yang dicadangkan.
_Fasal 1 juga memberi Menteri kuasa untuk menetapkan tarikh efektif untuk_
mengenakan dan melevikan cukai jualan di bawah Akta yang dicadangkan.

3. Fasal 2 mengandungi takrif bagi perkataan dan ungkapan tertentu yang
digunakan dalam Akta yang dicadangkan.

4. Fasal 3 bertujuan untuk mengadakan peruntukan bagi maksud “mengilang”
bagi maksud Akta yang dicadangkan. _Fasal 3 juga memberi Menteri kuasa_
untuk memutuskan apa-apa persoalan yang timbul berkenaan dengan maksud
“mengilang”.

Bahagian II

5. Bahagian II memperkatakan pentadbiran mengenai perkara yang berhubungan
dengan cukai jualan.

6. Fasal 4 bertujuan untuk memperuntukkan bahawa Ketua Pengarah mempunyai
pengawasan ke atas semua perkara yang berhubungan dengan cukai jualan
tertakluk kepada arahan dan kawalan Menteri dan bahawa Ketua Pengarah
diberi kuasa untuk memberi mana-mana pegawai cukai jualan selain pegawai
kanan cukai jualan semua atau mana-mana kuasa pegawai kanan cukai jualan.
_Fasal 4 juga bertujuan untuk mengadakan peruntukan bagi kuasa pegawai_
cukai jualan dalam menguatkuasakan dan memastikan pematuhan sewajarnya
Akta yang dicadangkan.

7. Fasal 5 bertujuan untuk memperuntukkan bahawa orang yang dilantik atau
diambil kerja bagi apa-apa kewajipan atau perkhidmatan yang berhubungan
dengan cukai jualan hendaklah disifatkan sebagai pekhidmat awam mengikut
pengertian Kanun Keseksaan [Akta 574].

8. Fasal 6 bertujuan untuk menghendaki pegawai cukai jualan untuk
memperkenalkan diri mereka dan mengemukakan kad kuasa atau lencana mereka
apabila menunaikan kewajipan mereka dan kegagalan berbuat sedemikian


-----

98 _Rang Undang-Undang_

akan memberikan hak kepada mana-mana orang untuk enggan mematuhi
apa-apa permintaan, tuntutan atau perintah yang dibuat oleh pegawai itu.
_Fasal 6_ juga bertujuan untuk memperuntukkan bahawa mana-mana orang
yang dengan cara yang menyalahi undang-undang memakai, menggunakan,
memiliki atau mempamerkan apa-apa pakaian seragam, kad kuasa atau lencana
yang ditetapkan, dsb., bagi pegawai cukai jualan sebagaimana yang dinyatakan
di bawah _subfasal 6(3) melakukan suatu kesalahan._

9. Fasal 7 bertujuan untuk memperuntukkan bahawa mana-mana orang yang
mempunyai apa-apa kewajipan rasmi, atau yang diambil kerja atau dilantik di
bawah Akta yang dicadangkan, berkewajipan untuk menganggap dan menguruskan
apa-apa maklumat, dokumen, penyata atau perisytiharan yang berhubungan
dengan perniagaan, nilai jualan barang mana-mana orang kena cukai atau
nilai jualan barang yang diimport sebagai rahsia. Fasal 7 juga bertujuan untuk
memperuntukkan bahawa maklumat, dokumen, penyata atau perisytiharan itu
hanya boleh didedahkan oleh orang itu bagi maksud melaksanakan peruntukan
Akta yang dicadangkan atau pendakwaan bagi suatu kesalahan.

Bahagian III

10. Bahagian III memperkatakan peruntukan yang berhubungan dengan

pengenaan dan skop cukai jualan.

11. _Fasal 8 bertujuan untuk memperuntukkan bahawa cukai jualan hendaklah_

dikenakan dan dilevikan ke atas mana-mana barang bercukai yang dikilangkan
di Malaysia dan dijual, digunakan atau dilupuskan oleh pengilang berdaftar,
atau barang bercukai yang diimport ke dalam Malaysia oleh mana-mana
orang. _Fasal 8_ juga bertujuan untuk memperuntukkan bahawa jika terdapat
ketidakselarasan antara peruntukan Akta Kastam 1967 [Akta 235] atau Akta
Eksais 1976 [Akta 176] dengan peruntukan Akta yang dicadangkan, peruntukan
Akta yang dicadangkan hendaklah terpakai.

12. _Fasal 9_ bertujuan untuk mengadakan peruntukan bagi cara untuk

menentukan nilai jualan barang bercukai. Berhubung dengan barang bercukai
yang dijual atau yang dikilangkan oleh orang kena cukai, nilai jualan barang
itu hendaklah ditentukan mengikut peraturan-peraturan yang dibuat di bawah
Akta yang dicadangkan. Jika barang bercukai diimport, nilai jualan barang itu
adalah jumlah nilai barang itu bagi maksud duti kastam, amaun duti kastam
dan amaun duti eksais, jika ada, yang telah dibayar atau kena dibayar ke atas
barang itu.

13. _Fasal 10_ bertujuan untuk memperuntukkan bahawa kadar cukai jualan

yang hendak dikenakan hendaklah berdasarkan nilai jualan barang bercukai
sebagaimana yang ditentukan oleh Menteri melalui perintah yang disiarkan
dalam _Warta,_ dan Menteri diberi kuasa untuk mengubah atau meminda kadar
itu.

14. _Fasal 11 bertujuan untuk mengadakan peruntukan bagi masa yang cukai_

jualan menjadi genap masa berkenaan dengan barang bercukai.


-----

_Cukai Jualan_ 99

Bahagian IV

15. Bahagian IV memperkatakan peruntukan yang berhubungan dengan

pendaftaran sebagai pengilang berdaftar di bawah Akta yang dicadangkan.

16. _Fasal 12 bertujuan untuk memberi Menteri kuasa untuk menentukan jumlah_

nilai jualan barang bercukai bagi maksud pendaftaran mana-mana pengilang
di bawah Bahagian IV Akta yang dicadangkan. Fasal ini juga bertujuan untuk
memperuntukkan masa yang pengilang barang bercukai bertanggungan untuk
berdaftar.

17. _Fasal 13_ bertujuan untuk menghendaki pengilang yang bertanggungan

untuk berdaftar di bawah _fasal 12_ untuk memohon bagi pendaftaran sebagai
pengilang berdaftar kepada Ketua Pengarah dalam borang yang ditetapkan.
_Fasal ini menjadikannya suatu kesalahan bagi pengilang yang tidak mematuhi_
_fasal_ ini.

18. _Fasal 14 bertujuan untuk membenarkan mana-mana pengilang yang tidak_

bertanggungan untuk berdaftar di bawah _fasal 12_ untuk memohon kepada
Ketua Pengarah untuk didaftarkan sebagai pengilang berdaftar.

19. _Fasal 15 bertujuan untuk memberi Ketua Pengarah kuasa untuk membuat_

arahan yang menghendaki orang yang dinamakan dalam arahan itu untuk
dianggap sebagai orang kena cukai tunggal jika Ketua Pengarah berpuas hati
bahawa apa-apa pengasingan aktiviti perniagaan adalah dibuat-buat.

20. _Fasal 16 bertujuan untuk memperuntukkan pendaftaran orang yang_

menjalankan perniagaan dalam suatu perkongsian sebagai pengilang berdaftar
dan tanggungan mereka berhubung dengan cukai jualan.

21. _Fasal 17_ memperkatakan pemberhentian tanggungan untuk berdaftar

di bawah Akta yang dicadangkan.

22. _Fasal 18_ bertujuan untuk menghendaki mana-mana pengilang berdaftar

di bawah _fasal 13 atau_ _14 untuk memberitahu Ketua Pengarah secara bertulis_
dalam masa tiga puluh hari dari tarikh pemberhentian itu jika dia berhenti
mengilang barang bercukai atau terhenti bertanggungan untuk berdaftar di
bawah _fasal 17._ _Fasal_ ini menjadikannya suatu kesalahan bagi kegagalan
untuk mematuhi kehendak itu.

23. _Fasal 19 memperkatakan pembatalan pendaftaran pengilang berdaftar_

dan tarikh kuat kuasa pembatalan itu.

24. _Fasal 20_ bertujuan untuk memberi Menteri kuasa untuk mengecualikan

mana-mana golongan orang daripada apa-apa pendaftaran di bawah
_fasal 13. Walau bagaimanapun, fasal ini juga memperuntukkan bahawa mana-mana_
orang yang dikecualikan menurut kuasa subfasal 20(1) boleh memohon untuk
didaftarkan dan peruntukan Akta yang dicadangkan hendaklah terpakai bagi
orang itu.


-----

100 _Rang Undang-Undang_

Bahagian V

25. Bahagian V memperkatakan perakaunan, taksiran, mendapatkan balik,

dsb., yang berhubungan dengan cukai jualan.

26. _Fasal 21 bertujuan untuk menghendaki pengilang berdaftar yang menjual_

apa-apa barang bercukai untuk mengeluarkan suatu invois yang mengandungi
butir-butir yang ditetapkan dalam bahasa kebangsaan atau bahasa Inggeris
kepada pembeli berkenaan dengan transaksi itu.

27. _Fasal_ _22_ memperkatakan pengeluaran invois oleh komputer.

28. _Fasal 23 bertujuan untuk menghendaki pengilang berdaftar untuk membuat_

potongan atau tambahan cukai jualan dalam penyatanya jika nota kredit atau
nota debit dikeluarkan di bawah hal keadaan dan syarat yang ditetapkan.

29. _Fasal 24_ bertujuan untuk mengenakan kewajipan ke atas orang kena

cukai untuk menyimpan rekod yang lengkap dan benar bagi semua transaksi
berhubung dengan tanggungan cukai jualannya.

30. _Fasal 25 bertujuan untuk memperuntukkan tempoh bercukai bagi orang_

kena cukai dan kuasa Ketua Pengarah untuk mengubah dan menetapkan semula
tempoh bercukai.

31. _Fasal 26 bertujuan untuk menghendaki orang kena cukai untuk_

mengakaunkan cukai jualan dalam suatu penyata berkenaan dengan tempoh
bercukainya dan untuk mengemukakan penyata itu kepada Ketua Pengarah.
Orang kena cukai itu hendaklah membayar Ketua Pengarah amaun cukai
jualan yang genap masa dan kena dibayar olehnya berkenaan dengan tempoh
bercukai yang berhubungan dengan penyata itu.

32. _Fasal 27 bertujuan untuk memberi Ketua Pengarah kuasa untuk menaksir_

amaun cukai jualan yang genap masa dan kena dibayar, dan penalti yang kena
dibayar di bawah subfasal 26(9), oleh orang kena cukai jika orang kena cukai
itu tidak memohon bagi pendaftaran di bawah _fasal_ _13, tidak mengemukakan_
suatu penyata di bawah _fasal 26, atau mengemukakan penyata yang tidak_
lengkap atau tidak betul.

33. _Fasal 28_ bertujuan untuk mengadakan peruntukan bagi mendapatkan

balik apa-apa cukai jualan yang genap masa dan kena dibayar, apa-apa surcaj
yang terakru, atau apa-apa penalti, fi atau wang lain yang kena dibayar, di
bawah Akta yang dicadangkan sebagai suatu hutang sivil yang kena dibayar
kepada Kerajaan.

34. _Fasal 29 bertujuan untuk memberi Ketua Pengarah kuasa untuk memungut_

cukai jualan, surcaj, penalti, fi atau wang lain daripada mana-mana orang yang
memegang wang bagi atau yang berhutang wang yang kena dibayar kepada
orang kena cukai.

35. _Fasal 30 bertujuan untuk mengadakan peruntukan bagi mendapatkan balik_

cukai jualan yang genap masa oleh orang yang hendak atau berkemungkinan
akan meninggalkan Malaysia sebelum cukai jualan itu menjadi kena dibayar.


-----

_Cukai Jualan_ 101

36. _Fasal 31_ bertujuan untuk memperuntukkan langkah untuk menghalang

seseorang daripada meninggalkan Malaysia jika Ketua Pengarah mempunyai
sebab untuk mempercayai bahawa orang itu hendak atau berkemungkinan akan
meninggalkan Malaysia tanpa membayar apa-apa cukai jualan yang genap masa
dan kena dibayar, apa-apa surcaj yang terakru, atau apa-apa penalti atau fi
yang kena dibayar, olehnya, atau apa-apa wang lain yang boleh didapatkan
balik daripadanya.

37. _Fasal 32 bertujuan untuk memberi Ketua Pengarah kuasa untuk membenarkan_

apa-apa cukai jualan yang genap masa dan kena dibayar, atau penalti yang
kena dibayar, dibayar secara ansuran. Dalam hal keingkaran dalam pembayaran
ansuran itu, suatu surcaj sebanyak sepuluh peratus akan dikenakan ke atas
baki belum jelas itu. _Fasal 32_ juga memberi Ketua Pengarah kuasa untuk
menyita atau menjual apa-apa barang kepunyaan orang yang bertanggungan
untuk membayar cukai jualan, penalti atau surcaj itu untuk mendapatkan balik
amaun yang kena dibayar olehnya atau apa-apa baki belum jelas.

38. _Fasal 33_ bertujuan untuk melarang seseorang daripada mendapatkan

penyerahan barang bercukai yang diimport, selain petroleum bercukai yang
diimport, daripada kawalan kastam atau kawalan eksais sehingga amaun cukai
jualan yang ditaksirkan oleh pegawai cukai jualan yang hak telah dibayar
sepenuhnya.

39. _Fasal_ _34 bertujuan untuk memperkatakan tanggungan pengarah syarikat,_

pegawai pematuhan perkongsian liabiliti terhad, pekongsi firma, pemegang
jawatan pertubuhan, atau orang yang bertanggungjawab bagi pengurusan
kumpulan orang untuk apa-apa cukai jualan yang genap masa dan kena dibayar,
apa-apa surcaj yang terakru, atau apa-apa penalti, fi atau wang lain yang kena
dibayar, oleh syarikat, perkongsian liabiliti terhad, firma, pertubuhan atau
kumpulan orang itu.

Bahagian VI

40. Bahagian VI memperkatakan peruntukan yang berhubungan dengan

pengecualian, pembayaran balik, pulang balik dan peremitan cukai jualan.

41. _Fasal 35 bertujuan untuk memberi Menteri kuasa untuk mengecualikan,_

melalui perintah yang disiarkan dalam Warta, apa-apa barang atau kelas barang
daripada cukai jualan, atau mana-mana orang atau golongan orang daripada
pembayaran cukai jualan, dan perintah itu hendaklah dibentangkan di hadapan
Dewan Rakyat. Fasal ini juga bertujuan untuk memberi Menteri kuasa, dalam
apa-apa hal tertentu, untuk mengecualikan mana-mana orang atau golongan
orang daripada pembayaran cukai jualan, untuk mengecualikan mana-mana
pengilang berdaftar atau kelas pengilang berdaftar daripada mengenakan dan
memungut cukai jualan, atau mengarahkan Ketua Pengarah untuk membuat
bayaran balik kepada mana-mana orang atau golongan orang cukai jualan atau
penalti yang telah dibayar oleh orang atau golongan orang itu.

42. _Fasal 36 bertujuan untuk membenarkan mana-mana orang yang merupakan,_

atau yang terhenti menjadi, pengilang berdaftar untuk menuntut bagi pembayaran
balik mana-mana cukai jualan yang telah dibayar olehnya berkenaan dengan
barang bercukai yang telah dihapus kira dalam akaunnya sebagai hutang lapuk.


-----

102 _Rang Undang-Undang_

43. _Fasal 37_ bertujuan untuk menghendaki seseorang yang telah dibayar

balik dengan cukai jualan berhubung dengan hutang lapuk di bawah _fasal 36_
untuk membayar semula cukai jualan kepada Ketua Pengarah mengikut formula
yang dinyatakan apabila bayaran berkenaan dengan jualan barang bercukai
yang cukai jualannya kena dibayar kemudiannya diterima oleh orang itu.

44. _Fasal 38 bertujuan untuk memberi Ketua Pengarah kuasa untuk menuntut_

daripada seseorang untuk membayar cukai jualan yang genap masa dan kena
dibayar, surcaj yang terakru, atau penalti, fi atau wang lain yang kena dibayar,
atau cukai jualan, surcaj, penalti, fi atau wang lain yang terkurang, di bawah
Akta yang dicadangkan, atau untuk membayar semula bayaran balik yang telah
dibayar secara silap kepada orang itu dalam masa enam tahun dari tarikh cukai
jualan, surcaj, penalti, fi atau wang lain itu telah dibayar atau pembayaran
balik telah dibuat, mengikut mana-mana yang berkenaan. Ketua Pengarah juga
diberi kuasa untuk menyita apa-apa barang kepunyaan orang itu dan menjual
barang itu bagi maksud mendapatkan balik cukai jualan, surcaj, penalti, fi
atau wang lain itu atau bayaran balik yang telah dibayar secara silap itu.

45. _Fasal 39_ bertujuan untuk membenarkan seseorang yang terlebih bayar

atau membayar secara silap apa-apa cukai jualan, surcaj, penalti, fi atau wang
lain, atau berhak untuk mendapatkan bayaran balik di bawah _subfasal 35(6)_
atau 41(3) untuk membuat tuntutan berkenaan dengan pembayaran terlebih atau
pembayaran yang silap itu atau pembayaran balik kepada Ketua Pengarah dalam
masa satu tahun dari masa berlakunya pembayaran terlebih atau pembayaran
yang silap itu, atau berlakunya kelayakan bagi bayaran balik di bawah
_subfasal 35(6)_ atau _41(3)_ itu.

46. _Fasal 40_ bertujuan untuk memberi Ketua Pengarah kuasa untuk

membenarkan pulang balik bagi keseluruhan amaun cukai jualan yang dibayar
oleh seseorang berkenaan dengan barang bercukai, tidak termasuk petroleum,
yang kemudiannya dieksport oleh orang itu dari Malaysia.

47. _Fasal 41 bertujuan untuk memberi Menteri kuasa untuk meremit cukai_

jualan yang genap masa dan kena dibayar di bawah Akta yang dicadangkan dan
untuk memberi Ketua Pengarah kuasa untuk meremit surcaj yang terakru, atau
penalti, fi atau wang lain yang kena dibayar, di bawah Akta yang dicadangkan.

Bahagian VII

48. Bahagian VII memperkatakan ketetapan umum dan ketetapan kastam.

49. _Fasal 42 bertujuan untuk memberi Ketua Pengarah kuasa untuk membuat_

suatu ketetapan umum mengenai pemakaian mana-mana peruntukan Akta
yang dicadangkan kepada mana-mana orang atau golongan orang atau kepada
apa-apa jenis aktiviti perniagaan.

50. _Fasal 43 bertujuan untuk membenarkan mana-mana orang untuk memohon_

kepada Ketua Pengarah bagi suatu ketetapan kastam berkenaan dengan
klasifikasi barang bercukai, penentuan orang kena cukai, prinsip-prinsip yang
boleh diterima pakai bagi maksud penentuan nilai jualan barang bercukai atau
apa-apa perkara lain yang ditentukan oleh Ketua Pengarah.


-----

_Cukai Jualan_ 103

51. _Fasal 44_ bertujuan untuk menghendaki Ketua Pengarah untuk membuat

ketetapan kastam berkenaan dengan apa-apa perkara yang dinyatakan dalam
permohonan yang dibuat di bawah fasal 43 dan ketetapan kastam itu hendaklah
mengikat pemohon.

52. _Fasal 45 bertujuan untuk memberi Ketua Pengarah kuasa untuk meminda,_

mengubah suai atau membatalkan apa-apa ketetapan kastam yang dibuat
di bawah _fasal 44_ di bawah hal keadaan tertentu.

53. _Fasal 46_ bertujuan untuk memberi Ketua Pengarah kuasa untuk

mengisytiharkan suatu ketetapan kastam yang dibuat di bawah _fasal 44_
sebagai terbatal, tidak sah dan tidak mempunyai kesan jika ketetapan itu telah
didapatkan oleh pemohon melalui fraud, salah nyataan atau pemalsuan fakta.

54. _Fasal 47 bertujuan untuk memperuntukkan bahawa jika pemohon menerima_

dua atau lebih ketetapan kastam mengenai hal perkara yang sama, pemohon
itu hendaklah dengan segera memberitahu Ketua Pengarah dan Ketua Pengarah
hendaklah membuat suatu ketetapan kastam yang baharu dalam masa tiga
puluh hari dari tarikh pemberitahuan itu.

Bahagian VIII

55. Bahagian VIII memperkatakan peruntukan khas yang berhubungan dengan

kawasan ditetapkan (Labuan, Langkawi dan Tioman).

56. _Fasal 48 mengadakan peruntukan bagi takrif “Malaysia” sebagai tidak_

termasuk kawasan ditetapkan dan kawasan khas.

57. _Fasal 49 bertujuan untuk mengadakan peruntukan bagi ketidakpakaian_

Akta yang dicadangkan bagi apa-apa barang bercukai yang dikilangkan
di dalam kawasan ditetapkan selain petroleum.

58. _Fasal 50 memperkatakan cukai jualan yang berhubungan dengan barang_

bercukai yang diimport ke dalam kawasan ditetapkan atau yang diangkut
ke kawasan ditetapkan dari Malaysia, yang diangkut antara kawasan ditetapkan,
atau diangkut dari kawasan ditetapkan ke kawasan khas.

59. _Fasal 51 bertujuan untuk mengadakan peruntukan bagi pemakaian_

peruntukan Akta yang dicadangkan bagi barang bercukai yang diangkut dari
kawasan ditetapkan ke Malaysia atau dari Malaysia ke kawasan ditetapkan
seolah-olah barang itu diimport ke dalam, atau dieksport dari, Malaysia dari
atau ke suatu tempat di luar Malaysia.

60. _Fasal 52 bertujuan untuk menghendaki orang yang menjaga mana-mana_

kenderaan, kapal atau pesawat udara yang di dalamnya barang bercukai diangkut
dari kawasan ditetapkan ke Malaysia untuk membuat suatu perisytiharan
mengenai barang bercukai yang diangkut di dalam kenderaan, kapal atau
pesawat udara itu.


-----

104 _Rang Undang-Undang_

61. _Fasal 53 bertujuan untuk memberi Menteri kuasa untuk membuat_

peraturan-peraturan di bawah _fasal 106 yang berhubungan dengan kawasan_
ditetapkan.

62. _Fasal 54 bertujuan untuk mengadakan peruntukan bagi pemakaian fasal 40_

(yang berhubungan dengan pulang balik) bagi barang bercukai yang diangkut
dari Malaysia ke kawasan ditetapkan seolah-olah barang itu telah dieksport
atau dieksport semula.

Bahagian IX

63. Bahagian IX memperkatakan peruntukan khas yang berhubungan dengan

kawasan khas (mana-mana zon bebas, gudang berlesen dan gudang pengilangan
berlesen, dan Kawasan Pembangunan Bersama).

64. _Fasal 55 mengadakan peruntukan bagi takrif “Malaysia” sebagai tidak_

termasuk kawasan khas dan kawasan ditetapkan.

65. _Fasal 56 bertujuan untuk mengadakan peruntukan bagi ketidakpakaian_

Akta yang dicadangkan bagi apa-apa barang bercukai yang dikilangkan di
dalam kawasan khas.

66. _Fasal 57 memperkatakan cukai jualan yang berhubungan dengan barang_

bercukai yang diimport ke dalam kawasan khas atau yang diangkut ke kawasan
khas dari Malaysia, yang diangkut di antara kawasan khas, atau yang diangkut
dari kawasan khas ke kawasan ditetapkan.

67. _Fasal 58 bertujuan untuk mengadakan peruntukan bagi pemakaian_

peruntukan Akta yang dicadangkan bagi barang bercukai yang diangkut dari
kawasan khas ke Malaysia atau dari Malaysia ke kawasan khas seolah-olah
barang itu diimport ke dalam, atau dieksport dari, Malaysia dari atau ke suatu
tempat di luar Malaysia.

68. _Fasal 59 bertujuan untuk menghendaki orang yang menjaga mana-mana_

kenderaan, kapal atau pesawat udara yang di dalamnya barang bercukai diangkut
dari kawasan khas ke Malaysia untuk membuat suatu perisytiharan mengenai
barang bercukai yang diangkut di dalam kenderaan, kapal atau pesawat udara
itu.

69. _Fasal 60 bertujuan untuk memberi Menteri kuasa untuk membuat_

peraturan-peraturan di bawah _fasal 106 yang berhubungan dengan kawasan_
khas.

70. _Fasal 61 bertujuan untuk mengadakan peruntukan bagi pemakaian_

_fasal 40 (yang berhubungan dengan pulang balik) bagi barang bercukai yang_
diangkut dari Malaysia ke kawasan khas seolah-olah barang itu telah dieksport
atau dieksport semula.


-----

_Cukai Jualan_ 105

Bahagian X

71. Bahagian X memperkatakan peruntukan yang berhubungan dengan

penguatkuasaan.

72. _Fasal 62 memperkatakan kewajipan seseorang untuk memberikan maklumat_

atau mengemukakan barang, dokumen, artikel atau benda sebagaimana yang
dikehendaki oleh pegawai cukai jualan yang hak.

73. _Fasal 63 bertujuan untuk memberi mana-mana pegawai kanan cukai_

jualan kuasa untuk mengambil sampel bagi apa-apa barang untuk menentukan
sama ada sampel itu ialah barang daripada perihalan yang boleh dikenakan
cukai jualan atau untuk menentukan cukai jualan yang kena dibayar ke atas
barang itu atau bagi apa-apa maksud lain sebagaimana yang difikirkan perlu
olehnya.

74. _Fasal 64 bertujuan untuk memberi mana-mana pegawai kanan cukai_

jualan kuasa untuk mempunyai akses kepada mana-mana tempat atau premis
di mana pengilang atau pengimport menjalankan perniagaannya. _Fasal ini_
juga memperuntukkan kuasa penguatkuasaan tertentu untuk dijalankan oleh
pegawai kanan cukai jualan apabila memasuki tempat atau premis itu.

75. _Fasal 65 bertujuan untuk membolehkan pegawai kanan cukai jualan yang_

menjalankan kuasanya di bawah _fasal 64, 66, 67_ dan 68 untuk mendapatkan
akses kepada apa-apa maklumat berekod atau data berkomputer.

76. _Fasal 66 bertujuan untuk memberi Majistret kuasa untuk mengeluarkan_

suatu waran geledah yang memberi mana-mana pegawai kanan cukai jualan
kuasa untuk memasuki apa-apa tempat, premis atau pengangkut dan menyita
apa-apa barang, dokumen, artikel atau benda yang boleh memberikan keterangan
mengenai pelakuan apa-apa kesalahan di bawah Akta yang dicadangkan. Waran
yang dikeluarkan itu juga boleh memberi mana-mana pegawai kanan cukai
jualan kuasa untuk menangkap mana-mana orang yang berada di dalam tempat,
premis atau pengangkut itu.

77. _Fasal 67 bertujuan untuk memberi pegawai kanan cukai jualan kuasa_

untuk menggeledah tanpa waran mana-mana tempat, premis atau pengangkut
jika terdapat sebab yang munasabah untuk mempercayai bahawa oleh sebab
apa-apa kelewatan dalam mendapat suatu waran geledah di bawah _fasal 66_
barang, dokumen, artikel atau benda itu yang boleh memberikan keterangan
mengenai pelakuan suatu kesalahan mungkin akan dipindahkan. Bagi maksud
_fasal ini, pegawai kanan cukai jualan boleh menjalankan semua kuasa di bawah_
_fasal 66._

78. _Fasal 68 memperkatakan kuasa mana-mana pegawai cukai jualan yang_

hak untuk memberhentikan dan memeriksa mana-mana pengangkut.

79. _Fasal 69 bertujuan untuk memberi pegawai cukai jualan yang hak kuasa_

untuk menyita barang, dokumen, artikel, benda, bekas muatan, bungkusan atau
pengangkut yang berkenaan dengannya telah dilakukan apa-apa kesalahan
di bawah Akta yang dicadangkan, pelanggaran apa-apa peruntukan Akta yang
dicadangkan atau kemungkiran apa-apa syarat yang tertakluk kepadanya suatu
pendaftaran telah diluluskan.


-----

106 _Rang Undang-Undang_

80. _Fasal 70 memperkatakan pemeriksaan atau ujian berkadar bagi barang_

yang disita.

81. _Fasal 71 memperkatakan pemulangan atau pelupusan barang yang telah_

disita di bawah Bahagian X Akta yang dicadangkan.

82. _Fasal 72 bertujuan untuk memberi mana-mana pegawai cukai jualan_

yang hak kuasa untuk menangkap tanpa waran.

Bahagian XI

83. Bahagian XI memperkatakan peruntukan yang berhubungan dengan

perbicaraan dan prosiding.

84. _Fasal 73_ bertujuan untuk mengadakan peruntukan bagi bidang kuasa

Mahkamah Sesyen untuk membicarakan apa-apa kesalahan di bawah Akta
yang dicadangkan.

85. _Fasal 74_ bertujuan untuk memperuntukkan bahawa apa-apa perakuan

yang ditandatangani oleh Ketua Pengarah yang berhubungan dengan perkara
yang dinyatakan di bawah fasal ini menjadi keterangan prima facie mengenai
fakta yang dinyatakan dalam perakuan itu.

86. _Fasal 75 bertujuan untuk memperuntukkan bahawa perakuan analisis yang_

dikemukakan oleh Pendakwa Raya dalam apa-apa pendakwaan di bawah Akta
yang dicadangkan hendaklah menjadi keterangan yang mencukupi mengenai
fakta yang dinyatakan dalam perakuan itu.

87. _Fasal 76_ bertujuan untuk memperuntukkan bahawa suatu perakuan

yang berupa sebagai ditandatangani oleh pegawai yang bertanggungjawab di
bawah mana-mana undang-undang bertulis di Malaysia atau di Singapura bagi
pendaftaran atau pelesenan apa-apa pengangkut hendaklah menjadi keterangan
_prima facie mengenai semua butir berkenaan dengan pendaftaran atau pelesenan_
yang terkandung dalam perakuan itu.

88. _Fasal 77_ bertujuan untuk menghendaki mahkamah untuk meneruskan

perbicaraan atau mendengar rayuan atas merit kes sahaja, tanpa memeriksa cara
atau bentuk apa-apa penyitaan dibuat, kecuali setakat yang cara dan bentuk
penyitaan itu boleh menjadi keterangan atas merit itu.

89. _Fasal 78 memperkatakan obligasi kerahsiaan._

90. _Fasal 79 memperkatakan perlindungan pemberi maklumat daripada_

diketahui.

91. _Fasal 80_ bertujuan untuk memperuntukkan bahawa semua barang yang

boleh disita di bawah Akta yang dicadangkan boleh juga dilucuthakkan.

92. _Fasal 81 bertujuan untuk memperuntukkan bahawa suatu perintah bagi_

pelucuthakan atau bagi pelepasan apa-apa jua yang boleh dilucuthakkan
di bawah Akta yang dicadangkan hendaklah dibuat oleh mahkamah yang


-----

_Cukai Jualan_ 107

sama yang di hadapannya pendakwaan berhubung dengan pelucuthakan itu
telah diadakan.

93. _Fasal 82 bertujuan untuk memperuntukkan bahawa apa-apa barang yang_

disita atau hasil jualan barang yang disita itu di bawah Akta yang dicadangkan
hendaklah disifatkan sebagai terlucut hak apabila habis tempoh tiga puluh hari
dari tarikh notis penyitaan barang itu melainkan jika sebelum habis tempoh
itu, suatu tuntutan ke atas barang itu atau hasil jualan barang itu dibuat, atau
suatu permohonan bertulis bagi pemulangan barang itu dibuat, atau barang itu
dipulangkan.

94. _Fasal 83 memperkatakan beban pembuktian bagi pertikaian tertentu yang_

timbul dalam mana-mana pendakwaan.

95. _Fasal 84 bertujuan untuk menghendaki mahkamah yang di hadapannya_

seseorang didapati bersalah untuk memerintahkan orang itu supaya membayar
kepada Ketua Pengarah amaun cukai jualan yang genap masa dan kena dibayar,
atau penalti yang kena dibayar, di bawah Akta yang dicadangkan.

96. _Fasal 85 bertujuan untuk tidak membenarkan apa-apa kos prosiding atau_

ganti rugi diawardkan berkenaan dengan apa-apa barang, dokumen, artikel
atau benda yang disita melainkan jika penyitaan itu dibuat tanpa sebab yang
munasabah.

Bahagian XII

97. Bahagian XII memperkatakan peruntukan am.

98. _Fasal 86 bertujuan untuk mengadakan peruntukan bagi kesalahan yang_

berhubungan dengan pengelakan cukai jualan.

99. _Fasal 87 bertujuan untuk mengadakan peruntukan bagi kesalahan memberi_

maklumat yang tidak betul yang berhubungan dengan tanggungan terhadap
cukai jualan.

100. _Fasal 88 bertujuan untuk mengadakan peruntukan bagi kesalahan_

kerana mendapatkan pembayaran balik secara tidak wajar di bawah Akta yang
dicadangkan.

101. _Fasal 89 bertujuan untuk membenarkan seseorang pekerja bagi_

mana-mana orang utuk membuat urusan bagi pihak orang itu.

102. _Fasal 90 bertujuan untuk melarang seseorang untuk membuat apa-apa urusan_

bagi pihak mana-mana orang kena cukai kecuali tentang perkara yang berkaitan
dengan apa-apa pembayaran balik, peremitan, pengecualian, atau apa-apa perkara lain
sebagaimana yang diluluskan oleh Ketua Pengarah, di bawah Akta yang dicadangkan.

103. _Fasal 91 memperkatakan kesalahan yang dilakukan oleh seorang pekerja_

bagi orang kena cukai, oleh orang yang diberi kuasa untuk membuat urusan
bagi pihak orang kena cukai di bawah _fasal 90 atau oleh orang yang tidak_
diberi kuasa.


-----

108 _Rang Undang-Undang_

104. _Fasal 92 bertujuan untuk mengadakan peruntukan bagi kesalahan_

kerana menghalang, dsb. mana-mana pegawai cukai jualan yang hak dalam
menunaikan kewajipannya di bawah Akta yang dicadangkan.

105. _Fasal 93 memperkatakan kesalahan yang dilakukan oleh suatu syarikat,_

dsb.

106. _Fasal 94_ bertujuan untuk mengadakan peruntukan bagi penalti am.

107. _Fasal 95 bertujuan untuk mengadakan peruntukan bagi pengkompaunan_

kesalahan.

108. _Fasal 96 bertujuan untuk membenarkan mana-mana orang yang terkilan_

untuk memohon kepada Ketua Pengarah bagi kajian semula keputusannya.
_Fasal ini juga membenarkan mana-mana orang yang terkilan untuk membuat_
rayuan kepada Tribunal Rayuan Kastam yang berhubungan dengan keputusan
kajian semula atau keputusan di bawah apa-apa peruntukan lain Akta yang
dicadangkan.

109. _Fasal 97 bertujuan untuk menghendaki pelikuidasi suatu syarikat untuk_

memberikan notis mengenai penggulungan syarikat itu kepada Ketua Pengarah
dan untuk mengetepikan apa-apa jumlah wang daripada aset itu sebagaimana
yang didapati sebagai mencukupi untuk mengadakan peruntukan bagi apa-apa
cukai jualan yang atau yang akan selepas itu menjadi genap masa dan kena
dibayar berkenaan dengan syarikat itu. Pelikuidasi itu juga dikehendaki untuk
membayar cukai jualan itu.

110. _Fasal 98 bertujuan untuk menghendaki penerima bagi harta pengilang_

berdaftar atau pengimport untuk memberikan notis mengenai pelantikannya kepada
Ketua Pengarah dan untuk mengetepikan apa-apa jumlah wang daripada aset
sebagaimana yang didapati sebagai mencukupi untuk mengadakan peruntukan
bagi apa-apa cukai jualan yang atau yang akan selepas itu menjadi genap masa
dan kena dibayar berkenaan dengan barang itu. Penerima itu juga dikehendaki
untuk membayar cukai jualan itu.

111. _Fasal 99 bertujuan untuk memberi Ketua Pengarah kuasa untuk_

menghendaki pengilang berdaftar untuk mengemukakan suatu perakuan audit
setiap tahun.

112. _Fasal 100 bertujuan untuk memperuntukkan bahawa pemulaan prosiding_

atau pengenaan suatu penalti, denda atau tempoh pemenjaraan di bawah Akta
yang dicadangkan atau pengkompaunan suatu kesalahan di bawah fasal 95 tidak
boleh melepaskan mana-mana orang daripada tanggungan untuk membayar cukai
jualan, surcaj, penalti, fi atau wang lain di bawah Akta yang dicadangkan.

113. _Fasal 101 memperkatakan penyampaian notis, arahan atau dokumen_

lain yang dikehendaki di bawah Akta yang dicadangkan.

114. _Fasal 102 bertujuan untuk membenarkan Ketua Pengarah untuk_

menyediakan suatu perkhidmatan elektronik kepada mana-mana pengguna
berdaftar bagi pemfailan atau pengemukaan apa-apa permohonan, penyata,


-----

_Cukai Jualan_ 109

perisytiharan atau apa-apa dokumen lain, dan penyampaian apa-apa notis,
arahan, perintah, permit, resit atau apa-apa dokumen lain.

115. _Fasal 103 bertujuan untuk mengadakan peruntukan bagi perlindungan_

pegawai cukai jualan daripada tanggungan dalam penjalanan pelaksanaan
kewajipannya di bawah Akta yang dicadangkan.

116. _Fasal 104 bertujuan untuk membenarkan Ketua Pengarah untuk_

memerintahkan apa-apa ganjaran dibayar kepada mana-mana pegawai cukai
jualan atau orang lain bagi perkhidmatan yang diberikan berkaitan dengan
pengesanan apa-apa kesalahan terhadap Akta yang dicadangkan.

117. _Fasal 105 bertujuan untuk memberi Ketua Pengarah kuasa untuk_

mengenakan fi berkenaan dengan apa-apa perkhidmatan yang diberikan
olehnya atau oleh mana-mana pegawai cukai jualan yang tidak dikehendaki
untuk diberikan di bawah Akta yang dicadangkan dan yang baginya tiada fi
ditetapkan di bawah mana-mana undang-undang bertulis.

118. _Fasal 106 bertujuan untuk memberi Menteri kuasa untuk membuat_

peraturan-peraturan bagi maksud Akta yang dicadangkan.

Bahagian XIII

119. Bahagian XIII memperkatakan peruntukan kecualian dan peralihan.

120. _Fasal 107, 108_ dan 109 memperkatakan peruntukan kecualian dan

peralihan bagi pelaksanaan sistem percukaian baharu, iaitu cukai jualan, di
bawah Akta yang dicadangkan yang akan menggantikan cukai barang dan
perkhidmatan di bawah Akta Cukai Barang dan Perkhidmatan 2014.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)3118]


-----

