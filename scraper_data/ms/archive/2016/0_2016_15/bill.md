---
Year: 2016
Bill: D.R. 22/2016 - RUU Pihak Berkuasa Penerbangan Awam Malaysia 2016 (Lulus)
Title: D.R. 22/2016 - RUU Pihak Berkuasa Penerbangan Awam Malaysia 2016 (Lulus)
Download URL: https://www.parlimen.gov.my/files/billindex/pdf/2016/D.R.%2022_2016_bm.pdf
URL: https://www.parlimen.gov.my/files/billindex/pdf/2016/D.R.%2022_2016_bm.pdf
---
---
Reading:
D.R. 22/2016
Bacaan Pertama Pada:22/11/2016
Bacaan Kedua Pada:23/11/2016
Dibentang Oleh:YB Dato' Sri Liow Tiong Lai - Menteri Pengangkutan
Diluluskan Pada:23/11/2016
Dibentang Oleh:YB Dato' Sri Liow Tiong Lai - Menteri Pengangkutan
---

_Pihak Berkuasa Penerbangan Awam Malaysia_

**D.R. 22/2016**

RANG UNDANG-UNDANG PIHAK BERKUASA

PENERBANGAN AWAM MALAYSIA 2016

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

Bahagian II

PIHAK BERKUASA

3. Penubuhan Pihak Berkuasa

4. Meterai perbadanan

5. Keanggotaan Pihak Berkuasa

6. Anggota silih ganti

7. Tempoh jawatan

8. Saraan dan elaun

9. Pembatalan pelantikan dan peletakan jawatan

10. Pengosongan jawatan

11. Jawatankuasa

12. Penzahiran kepentingan

13. Jadual

14. Kod kelakuan

15. Panel Tatatertib dan prosiding tatatertib

Bahagian III

FUNGSI DAN KUASA PIHAK BERKUASA

16. Fungsi Pihak Berkuasa

17. Kuasa Pihak Berkuasa

18. Arahan oleh Menteri


-----

_Rang Undang-Undang_

_Fasal_

19. Pewakilan kuasa

20. Kesahan tindakan dan prosiding

Bahagian IV

PEKERJA PIHAK BERKUASA

21. Ketua Pengawai Eksekutif

22. Penjalanan sementara fungsi Ketua Pegawai Eksekutif

23. Pelantikan pekerja

24. Syarat perkhidmatan, tatatertib dan surcaj

25. Pembayaran faedah persaraan, dsb.

Bahagian V

PERUNTUKAN KEWANGAN

26. Kumpuan Wang Pihak Berkuasa Penerbangan Awam Malaysia

27. Perbelanjaan yang dipertanggungkan pada Kumpulan Wang

28. Pemeliharaan Kumpulan Wang

29. Perbelanjaan dan penyediaan anggaran

30. Akaun bank

31. Kuasa untuk meminjam

32. Pelaburan

33. Tatacara kewangan

34. Tahun kewangan

35. Akaun dan laporan tahunan

36. Kuasa untuk menubuhkan syarikat

Bahagian VI

AM

37. Pekhidmat awam

38. Akta Perlindungan Pihak Berkuasa Awam 1948

39. Perlindungan daripada liabiliti persendirian

40. Perlindungan daripada guaman dan prosiding undang-undang

41. Representasi dalam prosiding sivil


-----

_Pihak Berkuasa Penerbangan Awam Malaysia_

_Fasal_

42. Obligasi kerahsiaan

43. Kuasa untuk meminda Jadual

44. Perkara yang dilakukan pada menjangkakan Akta ini diperbuat

Bahagian VII

PERUNTUKAN PELETAKHAKAN

45. Peruntukan peletakhakan

Jadual


-----

_Rang Undang-Undang_


-----

_Pihak Berkuasa Penerbangan Awam Malaysia_ 5

RANG UNDANG-UNDANG

_b e r n a m a_

Suatu Akta untuk menubuhkan dan memperbadankan Pihak Berkuasa
Penerbangan Awam Malaysia, untuk mengadakan peruntukan bagi
fungsi dan kuasanya, dan bagi perkara yang berkaitan dengannya.

[ ]

**DIPERBUAT** oleh Parlimen Malaysia seperti yang berikut:

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Pihak Berkuasa
Penerbangan Awam Malaysia 2016.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“aerodrom” mempunyai erti yang diberikan kepadanya dalam
Akta Penerbangan Awam 1969 [Akta 3];


-----

6 _Rang Undang-Undang_

“kapal udara” ertinya suatu mesin yang boleh mendapatkan daya
angkat di atmosfera daripada tindak balas udara, selain daripada
tindak balas udara menyongsong permukaan bumi;

“kargo” mempunyai erti yang diberikan kepadanya dalam
Akta Penerbangan Awam 1969;

“Ketua Pegawai Eksekutif” ertinya Ketua Pegawai Eksekutif
Pihak Berkuasa yang dilantik di bawah subseksyen 21(1);

“Kumpulan Wang” ertinya Kumpulan Wang Pihak Berkuasa
Penerbangan Awam Malaysia yang ditubuhkan di bawah
seksyen 26;

“lapangan terbang” mempunyai erti yang diberikan kepadanya
dalam Akta Penerbangan Awam 1969;

“Menteri” ertinya Menteri yang dipertanggungkan dengan
tanggungjawab bagi pengangkutan;

“Pengerusi” ertinya Pengerusi Pihak Berkuasa yang dilantik
di bawah subseksyen 5(1);

“Pihak Berkuasa” ertinya Pihak Berkuasa Penerbangan Awam
Malaysia yang ditubuhkan di bawah seksyen 3.

Bahagian II

PIHAK BERKUASA

**Penubuhan Pihak Berkuasa**

**3.** (1) Suatu pertubuhan perbadanan dengan nama “Pihak Berkuasa
Penerbangan Awam Malaysia” ditubuhkan.

(2) Pihak Berkuasa hendaklah kekal turun-temurun dan
mempunyai suatu meterai perbadanan.

(3) Pihak Berkuasa boleh membawa guaman dan dibawa
guaman terhadapnya atas nama perbadanannya.


-----

_Pihak Berkuasa Penerbangan Awam Malaysia_ 7

(4) Tertakluk kepada dan bagi maksud Akta ini, Pihak
Berkuasa boleh, atas apa-apa terma yang difikirkan patut oleh
Pihak Berkuasa—

_(a)_ membuat kontrak;

_(b)_ memperoleh, membeli, mengambil, memajak, memegang,

menjual dan menikmati apa-apa jenis harta alih dan tak
alih atau apa-apa kepentingan mengenai harta itu yang
terletak hak pada Pihak Berkuasa; dan

_(c)_ memindahhakkan, menyerahhakkan, menyerahkan balik,

memulangkan, menggadaikan, menggadaijanjikan,
mendemiskan, menyerahhakkan semula, memindahkan
hakmilik atau selainnya melupuskan, atau membuat
apa-apa urusan mengenai, apa-apa harta alih atau tak
alih atau apa-apa kepentingan mengenai harta itu yang
terletak hak pada Pihak Berkuasa.

**Meterai perbadanan**

**4.** (1) Pihak Berkuasa hendaklah mempunyai suatu meterai
perbadanan yang mengandungi suatu peranti yang diluluskan oleh
Pihak Berkuasa dan meterai itu boleh dipecahkan, ditukar, diubah
atau dibuat baharu sebagaimana yang difikirkan patut oleh Pihak
Berkuasa.

(2) Sehingga suatu meterai diadakan oleh Pihak Berkuasa, suatu
cap yang mengandungi perkataan “Pihak Berkuasa Penerbangan
Awam Malaysia” bolehlah digunakan dan hendaklah disifatkan
sebagai meterai perbadanan Pihak Berkuasa.

(3) Meterai perbadanan Pihak Berkuasa hendaklah disimpan
dalam jagaan Pengerusi atau mana-mana orang lain yang diberi
kuasa oleh Pihak Berkuasa, dan hendaklah ditentusahkan oleh
Pengerusi atau oleh mana-mana orang lain yang diberi kuasa oleh
Pengerusi secara bertulis.

(4) Semua surat ikatan, dokumen dan surat cara lain yang
berupa sebagai dimeteraikan dengan meterai perbadanan Pihak
Berkuasa itu dan ditentusahkan mengikut subseksyen (3) hendaklah,
sehingga dibuktikan sebaliknya, disifatkan telah disempurnakan
dengan sah.


-----

8 _Rang Undang-Undang_

(5) Apa-apa surat ikatan, dokumen dan surat cara lain yang,
jika disempurnakan oleh seseorang yang bukan suatu pertubuhan
perbadanan, tidak dikehendaki supaya dimeteraikan boleh
disempurnakan mengikut cara yang serupa oleh seorang anggota
Pihak Berkuasa atau pekerja Pihak Berkuasa yang diberi kuasa
bagi maksud itu.

(6) Meterai perbadanan Pihak Berkuasa hendaklah diberikan
pengiktirafan rasmi dan kehakiman.

**Keanggotaan Pihak Berkuasa**

**5.** (1) Pihak Berkuasa hendaklah terdiri daripada anggota yang
berikut:

_(a)_ seorang Pengerusi yang hendaklah dilantik oleh Menteri;

_(b)_ seorang wakil Kementerian Pengangkutan;

_(c)_ seorang wakil Kementerian Kewangan;

_(d)_ tidak kurang daripada empat tetapi tidak lebih daripada

enam orang anggota lain yang hendaklah dilantik oleh
Menteri; dan

_(e)_ Ketua Pegawai Eksekutif yang menjadi anggota ex-officio.

(2) Anggota yang dilantik di bawah perenggan (1)(a) dan _(d)_
hendaklah orang yang layak dan sesuai dalam kalangan orang yang,
pada pendapat Menteri, mempunyai pengalaman atau menunjukkan
keupayaan dan profesionalisme dalam perkara yang berhubungan
dengan penerbangan awam, pentadbiran atau undang-undang atau
apa-apa perkara lain yang berkaitan dengan fungsi Pihak Berkuasa.

(3) Dalam menentukan sama ada seseorang adalah orang yang
layak dan sesuai bagi maksud subseksyen (2), Menteri hendaklah
mengambil kira—

_(a)_ kejujuran yang tidak diragui, kecekapan dan kewajaran

pertimbangan orang itu dalam memenuhi tanggungjawabnya
sebagai anggota Pihak Berkuasa; dan

_(b)_ ketekunan yang membolehkan orang itu memenuhi

tanggungjawabnya sebagai anggota Pihak Berkuasa.


-----

_Pihak Berkuasa Penerbangan Awam Malaysia_ 9

(4) Tiada seorang pun boleh menjadi anggota Pihak Berkuasa
jika dia—

_(a)_ sedang memegang jawatan atau pekerjaan dalam atau

yang berhubungan dengan penerbangan;

_(b)_ terlibat dalam apa-apa perniagaan atau aktiviti lain yang

dijalankan bagi maksud keuntungan dalam atau yang
berhubungan dengan penerbangan; atau

_(c)_ terlibat atau menjadi terlibat dalam apa-apa aktiviti yang

boleh menjejaskan kebebasannya dalam menunaikan
kewajipannya.

(5) Perenggan (4)(a) tidak terpakai bagi anggota yang dinyatakan
di bawah perenggan (1)(b).

(6) Mana-mana anggota Pihak Berkuasa, selain anggota yang
dinyatakan di bawah perenggan (1)(b) dan (c), tidak boleh, selama
dia menjadi anggota Pihak Berkuasa, memegang apa-apa jawatan
atau pekerjaan lain, sama ada yang dibayar saraan atau tidak
tanpa terlebih dahulu mendapat kelulusan bertulis Menteri.

(7) Menteri hendaklah melantik seorang timbalan pengerusi
Pihak Berkuasa daripada kalangan anggota yang dilantik di bawah
perenggan (1)(d) jika—

_(a)_ jawatan Pengerusi kosong;

_(b)_ Pengerusi tidak hadir bertugas atau tidak ada di Malaysia;

atau

_(c)_ Pengerusi, kerana apa-apa sebab lain, tidak dapat

melaksanakan kewajipan jawatannya.

**Anggota silih ganti**

**6.** (1) Menteri hendaklah, berhubung dengan tiap-tiap anggota yang
dilantik di bawah perenggan 5(1)(b) dan (c), melantik seseorang
menjadi anggota silih ganti untuk menghadiri, sebagai ganti kepada
anggota itu, mesyuarat Pihak Berkuasa apabila anggota itu tidak
dapat hadir kerana apa-apa sebab.


-----

10 _Rang Undang-Undang_

(2) Seorang anggota silih ganti yang menghadiri mesyuarat
Pihak Berkuasa hendaklah, bagi segala maksud, disifatkan sebagai
seorang anggota Pihak Berkuasa.

(3) Seorang anggota silih ganti hendaklah, melainkan jika
dia meletakkan jawatannya terlebih dahulu atau pelantikannya
dibatalkan terlebih dahulu, terhenti menjadi anggota silih ganti
apabila anggota yang berkenaan dengannya dia menjadi anggota
silih ganti terhenti menjadi anggota Pihak Berkuasa.

**Tempoh jawatan**

**7.** (1) Tertakluk kepada apa-apa syarat yang dinyatakan dalam
surat cara pelantikannya, seseorang anggota Pihak Berkuasa
yang dilantik di bawah perenggan 5(1)(a) atau _(d) hendaklah,_
melainkan jika dia terlebih dahulu meletakkan jawatannya atau
mengosongkan jawatannya atau pelantikannya dibatalkan terlebih
dahulu, memegang jawatan selama tempoh tidak melebihi tiga
tahun dan layak untuk dilantik semula bagi tempoh maksimum
satu penggal berturut-turut.

(2) Jika mana-mana anggota terhenti menjadi anggota Pihak
Berkuasa berikutan tamat pelantikan semulanya di bawah
subseksyen (1) dia tidak boleh dilantik semula sebagai anggota
Pihak Berkuasa dalam tempoh tiga tahun daripada tamat pelantikan
semulanya itu di bawah subseksyen (1).

**Saraan dan elaun**

**8.** (1) Pengerusi hendaklah dibayar apa-apa saraan dan elaun
sebagaimana yang ditentukan oleh Menteri.

(2) Semua anggota Pihak Berkuasa yang lain kecuali Ketua
Pegawai Ekesekutif hendaklah dibayar elaun pada apa-apa kadar
sebagaimana yang ditentukan oleh Menteri.

**Pembatalan pelantikan dan peletakan jawatan**

**9.** (1) Menteri boleh membatalkan pelantikan mana-mana
anggota Pihak Berkuasa yang dilantik di bawah perenggan 5(1)(a)
atau _(d)._


-----

_Pihak Berkuasa Penerbangan Awam Malaysia_ 11

(2) Seseorang anggota Pihak Berkuasa yang dilantik di bawah
perenggan 5(1)(a) atau (d) boleh, pada bila-bila masa, meletakkan
jawatannya dengan memberikan notis bertulis tidak kurang daripada
empat belas hari kepada Menteri.

**Pengosongan jawatan**

**10.** Jawatan seseorang anggota Pihak Berkuasa menjadi kosong
jika—

_(a)_ dia mati;

_(b)_ telah dibuktikan terhadapnya, atau dia telah disabitkan

atas, suatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak;

(ii) suatu kesalahan di bawah seksyen 12 Akta ini atau

mana-mana undang-undang yang berhubungan
dengan rasuah; atau

(iii) apa-apa kesalahan lain yang boleh dihukum dengan

pemenjaraan (sama ada pemenjaraan sahaja atau
sebagai tambahan kepada atau sebagai ganti denda)
selama lebih daripada dua tahun;

_(c)_ kelakuannya, sama ada berkaitan dengan kewajipan sebagai

anggota Pihak Berkuasa atau selainnya, mencemarkan
nama baik Pihak Berkuasa;

_(d)_ dia menjadi bankrap;

_(e)_ dia tidak sempurna akal atau selainnya tidak berupaya

untuk menunaikan kewajipannya;

_(f)_ dalam hal Pengerusi atau timbalan pengerusi, dia

tidak menghadiri mesyuarat Pihak Berkuasa tiga kali
berturut-turut tanpa kebenaran bertulis Menteri;


-----

12 _Rang Undang-Undang_

_(g)_ dalam hal seseorang anggota Pihak Berkuasa yang dilantik

di bawah perenggan 5(1)(d), dia tidak menghadiri
mesyuarat Pihak Berkuasa tiga kali berturut-turut tanpa
kebenaran bertulis Pengerusi; atau

_(h)_ pelantikannya dibatalkan oleh Menteri di bawah

subseksyen 9(1).

**Jawatankuasa**

**11.** (1) Pihak Berkuasa boleh menubuhkan apa-apa jawatankuasa
yang difikirkannya perlu atau suai manfaat untuk membantunya
dalam pelaksanaan fungsinya.

(2) Pihak Berkuasa boleh memilih mana-mana anggotanya
untuk menjadi pengerusi sesuatu jawatankuasa.

(3) Pihak Berkuasa boleh melantik mana-mana orang untuk
menjadi anggota sesuatu jawatankuasa.

(4) Seseorang anggota jawatankuasa hendaklah memegang
jawatan atas apa-apa terma dan syarat sebagaimana yang dinyatakan
dalam surat pelantikannya dan layak untuk dilantik semula.

(5) Pihak Berkuasa boleh membatalkan pelantikan mana-mana
anggota sesuatu jawatankuasa.

(6) Seseorang anggota jawatankuasa boleh, pada bila-bila masa,
meletakkan jawatan dengan memberikan notis bertulis tidak kurang
daripada empat belas hari kepada Pihak Berkuasa dan pengerusi
jawatankuasa.

(7) Pihak Berkuasa boleh, pada bila-bila masa, memberhentikan
atau mengubah keanggotaan sesuatu jawatankuasa.

(8) Sesuatu jawatankuasa hendaklah tertakluk kepada dan
bertindak mengikut apa-apa arahan yang diberikan oleh pengerusi
jawatankuasa dan Pihak Berkuasa.


-----

_Pihak Berkuasa Penerbangan Awam Malaysia_ 13

**Penzahiran kepentingan**

**12.** (1) Seseorang anggota Pihak Berkuasa atau jawatankuasa
yang mempunyai atau memperoleh suatu kepentingan secara
langsung atau tidak langsung sama ada dengan sendiri, melalui
anggota keluarganya atau melalui sekutunya berhubung dengan
apa-apa perkara yang sedang dibincangkan oleh Pihak Berkuasa
atau jawatankuasa hendaklah menzahirkan kepada Pihak Berkuasa
atau jawatankuasa, mengikut mana-mana yang berkenaan, hakikat
kepentingannya dan jenis dan takat kepentingan itu.

(2) Penzahiran di bawah subseksyen (1) hendaklah direkodkan
dalam minit mesyuarat Pihak Berkuasa atau jawatankuasa,
mengikut mana-mana yang berkenaan, yang dalamnya perkara
itu dibincangkan dan, selepas penzahiran itu, anggota itu—

_(a)_ tidak boleh hadir atau mengambil bahagian dalam

mana-mana perbincangan atau keputusan Pihak Berkuasa
atau jawatankuasa, mengikut mana-mana yang berkenaan,
mengenai perkara itu; dan

_(b)_ tidak boleh dikira bagi maksud membentuk kuorum Pihak

Berkuasa atau jawatankuasa, mengikut mana-mana yang
berkenaan,

apabila perkara itu dibincangkan atau diputuskan.

(3) Seseorang anggota Pihak Berkuasa atau jawatankuasa yang
tidak menzahirkan kepentingannya sebagaimana yang diperuntukkan
di bawah subseksyen (1) melakukan suatu kesalahan dan boleh,
apabila disabitkan, didenda tidak melebihi lima ratus ribu ringgit
atau dipenjarakan selama tempoh tidak melebihi lima tahun atau
kedua-duanya.

(4) Tiada tindakan atau prosiding Pihak Berkuasa atau
jawatankuasa boleh ditidaksahkan atas alasan bahawa mana-mana
anggota Pihak Berkuasa atau jawatankuasa telah melanggar seksyen
ini.

(5) Bagi maksud seksyen ini—

“anggota keluarganya”, berhubung dengan seseorang
anggota Pihak Berkuasa atau jawatankuasa, termasuklah—

_(a)_ suami atau isterinya;


-----

14 _Rang Undang-Undang_

_(b)_ ibu bapanya termasuklah ibu bapa suami atau

isterinya;

_(c)_ anaknya termasuklah anak angkat atau anak tiri;

_(d)_ adik-beradiknya termasuklah adik-beradik suami

atau isterinya; dan

_(e)_ suami atau isteri anaknya, atau adik-beradiknya;

dan

“sekutu”, berhubung dengan seseorang anggota Pihak
Berkuasa atau jawatankuasa, ertinya—

_(a)_ seseorang yang merupakan penama atau pekerja

anggota itu;

_(b)_ firma yang anggota itu atau mana-mana penamanya

merupakan seorang pekongsinya;

_(c)_ pekongsi anggota itu;

_(d)_ pemegang amanah sesuatu amanah yang di bawahnya

anggota atau seorang anggota keluarganya
merupakan seorang benefisiari; atau

_(e)_ mana-mana perbadanan mengikut pengertian

Akta Syarikat 1965 [Akta 125], yang anggota
itu atau mana-mana penamanya atau seseorang
anggota keluarganya ialah seorang pengarah atau
mempunyai pemegangan syer yang substansial
dalam perbadanan itu.

**Jadual**

**13.** Peruntukan Jadual hendaklah terpakai bagi anggota Pihak
Berkuasa dan anggota jawatankuasa yang dilantik di bawah
seksyen 11.


-----

_Pihak Berkuasa Penerbangan Awam Malaysia_ 15

**Kod kelakuan**

**14.** (1) Pihak Berkuasa hendaklah, tertakluk kepada kelulusan
Menteri, menetapkan kod kelakuan yang hendaklah dipatuhi oleh
anggota Pihak Berkuasa dan anggota jawatankuasa setakat dan
mengikut apa-apa cara yang difikirkannya sesuai.

(2) Anggota Pihak Berkuasa dan anggota jawatankuasa hendaklah
mematuhi peruntukan yang ditetapkan dalam kod kelakuan.

(3) Jika mana-mana orang mendapat tahu bahawa terdapat
pelanggaran kod kelakuan, orang itu hendaklah merujuk perkara
itu kepada Panel Tatatertib.

(4) Mana-mana orang yang melanggar subseksyen (3) melakukan
suatu kesalahan dan boleh, apabila disabitkan, didenda tidak
melebihi satu ratus ribu ringgit atau dipenjarakan selama tempoh
tidak melebihi tiga tahun atau kedua-duanya.

**Panel Tatatertib dan prosiding tatatertib**

**15.** (1) Panel Tatatertib hendaklah terdiri daripada orang yang
berikut:

_(a)_ dalam hal prosiding tatatertib terhadap mana-mana anggota

Pihak Berkuasa, tiga orang hendaklah dilantik oleh
Menteri; atau

_(b)_ dalam hal prosiding tatatertib terhadap mana-mana anggota

jawatankuasa, tiga orang hendaklah dilantik oleh Pengerusi.

(2) Pelantikan anggota Panel Tatatertib hendaklah secara
_ad hoc._

(3) Selepas menerima perkara di bawah subseksyen 14(3),
Panel Tatatertib hendaklah—

_(a)_ memberitahu anggota Pihak Berkuasa atau jawatankuasa

secara bertulis mengenai perbuatan pelanggaran kod
kelakuan yang dikatakan itu; dan


-----

16 _Rang Undang-Undang_

_(b)_ memberikan anggota Pihak Berkuasa atau jawatankuasa

suatu peluang untuk membuat representasi bertulis
dalam tempoh tiga puluh hari dari tarikh dia diberitahu
mengenai pelanggaran kod kelakuan yang dikatakan itu.

(4) Jika, selepas mempertimbangkan representasi anggota Pihak
Berkuasa atau jawatankuasa, jika ada, Panel Tatatertib mendapati
bahawa—

_(a)_ tiada merit dalam perkara itu, Panel Tatatertib hendaklah

menggugurkan perkara itu dan memberitahu Pihak
Berkuasa dan anggota Pihak Berkuasa atau jawatankuasa
itu mengenai keputusannya; atau

_(b)_ terdapat merit dalam perkara itu, mengundang anggota

Pihak Berkuasa atau jawatankuasa itu untuk hadir
di hadapan Panel Tatatertib untuk didengari.

(5) Jika, selepas pertimbangan sewajarnya mengenai representasi
yang dibuat oleh anggota Pihak Berkuasa atau jawatankuasa yang
hadir di hadapan Panel Tatatertib menurut perenggan (4)(b), Panel
Tatatertib berpuas hati bahawa—

_(a)_ pelanggaran itu terbukti, Panel Tatatertib boleh mengesyorkan

kepada Menteri atau Pihak Berkuasa, mengikut
mana-mana yang berkenaan, bahawa anggota Pihak
Berkuasa atau jawatankuasa itu hendaklah dipecat daripada
menjadi anggota; atau

_(b)_ pelanggaran itu tidak terbukti, Panel Tatatertib hendaklah

menggugurkan perkara itu.

(6) Selepas menerima syor Panel Tatatertib di bawah
perenggan (5)(a), Menteri atau Pihak Berkuasa, mengikut
mana-mana yang berkenaan, hendaklah membatalkan pelantikan
anggota Pihak Berkuasa atau jawatankuasa dan mengenakan penalti
kewangan sebanyak tidak kurang daripada sepuluh ribu ringgit
dan tidak lebih daripada lima ratus ribu ringgit.


-----

_Pihak Berkuasa Penerbangan Awam Malaysia_ 17

Bahagian III

FUNGSI DAN KUASA PIHAK BERKUASA

**Fungsi Pihak Berkuasa**

**16.** (1) Fungsi Pihak Berkuasa adalah—

_(a)_ untuk memastikan peruntukan Akta ini, Akta Penerbangan

Awam 1969 dan mana-mana perundangan subsidiari
yang dibuat di bawah Akta Penerbangan Awam 1969
ditadbirkan, dikuatkuasakan, diberi kuat kuasa, dijalankan
dan dipatuhi;

_(b)_ untuk mengawal selia perihal selamat dan keselamatan

penerbangan awam termasuk mewujudkan standard dan
menguatkuasakannya;

_(c)_ untuk melindungi penerbangan awam daripada apa-apa

tindakan gangguan yang menyalahi undang-undang;

_(d)_ untuk menjalankan pengawasan pengawalseliaan perihal

selamat penerbangan awam di dalam Malaysia dan
di luar Malaysia;

_(e)_ untuk mengawal selia pengendalian aerodrom dan penyediaan

perkhidmatan dan kemudahan aerodrom di Malaysia;

_(f)_ untuk mengadakan perkhidmatan pengemudian udara

di dalam Wilayah Maklumat Penerbangan Kuala Lumpur
dan Kota Kinabalu dan mana-mana kawasan lain yang
dibenarkan oleh Menteri;

_(g)_ untuk mengadakan atau menyelaraskan perkhidmatan

mencari dan menyelamat kepada kapal udara dalam distres
di dalam Wilayah Mencari dan Menyelamat Kuala Lumpur
dan Kota Kinabalu dan mana-mana kawasan lain yang
dibenarkan oleh Menteri;

_(h)_ untuk bekerjasama dengan mana-mana pihak berkuasa

yang bertanggungjawab bagi penyiasatan kemalangan
dan insiden serius kapal udara;


-----

18 _Rang Undang-Undang_

_(i)_ untuk menggalakkan, memajukan, memudahkan dan

membantu dalam pembangunan dan penambahbaikan
kemampuan, kemahiran dan perkhidmatan penerbangan
awam di Malaysia;

_(j)_ untuk mengadakan perkhidmatan teknikal dan perundingan

yang berhubungan dengan penerbangan awam;

_(k)_ untuk mewakili Kerajaan di peringkat antarabangsa

berkenaan dengan perkara yang berhubungan dengan
penerbangan awam;

_(l)_ untuk menunaikan atau memudahkan penunaian obligasi

antarabangsa Kerajaan berkenaan dengan penerbangan
awam;

_(m)_ untuk memajukan pendidikan dan latihan berkenaan

dengan mana-mana perkara yang berhubungan dengan
penerbangan awam;

_(n)_ untuk menasihati Kerajaan tentang semua perkara yang

berhubungan dengan penerbangan awam;

_(o)_ untuk menggalakkan pemahaman tentang polisi dan

program penerbangan awam;

_(p)_ untuk menggalakkan penyelidikan dan pembangunan dalam

apa-apa perkara yang berhubungan dengan penerbangan
awam;

_(q)_ untuk menggalakkan pembangunan kemudahan jalan udara,

aerodrom dan pengemudian udara bagi penerbangan
awam;

_(r)_ untuk menjalankan apa-apa fungsi dan kewajipan lain

sebagaimana yang diberikan atau dikenakan ke atas
Pihak Berkuasa di bawah Akta ini, Akta Penerbangan
Awam 1969 dan mana-mana perundangan subsidiari yang
dibuat di bawah Akta Penerbangan Awam 1969; dan

_(s)_ untuk melaksanakan apa-apa fungsi lain yang bersampingan

dengan atau berbangkit daripada mana-mana fungsinya
di bawah Akta ini.


-----

_Pihak Berkuasa Penerbangan Awam Malaysia_ 19

(2) Pihak Berkuasa dalam melaksanakan fungsinya hendaklah
mengambil kira apa-apa perjanjian antarabangsa yang kepadanya
Malaysia merupakan suatu pihak dan tidak boleh bertindak berlawanan
dengan obligasi antarabangsa atau kepentingan Malaysia.

(3) Bagi maksud seksyen ini—

_(a)_ “kawasan terkawal” mempunyai erti yang diberikan

kepadanya dalam Akta Penerbangan Awam 1969;

_(b)_ “perkhidmatan dan kemudahan aerodrom” ertinya

perkhidmatan dan kemudahan yang diadakan—

(i) untuk membolehkan pendaratan dan pelepasan

kapal udara seperti penyediaan perkhidmatan dan
kemudahan yang berikut dalam sesuatu kawasan:

(A) kemudahan landasan, jalan teksi, apron

parkir dan tempat parkir bagi kapal udara;

(B) kemudahan bantuan visual dan bantuan

bukan visual aerodrom;

(C) penyenggaraan dan pembaikan landasan,

jalan teksi, apron parkir bagi kapal udara,
bantuan visual dan bantuan bukan visual
aerodrom;

(D) perkhidmatan menyelamat dan memadamkan

api;

(E) perkhidmatan pengawalan apron;

(F) perkhidmatan pengurusan bahaya dan alam

sekeliling; dan

(G) perkidmatan penyeliaan dan keselamatan;

(ii) untuk membolehkan di dalam kawasan tertentu

di lapangan terbang servis dan penyenggaraan kapal
udara dan pengendalian kargo yang dibawa atau


-----

20 _Rang Undang-Undang_

akan dibawa oleh kapal udara seperti penyediaan
perkhidmatan dan kemudahan yang berikut dalam
kawasan itu:

(A) kemudahan hangar;

(B) perkhidmatan penyenggaraan dan pengisian

semula bahan api kapal udara dan pelupusan
sisa buangan;

(C) kemudahan penyimpanan dan pemprosesan

kargo; dan

(D) perkhidmatan keselamatan, kastam dan

kuarantin untuk kargo;

(iii) berhubung dengan penumpang kapal udara

di lapangan terbang seperti penyediaan perkhidmatan
dan kemudahan yang berikut:

(A) kemudahan jambatan udara, jalan penumpang

dan kawasan tempat duduk;

(B) kemudahan maklumat penerbangan dan

sistem panggilan awam;

(C) perkhidmatan dan kemudahan penyaji

penerbangan;

(D) perkhidmatan dan kemudahan bagi

pengendalian kastam, imigresen, dan
pemeriksaan dan kawalan kuarantin;

(E) perkhidmatan dan kemudahan bagi

pengendalian keselamatan dan perkhidmatan
polis; dan

(F) perkhidmatan dan kemudahan yang

disediakan di dalam terminal penumpang
untuk membolehkan pendaftaran masuk
dan pemeriksaan penumpang, termasuk
perkhidmatan pengendalian dan pemeriksaan
bagasi; dan


-----

_Pihak Berkuasa Penerbangan Awam Malaysia_ 21

(iv) di atau dari lapangan terbang bagi maksud yang

berkaitan dengan atau bersampingan dengan
pengendalian lapangan terbang;

_(c)_ “perkhidmatan pengemudian udara” ertinya perkhidmatan

yang disediakan kepada trafik udara semasa semua
peringkat pengendalian dan termasuklah—

(i) perkhidmatan kawalan trafik udara bagi ketibaan

atau pelepasan penerbangan terkawal, bagi
penerbangan terkawal di dalam kawasan terkawal
atau bagi trafik dalam mana-mana kawasan olah
gerak dan trafik aerodrom yang lain atau apa-apa
perkhidmatan trafik udara yang lain;

(ii) perkhidmatan nasihat trafik udara yang disediakan

dalam ruang udara nasihat untuk memastikan
pemisahan, setakat yang praktikal, antara kapal
udara yang dikendalikan dalam pelan penerbangan
menurut kaedah-kaedah penerbangan alatan;

(iii) perkhidmatan maklumat penerbangan;

(iv) perkhidmatan amaran yang disediakan untuk

memaklumkan organisasi yang berkaitan mengenai
kapal udara yang memerlukan bantuan mencari
dan menyelamat, dan untuk membantu organisasi
itu sebagaimana dikehendaki;

(v) perkhidmatan komunikasi, pengemudian dan

pengawasan;

(vi) perkhidmatan meteorologi untuk pengemudian

udara;

(vii) perkhidmatan mencari dan menyelamat;

(viii) perkhidmatan maklumat aeronautik bagi menyediakan

maklumat aeronautik dan data yang perlu bagi
perihal selamat, keteraturan dan kecekapan
pengemudian udara;


-----

22 _Rang Undang-Undang_

(ix) perkhidmatan kartografi bagi pengemudian udara;

dan

(x) perkhidmatan prosedur pengemudian udara;

_(d)_ “Wilayah Maklumat Penerbangan Kuala Lumpur dan

Kota Kinabalu” ertinya ruang udara yang di dalamnya
perkhidmatan pengemudian udara disediakan oleh Pihak
Berkuasa menurut Tatacata Tambahan Wilayah Pertubuhan
Penerbangan Awam Antarabangsa; dan

_(e)_ “Wilayah Mencari dan Menyelamat Kuala Lumpur dan

Kota Kinabalu” ertinya wilayah mencari dan menyelamat
sebagaimana yang ditentukan oleh Ketua Pegawai
Eksekutif.

**Kuasa Pihak Berkuasa**

**17.** (1) Pihak Berkuasa mempunyai kuasa untuk melakukan
segala perkara yang perlu atau suai manfaat bagi atau berkaitan
dengan pelaksanaan fungsinya.

(2) Tanpa menjejaskan keluasan subseksyen (1), kuasa Pihak
Berkuasa termasuklah kuasa—

_(a)_ untuk menjalankan semua aktiviti yang Pihak Berkuasa

dapati perlu, berfaedah atau mudah bagi atau berkaitan
dengan pelaksanaan fungsinya;

_(b)_ untuk bekerjasama atau bertindak bersama-sama dengan

mana-mana agensi kerajaan, pihak berkuasa, manamana syarikat atau perbadanan, atau mana-mana badan
atau orang sama ada tempatan atau asing bagi maksud
menjalankan fungsi dan kuasanya di bawah Akta ini;

_(c)_ untuk menghendaki pemberian maklumat oleh pihak

berkepentingan dalam industri penerbangan awam bagi
membantu Pihak Berkuasa dalam pelaksanaan fungsinya;

_(d)_ untuk menggunakan segala harta Pihak Berkuasa, alih

dan tak alih, dengan apa-apa cara sebagaimana yang
difikirkan suai manfaat oleh Pihak Berkuasa termasuklah
mendapatkan pinjaman dengan menggadaijanjikan harta
itu;


-----

_Pihak Berkuasa Penerbangan Awam Malaysia_ 23

_(e)_ untuk menyiarkan dan menyebarkan maklumat mengenai

perkara yang berkaitan dengan fungsi Pihak Berkuasa;

_(f)_ untuk melantik atau mengambil mana-mana ejen, pakar

atau perunding sebagaimana yang difikirkannya patut
untuk membantu Pihak Berkuasa dalam pelaksanaan
fungsinya;

_(g)_ untuk memberikan pinjaman, biasiswa dan pendahuluan

kepada pekerja Pihak Berkuasa;

_(h)_ untuk mengenakan fi, kos, atau apa-apa caj lain sebagaimana

yang difikirkannya patut berhubung dengan mana-mana
aktiviti atau perkhidmatan yang diberikan oleh Pihak
Berkuasa, atau bagi penggunaan harta atau kemudahan
Pihak Berkuasa dan untuk mengutip dan menerima wang
berkaitan dengan perkara itu; dan

_(i)_ untuk melakukan apa-apa perkara yang bersampingan

dengan mana-mana fungsinya di bawah Akta ini.

**Arahan oleh Menteri**

**18.** (1) Pihak Berkuasa hendaklah bertanggungjawab kepada
Menteri.

(2) Menteri boleh memberikan arahan kepada Pihak Berkuasa
yang bersifat umum selaras dengan peruntukan undang-undang
penerbangan awam yang berhubungan dengan pelaksanaan
fungsi dan kuasa Pihak Berkuasa dan Pihak Berkuasa hendaklah
melaksanakan arahan itu.

**Pewakilan kuasa**

**19.** (1) Pihak Berkuasa boleh, secara bertulis, mewakilkan
kuasanya yang berhubungan dengan perkara pentadbiran kepada—

_(a)_ mana-mana anggota Pihak Berkuasa; atau

_(b)_ sesuatu jawatankuasa yang ditubuhkan di bawah

seksyen 11.


-----

24 _Rang Undang-Undang_

(2) Mana-mana anggota Pihak Berkuasa atau jawatankuasa
yang diwakilkan dengan apa-apa kuasa di bawah subseksyen (1)
hendaklah terikat untuk mematuhi dan mengambil kira segala
syarat dan sekatan yang dikenakan oleh Pihak Berkuasa dan
segala kehendak, tatacara dan perkara yang dinyatakan oleh Pihak
Berkuasa.

(3) Apa-apa kuasa yang diwakilkan di bawah seksyen ini
hendaklah dijalankan atas nama dan bagi pihak Pihak Berkuasa.

(4) Sesuatu pewakilan di bawah seksyen ini tidak menghalang
Pihak Berkuasa sendiri daripada menjalankan pada bila-bila masa
mana-mana kuasa yang diwakilkan itu.

**Kesahan tindakan dan prosiding**

**20.** Tiada tindakan yang dilakukan atau prosiding yang diambil
di bawah Akta ini boleh dipersoalkan atas alasan—

_(a)_ apa-apa kekosongan dalam keanggotaan atau apa-apa

kecacatan dalam keanggotaan Pihak Berkuasa; atau

_(b)_ apa-apa peninggalan, kecacatan atau ketidakteraturan yang

tidak menyentuh merit kes itu.

Bahagian IV

PEKERJA PIHAK BERKUASA

**Ketua Pegawai Eksekutif**

**21.** (1) Menteri boleh, dengan syor Pihak Berkuasa, melantik
mana-mana orang yang pada pendapat Menteri mempunyai
kemahiran atau kepakaran dalam perkara penerbangan awam
untuk berkhidmat sebagai Ketua Pegawai Eksekutif atas apa-apa
syarat sebagaimana yang difikirkan patut oleh Menteri.

(2) Ketua Pegawai Eksekutif—

_(a)_ hendaklah dikenali dengan apa-apa gelaran lain sebagaimana

yang ditentukan oleh Pihak Berkuasa;


-----

_Pihak Berkuasa Penerbangan Awam Malaysia_ 25

_(b)_ hendaklah menjadi pekerja Pihak Berkuasa; dan

_(c)_ hendaklah bertanggungjawab bagi keseluruhan pentadbiran

dan pengurusan fungsi dan hal ehwal hari ke hari Pihak
Berkuasa.

(3) Ketua Pegawai Eksekutif hendaklah mempunyai kawalan
am ke atas pekerja Pihak Berkuasa.

(4) Ketua Pegawai Eksekutif hendaklah melaksanakan kewajipan
lain sebagaimana yang diarahkan oleh Pihak Berkuasa dari semasa
ke semasa.

(5) Dalam menunaikan kewajipannya, Ketua Pegawai Eksekutif
hendaklah bertindak di bawah kuasa dan arahan am Pihak Berkuasa
yang hendaklah selaras dengan Akta ini.

**Penjalanan sementara fungsi Ketua Pegawai Eksekutif**

**22.** Pihak Berkuasa boleh melantik mana-mana pekerja Pihak
Berkuasa untuk bertindak sebagai Ketua Pengawai Eksekutif
semasa mana-mana tempoh apabila—

_(a)_ jawatan Ketua Pengawai Eksekutif kosong;

_(b)_ Ketua Pengawai Eksekutif tidak hadir bertugas atau tidak

ada di Malaysia; atau

_(c)_ Ketua Pengawai Eksekutif, kerana apa-apa sebab lain,

tidak dapat melaksanakan kewajipan jawatannya.

**Pelantikan pekerja**

**23.** Pihak Berkuasa boleh, dengan syor Ketua Pegawai Eksekutif,
melantik dan mengambil kerja sejumlah bilangan pekerja sebagaimana
yang difikirkan sesuai dan perlu oleh Pihak Berkuasa dan atas
apa-apa terma yang difikirkannya wajar.


-----

26 _Rang Undang-Undang_

**Syarat perkhidmatan, tatatertib dan surcaj**

**24.** (1) Pihak Berkuasa boleh menentukan syarat perkhidmatan
pekerjanya.

(2) Akta Badan-Badan Berkanun (Tatatertib dan Surcaj) 2000

[Akta 605] hendaklah terpakai bagi pekerja Pihak Berkuasa.

**Pembayaran faedah persaraan, dsb.**

**25.** Pihak Berkuasa boleh membuat perkiraan bagi pembayaran
kepada pekerjanya dan tanggungan mereka apa-apa faedah persaraan,
ganjaran dan elaun lain sebagaimana yang ditentukan oleh Pihak
Berkuasa.

Bahagian V

PERUNTUKAN KEWANGAN

**Kumpuan Wang Pihak Berkuasa Penerbangan Awam Malaysia**

**26.** (1) Suatu kumpulan wang yang dikenali sebagai “Kumpulan
Wang Pihak Berkuasa Penerbangan Awam Malaysia” ditubuhkan
dan hendaklah ditadbir dan dikawal oleh Pihak Berkuasa.

(2) Kumpuan Wang hendaklah terdiri daripada—

_(a)_ apa-apa jumlah yang diperuntukkan oleh Parlimen bagi

maksud Akta ini dari semasa ke semasa;

_(b)_ semua atau mana-mana bahagian fi, kos, penalti

kewangan dan caj lain yang dikenakan oleh atau yang
kena dibayar kepada Pihak Berkuasa di bawah Akta
ini, Akta Penerbangan Awam 1969 dan mana-mana
perundangan subsidiari yang dibuat di bawah
Akta Penerbangan Awam 1969;

_(c)_ semua wang yang berpunca daripada penjualan, pelupusan,

pemajakan atau penyewaan, atau atau apa-apa urus niaga
lain mengenai, apa-apa harta, gadai janji, gadaian atau
debentur yang terletak hak pada atau diperoleh oleh
Pihak Berkuasa;


-----

_Pihak Berkuasa Penerbangan Awam Malaysia_ 27

_(d)_ mana-mana wang yang dipinjam oleh Pihak Berkuasa

di bawah seksyen 31;

_(e)_ apa-apa jumlah wang yang dibayar kepada Pihak Berkuasa

dari semasa ke semasa bagi pinjaman yang dibuat oleh
Pihak Berkuasa;

_(f)_ semua wang yang berpunca daripada pendapatan daripada

pelaburan modal terjamin oleh Pihak Berkuasa; dan

_(g)_ semua wang dan harta lain yang diterima secara sah oleh

Pihak Berkuasa, termasuk bunga.

**Perbelanjaan yang dipertanggungkan pada Kumpulan Wang**

**27.** Kumpulan Wang hendaklah dibelanjakan bagi maksud yang
berikut:

_(a)_ membayar apa-apa perbelanjaan yang dilakukan secara

sah oleh Pihak Berkuasa;

_(b)_ membayar saraan, elaun, pembayaran ganti dan perbelanjaan

lain anggota Pihak Berkuasa, anggota jawatankuasa dan
pekerja Pihak Berkuasa, termasuk pemberian pinjaman
dan pendahuluan, elaun persaraan, faedah persaraan dan
ganjaran;

_(c)_ membayar apa-apa belanja, fi, kos, perbelanjaan, geran

atau pembayaran lain yang ditanggung atau diterima
secara sah oleh Pihak Berkuasa dalam pelaksanaan
fungsinya atau penjalanan kuasanya, termasuk fi dan
kos perundangan;

_(d)_ membeli atau menyewa peralatan, mesin dan

apa-apa material lain, memperoleh tanah dan aset lain,
mendirikan bangunan dan menjalankan apa-apa kerja
dan pengusahaan lain dalam pelaksanaan fungsinya atau
penjalanan kuasanya;

_(e)_ membayar balik apa-apa wang yang dipinjam di bawah

seksyen 31 dan bunga yang kena dibayar ke atas wang
itu; dan


-----

28 _Rang Undang-Undang_

_(f)_ secara amnya, membayar atau membelanjakan

apa-apa belanja bagi melaksanakan peruntukan Akta
ini, Akta Penerbangan Awam 1969 dan mana-mana
perundangan subsidiari yang dibuat di bawah
Akta Penerbangan Awam 1969.

**Pemeliharaan Kumpulan Wang**

**28.** Menjadi kewajipan Pihak Berkuasa untuk memelihara Kumpulan
Wang dengan melaksanakan fungsinya dan menjalankan kuasanya
di bawah Akta ini dengan sedemikian cara supaya dapat dipastikan
bahawa jumlah hasil Pihak Berkuasa mencukupi untuk membayar
semua jumlah wang yang boleh dipertanggungkan dengan sepatutnya
pada akaun hasilnya bagi setiap tahun kewangan, termasuk susut
nilai dan bunga atas modal.

**Perbelanjaan dan penyediaan anggaran**

**29.** (1) Ketua Pegawai Eksekutif hendaklah, tidak lewat
daripada satu bulan sebelum bermulanya setiap tahun kewangan,
dalam mesyuarat Pihak Berkuasa, membentangkan di hadapan
Pihak Berkuasa suatu anggaran perbelanjaan Pihak Berkuasa
(termasuk perbelanjaan modal) bagi tahun yang berikutnya dalam
apa-apa butir dan bentuk yang ditentukan oleh Pihak Berkuasa.

(2) Suatu salinan anggaran yang disebut dalam subseksyen (1)
hendaklah dihantar kepada setiap anggota Pihak Berkuasa tidak
kurang daripada empat belas hari sebelum anggaran itu dibentangkan.

**Akaun bank**

**30.** Pihak Berkuasa hendaklah membuka dan menyenggarakan
akaun atau akaun-akaun dengan mana-mana institusi kewangan
di Malaysia sebagaimana yang difikirkan patut oleh Pihak Berkuasa,
dan tiap-tiap akaun itu hendaklah dikendalikan mengikut apa-apa
cara yang dibenarkan oleh Pihak Berkuasa bagi maksud itu dari
semasa ke semasa.


-----

_Pihak Berkuasa Penerbangan Awam Malaysia_ 29

**Kuasa untuk meminjam**

**31.** (1) Pihak Berkuasa boleh, dari semasa ke semasa, meminjam
dalam apa-apa bentuk dan atas apa-apa terma sebagaimana yang
diluluskan oleh Menteri, dengan persetujuan Menteri Kewangan,
apa-apa wang yang diperlukan oleh Pihak Berkuasa bagi memenuhi
mana-mana obligasinya atau bagi menunaikan mana-mana fungsinya
atau menjalankan kuasanya di bawah Akta ini, Akta Penerbangan
Awam 1969 atau mana-mana perundangan subsidiari yang dibuat
di bawah Akta Penerbangan Awam 1969.

(2) Pihak Berkuasa hendaklah memastikan kuasa untuk meminjam
yang dijalankan di bawah subseksyen (1) tidak menjejaskan
kebebasan Pihak Berkuasa dalam melaksanakan fungsinya dan
menjalankan kuasanya di bawah Akta ini, Akta Penerbangan
Awam 1969 dan mana-mana perundangan subsidiari yang dibuat
di bawah Akta Penerbangan Awam 1969.

**Pelaburan**

**32.** (1) Wang dalam Kumpulan Wang, setakat wang itu tidak
diperlukan untuk dibelanjakan oleh Pihak Berkuasa di bawah Akta
ini, boleh diletakkan dalam mana-mana pelaburan modal terjamin
sebagaimana yang diluluskan oleh Menteri, dengan persetujuan
Menteri Kewangan.

(2) Pihak Berkuasa hendaklah memastikan pelaburan
di bawah subseksyen (1) tidak menjejaskan kebebasan Pihak
Berkuasa dalam melaksanakan fungsinya dan menjalankan kuasanya
di bawah Akta ini, Akta Penerbangan Awam 1969 dan mana-mana
perundangan subsidiari yang dibuat di bawah Akta Penerbangan
Awam 1969.

**Tatacara kewangan**

**33.** Pihak Berkuasa hendaklah menentukan tatacara kewangannya
sendiri dan boleh menerima pakai dengan ubah suaian sebagaimana
yang difikirkannya patut mana-mana peraturan-peraturan,
kaedah-kaedah, polisi, pekeliling dan arahan yang dibuat atau
dikeluarkan oleh Kerajaan berkenaan dengan tatacara kewangan.


-----

30 _Rang Undang-Undang_

**Tahun kewangan**

**34.** Tahun kewangan Pihak Berkuasa hendaklah bermula
pada 1 Januari dan berakhir pada 31 Disember setiap tahun.

**Akaun dan laporan tahunan**

**35.** (1) Pihak Berkuasa hendaklah menyebabkan akaun yang
sepatutnya bagi Kumpulan Wang dan laporan yang sepatutnya
bagi aktivitinya disimpan dan hendaklah, dengan secepat yang
dapat dilaksanakan selepas berakhirnya setiap tahun kewangan,
menyebabkan supaya disediakan bagi tahun kewangan itu—

_(a)_ suatu penyata akaun Pihak Berkuasa yang hendaklah

mengandungi kunci kira-kira dan akaun pendapatan dan
perbelanjaan; dan

_(b)_ suatu penyata aktivitinya.

(2) Pihak Berkuasa hendaklah menyebabkan penyata akaun itu
diaudit oleh mana-mana juruaudit bebas yang dilantik oleh Pihak
Berkuasa.

(3) Pihak Berkuasa hendaklah dengan seberapa segera yang
mungkin, menghantar suatu salinan penyata akaun yang diperakui
oleh juruaudit, salinan laporan aktivitinya dan salinan laporan
juruaudit kepada Menteri yang hendaklah menyebabkan penyata dan
laporan itu dibentangkan di hadapan kedua-dua Majlis Parlimen.

(4) Akta Badan Berkanun (Akaun dan Laporan Tahunan) 1980

[Akta 240] hendaklah terpakai bagi Pihak Berkuasa.

**Kuasa untuk menubuhkan syarikat**

**36.** Pihak Berkuasa boleh, dengan kelulusan Menteri dan dengan
persetujuan Menteri Kewangan, menubuhkan syarikat di bawah
Akta Syarikat 1965 untuk menjalankan dan bertanggungjawab
bagi atau terlibat dalam apa-apa projek, skim atau perusahaan
yang telah dirancangkan atau dijalankan oleh Pihak Berkuasa
dalam pelaksanaan fungsinya atau penjalanan kuasanya di bawah
Akta ini.


-----

_Pihak Berkuasa Penerbangan Awam Malaysia_ 31

Bahagian VI

AM

**Pekhidmat awam**

**37.** Semua anggota Pihak Berkuasa dan mana-mana jawatankuasanya,
dan pekerja atau ejen Pihak Berkuasa semasa menunaikan kewajipan
mereka atau melaksanakan fungsi mereka atau menjalankan
kuasa mereka di bawah Akta ini, Akta Penerbangan Awam 1969
atau mana-mana perundangan subsidiari yang dibuat di bawah
Akta Penerbangan Awam 1969 sebagai anggota, pekerja atau
ejen sedemikian hendaklah disifatkan sebagai pekhidmat awam
mengikut pengertian Kanun Keseksaan [Akta 574].

**Akta Perlindungan Pihak Berkuasa Awam 1948**

**38.** Akta Perlindungan Pihak Berkuasa Awam 1948 [Akta 198]
hendaklah terpakai bagi apa-apa tindakan, guaman, pendakwaan
atau prosiding terhadap Pihak Berkuasa, mana-mana anggota Pihak
Berkuasa, mana-mana anggota jawatankuasa dan mana-mana pekerja
atau ejen Pihak Berkuasa berkenaan dengan apa-apa perbuatan,
pengabaian atau keingkaran yang dibuat atau dilakukan dengan
suci hati atau apa-apa peninggalan yang ditinggalkan olehnya
dengan suci hati atas sifat yang sedemikian.

**Perlindungan daripada liabiliti persendirian**

**39.** Tiada anggota Pihak Berkuasa, anggota jawatankuasa, pekerja
atau ejen Pihak Berkuasa boleh dikenakan liabiliti persendirian
bagi apa-apa kerugian atau kerosakan yang disebabkan oleh
apa-apa tindakan atau peninggalan dalam pengurusan hal ehwal
Pihak Berkuasa atau pelaksanaan fungsinya atau penjalanan kuasanya
di bawah Akta ini, Akta Penerbangan Awam 1969 atau mana-mana
perundangan subsidiari yang dibuat di bawah Akta Penerbangan
Awam 1969 melainkan jika kerugian atau kerosakan itu berlaku
disebabkan oleh suatu tindakan salah dengan niat atau peninggalan
pada pihaknya.


-----

32 _Rang Undang-Undang_

**Perlindungan daripada guaman dan prosiding undang-undang**

**40.** (1) Tiada tindakan, guaman, pendakwaan atau prosiding
lain boleh diambil atau dibawa, dimulakan atau dikekalkan dalam
mana-mana mahkamah atau di hadapan mana-mana pihak berkuasa
terhadap –

_(a)_ Pihak Berkuasa;

_(b)_ mana-mana anggota, jawatankuasa, pekerja atau ejen Pihak

Berkuasa; atau

_(c)_ mana-mana orang lain yang bertindak secara sah bagi

pihak, atau dengan mematuhi arahan Pihak Berkuasa,

bagi atau dengan sebab, atau berkenaan dengan, apa-apa tindakan
yang dilakukan atau penyataan yang dibuat atau ditinggalkan
daripada dilakukan atau dibuat, atau berupa sebagai dilakukan
atau dibuat atau ditinggalkan daripada dilakukan atau dibuat,
menurut atau dalam melaksanakan, atau dihasratkan bagi menurut
atau melaksanakan, Akta ini, Akta Penerbangan Awam 1969
atau mana-mana perundangan subsidiari yang dibuat di bawah
Akta Penerbangan Awam 1969, atau apa-apa notis, surat pekeliling,
kehendak, surat arahan atau maklumat atau apa-apa perkara lain
yang dikeluarkan di bawah Akta ini, Akta Penerbangan Awam 1969
atau mana-mana perundangan subsidiari yang dibuat di bawah
Akta Penerbangan Awam 1969, jika tindakan atau penyataan itu
dilakukan atau dibuat, atau ditinggalkan daripada dilakukan atau
dibuat, dengan suci hati.

(2) Subseksyen (1) hendaklah menjadi tambahan kepada, dan
bukan pengurangan daripada Akta Perlindungan Pihak Berkuasa
Awam 1948, dan bagi maksud Akta itu, tiap-tiap orang yang
disebut dalam subseksyen (1) hendaklah disifatkan sebagai
pegawai awam atau orang yang dilantik atau diambil kerja bagi
pelaksanaan suatu kewajipan awam.

**Representasi dalam prosiding sivil**

**41.** Walau apa pun peruntukan dalam mana-mana undang-undang
bertulis yang lain—

_(a)_ dalam mana-mana prosiding sivil oleh atau terhadap Pihak

Berkuasa;


-----

_Pihak Berkuasa Penerbangan Awam Malaysia_ 33

_(b)_ dalam mana-mana prosiding sivil terhadap mana-mana

pekerja Pihak Berkuasa berhubung dengan pelaksanaan
fungsinya di bawah Akta ini, Akta Penerbangan Awam 1969
atau mana-mana perundangan subsidiari yang dibuat di
bawah Akta Penerbangan Awam 1969; atau

_(c)_ dalam mana-mana prosiding sivil yang dalamnya Pihak

Berkuasa dikehendaki atau dibenarkan oleh mahkamah
untuk diwakili, atau didengari, atau selainnya berhak
untuk diwakili atau didengari,

mana-mana orang yang diberi kuasa oleh Pihak Berkuasa bagi
maksud itu boleh, bagi pihak Pihak Berkuasa atau pekerja itu,
memulakan prosiding sedemikian atau hadir dalam prosiding
itu dan boleh membuat semua kehadiran dan permohonan dan
melakukan semua perbuatan berkenaan dengan prosiding itu bagi
pihak Pihak Berkuasa atau pekerja itu.

**Obligasi kerahsiaan**

**42.** (1) Kecuali bagi apa-apa maksud Akta ini atau bagi maksud
apa-apa prosiding sivil atau jenayah di bawah mana-mana
undang-undang bertulis atau jika selainnya dibenarkan oleh Pihak
Berkuasa—

_(a)_ tiada anggota Pihak Berkuasa atau mana-mana

jawatankuasanya atau mana-mana pekerja atau ejen
Pihak Berkuasa atau mana-mana orang yang menghadiri
mana-mana mesyuarat Pihak Berkuasa atau mana-mana
jawatankuasanya, sama ada semasa atau selepas tempoh
jawatannya atau pekerjaannya, boleh menzahirkan apa-apa
maklumat yang diperolehnya dalam penjalanan
kewajipannya dan yang tidak disiarkan menurut Akta
ini, Akta Penerbangan Awam 1969 atau mana-mana
perundangan subsidiari yang dibuat di bawah Akta
Penerbangan Awam 1969; dan

_(b)_ tiada seorang lain pun yang melalui apa-apa cara mempunyai

akses kepada apa-apa maklumat atau dokumen yang
berhubungan dengan hal ehwal Pihak Berkuasa boleh
menzahirkan maklumat atau dokumen itu.


-----

34 _Rang Undang-Undang_

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi lima tahun atau kedua-duanya.

**Kuasa untuk meminda Jadual**

**43.** Menteri boleh, atas syor Pihak Berkuasa, meminda Jadual
melalui perintah yang disiarkan dalam _Warta._

**Perkara yang dilakukan pada menjangkakan Akta ini diperbuat**

**44.** Segala perbuatan dan perkara yang dilakukan oleh mana-mana
orang atau pihak berkuasa bagi pihak Pihak Berkuasa dalam
menyediakan atau menjangkakan pembuatan Akta ini dan apa-apa
perbelanjaan yang dilakukan berhubungan dengannya hendaklah
disifatkan telah dibenarkan di bawah Akta ini, dengan syarat
perbuatan dan perkara yang dibuat itu selaras dengan niat dan
maksud am Akta ini; dan segala hak dan obligasi yang diperoleh
atau ditanggung akibat pelakuan perbuatan atau perkara itu termasuk
apa-apa perbelanjaan yang dilakukan berhubung dengannya
hendaklah, apabila Akta ini mula berkuat kuasa, disifatkan sebagai
hak dan obligasi Pihak Berkuasa.

Bahagian VII

PERUNTUKAN PELETAKHAKAN

**Peruntukan peletakhakan**

**45.** (1) Tertakluk kepada Akta ini, Menteri boleh, dari semasa ke
semasa, melalui perintah yang disiarkan dalam Warta, menetapkan
suatu tarikh peletakhakan dan pada tarikh itu semua harta, hak,
kepentingan, obligasi dan liabiliti Kerajaan yang dinyatakan oleh
Menteri dalam perintah itu hendaklah, menurut kuasa Akta ini,
dipindahkan kepada dan terletak hak pada Pihak Berkuasa tanpa
apa-apa pemindahhakan, penyerahhakan atau pemindahan.


-----

_Pihak Berkuasa Penerbangan Awam Malaysia_ 35

(2) Tiap-tiap harta, hak, kepentingan, obligasi dan liabiliti
yang dipindahkan kepada dan terletak hak pada Pihak Berkuasa
menurut kuasa subseksyen (1) hendaklah dipindahkan kepada dan
terletak hak sedemikian pada Pihak Berkuasa dengan hakmilik,
harta benda atau kepentingan yang sama dan dengan pemegangan
yang serupa sebagaimana harta, hak, kepentingan, obligasi dan
liabiliti itu terletak hak atau dipegang sebaik sebelum tarikh
peletakhakan itu.

(3) Tiap-tiap hak dalam tindakan yang terletak hak pada Pihak
Berkuasa menurut kuasa subseksyen (1) boleh, pada dan selepas
tarikh peletakhakan itu, dituntut melalui guaman, didapatkan
atau dikuatkuasakan oleh Pihak Berkuasa atas namanya sendiri
dan tidaklah perlu bagi Pihak Berkuasa atau Kerajaan untuk
memberikan notis—

_(a)_ kepada orang yang terikat dengan hak dalam tindakan itu

mengenai; atau

_(b)_ kepada orang yang hak, kepentingan, obligasi atau

liabilitinya tersentuh oleh,

peletakhakan yang dibuat di bawah subseksyen (1).

(4) Apa-apa prosiding undang-undang yang belum selesai oleh
atau terhadap Kerajaan yang berhubungan dengan apa-apa harta,
hak, kepentingan, obligasi dan liabiliti yang dipindahkan kepada
dan terletak hak pada Pihak Berkuasa menurut kuasa subseksyen (1)
boleh, pada dan selepas tarikh peletakhakan itu, diteruskan oleh
atau terhadap Pihak Berkuasa.

(5) Dalam hal hak, kepentingan, obligasi dan liabiliti yang
berbangkit di bawah apa-apa pinjaman yang terletak hak pada Pihak
Berkuasa pada tarikh peletakhakan, Pihak Berkuasa boleh membuat
apa-apa perjanjian atau perkiraan mengenai hak, kepentingan,
obligasi dan liabiliti itu dengan Kerajaan atau mana-mana orang
lain.

(6) Jika menurut kuasa subseksyen (1), mana-mana harta
dipindahkan kepada dan terletak hak pada Pihak Berkuasa,
peruntukan Bahagian Tiga Puluh Kanun Tanah Negara

[Akta 56 tahun 1965] hendaklah, bagi maksud untuk melaksanakan
pendaftaran peletakhakan itu, terpakai bagi Pihak Berkuasa.


-----

36 _Rang Undang-Undang_

(7) Pada dan selepas tarikh peletakhakan, apa-apa perjanjian,
surat ikatan atau perkiraan lain yang berhubungan dengan
mana-mana harta, hak, kepentingan, obligasi dan liabiliti yang
dipindahkan kepada dan terletak hak pada Pihak Berkuasa di bawah
subseksyen (1) yang Kerajaan menjadi pihak kepadanya sebaik
sebelum tarikh peletakhakan itu, sama ada secara bertulis atau
tidak, dan sama ada daripada sesuatu jenis harta, hak, kepentingan,
obligasi dan liabiliti itu atau tidak di bawah perjanjian, surat
ikatan atau apa-apa perkiraan lain, mengikut mana-mana yang
berkenaan, yang boleh diserahhakkan oleh Kerajaan, hendaklah
mempunyai kuat kuasa seolah-olah Pihak Berkuasa telah menjadi
pihak kepada perjanjian, surat ikatan atau perkiraan lain itu.

(8) Dalam seksyen ini, “tarikh peletakhakan” ertinya tarikh
yang ditetapkan oleh Menteri di bawah subseksyen (1).

Jadual

[Seksyen 13]

PIHAK BERKUASA

**Mesyuarat Pihak Berkuasa**

1. (1) Pihak Berkuasa hendaklah mengadakan seberapa banyak mesyuarat yang
perlu bagi melaksanakan fungsinya dengan cekap dan mesyuarat itu hendaklah
diadakan pada bila-bila masa dan di mana-mana tempat yang ditentukan oleh
Pengerusi.

(2) Pihak Berkuasa hendaklah memastikan mesyuarat diadakan tidak kurang

daripada sekali pada setiap bulan.

(3) Pada mana-mana mesyuarat Pihak Berkuasa, lima anggota hendaklah

membentuk suatu kuorum.

(4) Pengerusi hendaklah mempengerusikan mesyuarat Pihak Berkuasa.

(5) Walau apa pun subperenggan (4), jika atas apa-apa sebab Pengerusi

tidak dapat menghadiri sesuatu mesyuarat Pihak Berkuasa, mana-mana anggota
Pihak Berkuasa atau timbalan pengerusi hendaklah menjalankan kuasa Pengerusi
semasa ketiadaan Pengerusi.

(6) Dalam keadaan kedua-dua Pengerusi dan timbalan pengerusi tidak dapat

menghadiri sesuatu mesyuarat Pihak Berkuasa, anggota Pihak Berkuasa yang
tinggal hendaklah memilih seorang dalam kalangan mereka untuk mempengerusikan
mesyuarat itu dan orang yang dipilih itu hendaklah mempunyai semua kuasa
Pengerusi bagi maksud dan tempoh mesyuarat itu.


-----

_Pihak Berkuasa Penerbangan Awam Malaysia_ 37

(7) Jika tentang apa-apa persoalan yang hendaklah ditentukan oleh Pihak

Berkuasa, terdapat bilangan undi yang sama banyak, Pengerusi hendaklah
mempunyai undi pemutus sebagai tambahan kepada undi biasanya.

(8) Tiap-tiap anggota yang hadir pada mesyuarat Pihak Berkuasa hendaklah

layak mendapat satu undi kecuali Ketua Pegawai Eksekutif.

**Mengundang orang lain untuk menghadiri mesyuarat**

2. (1) Pihak Berkuasa boleh mengundang mana-mana orang lain untuk
menghadiri mana-mana mesyuarat atau perbincangan Pihak Berkuasa bagi
maksud menasihatinya tentang apa-apa perkara yang sedang dibincangkan
tetapi mana-mana orang yang hadir sedemikian tidak berhak mengundi pada
mesyuarat atau perbincangan itu.

(2) Mana-mana orang yang diundang untuk menghadiri mana-mana mesyuarat

atau perbincangan Pihak Berkuasa di bawah subperenggan (1) boleh dibayar
apa-apa elaun atau perbelanjaan lain sebagaimana yang ditentukan oleh Pihak
Berkuasa.

**Ketetapan tanpa mesyuarat**

3. (1) Sesuatu ketetapan dikira telah diluluskan dalam sesuatu mesyuarat
jika—

_(a)_ semua anggota Pihak Berkuasa telah dimaklumkan tentang ketetapan

yang dicadangkan itu, atau usaha yang munasabah telah dibuat untuk
memaklumkan semua anggota Pihak Berkuasa mengenai ketetapan
yang dicadangkan itu; dan

_(b)_ tanpa mesyuarat, semua anggota Pihak Berkuasa menandakan persetujuan

tentang ketetapan itu mengikut kaedah yang ditentukan oleh Pihak
Berkuasa di bawah subperenggan (2).

(2) Subperenggan (1) terpakai hanya jika Pihak Berkuasa—

_(a)_ memutuskan subperenggan itu terpakai; dan

_(b)_ memutuskan kaedah yang dengannya anggota Pihak Berkuasa menandakan

persetujuan tentang ketetapan itu.

**Minit**

4. (1) Pihak Berkuasa hendaklah menyebabkan supaya minit kesemua
mesyuaratnya disenggara dan disimpan dalam bentuk yang sepatutnya.

(2) Minit mesyuarat Pihak Berkuasa, jika ditandatangani dengan sewajarnya,

hendaklah diterima sebagai keterangan prima facie tentang fakta yang dinyatakan
dalam minit itu tanpa bukti selanjutnya.


-----

38 _Rang Undang-Undang_

(3) Tiap-tiap mesyuarat Pihak Berkuasa yang berkenaan dengan prosiding

yang minitnya telah dibuat menurut subperenggan (1) dan (2) hendaklah
disifatkan telah dipanggil dan diadakan dengan sewajarnya dan semua anggota
dalam mesyuarat itu layak dengan sewajarnya untuk bertindak.

**Tatacara**

5. Tertakluk kepada Akta ini, Pihak Berkuasa boleh mengawal selia tatacaranya
sendiri.

**Anggota Pihak Berkuasa hendaklah menumpukan masa kepada urusan**
**Pihak Berkuasa**

6. Tiap-tiap anggota Pihak Berkuasa hendaklah menumpukan masa kepada
urusan Pihak Berkuasa sebagaimana yang perlu untuk menunaikan kewajipannya
dengan berkesan.

JAWATANKUASA

**Mesyuarat**

1. (1) Jawatankuasa hendaklah mengadakan seberapa banyak mesyuarat yang
perlu bagi melaksanakan fungsinya dengan cekap dan mesyuarat itu hendaklah
diadakan pada bila-bila masa dan di mana-mana tempat yang ditentukan oleh
Pengerusi jawatankuasa.

(2) Pengerusi jawatankuasa hendaklah mempengerusikan mesyuarat

jawatankuasa.

**Mengundang orang lain untuk menghadiri mesyuarat**

2. (1) Jawatankuasa boleh mengundang mana-mana orang lain untuk menghadiri
mana-mana mesyuarat atau perbincangan bagi maksud menasihatinya tentang
apa-apa perkara yang sedang dibincangkan, tetapi orang itu tidak berhak untuk
mengundi pada mesyuarat itu.

(2) Mana-mana orang yang diundang untuk menghadiri mana-mana mesyuarat

atau perbincangan di bawah subperenggan (1) boleh dibayar apa-apa elaun
atau perbelanjaan lain sebagaimana yang ditentukan oleh Pihak Berkuasa.

**Minit**

3. (1) Tiap-tiap jawatankuasa hendaklah menyebabkan supaya minit kesemua
mesyuaratnya disenggara dan disimpan dalam bentuk yang sepatutnya.


-----

_Pihak Berkuasa Penerbangan Awam Malaysia_ 39

(2) Sesuatu jawatankuasa hendaklah menyebabkan supaya salinan minit

kesemua mesyuaratnya ditandatangani dan dikemukakan kepada Pihak Berkuasa
secepat yang boleh dilaksanakan.

(3) Apa-apa minit yang dibuat mengenai mesyuarat jawatankuasa hendaklah,

jika ditandatangani dengan sewajarnya, diterima sebagai keterangan dalam
semua prosiding undang-undang tanpa bukti selanjutnya.

(4) Tiap-tiap mesyuarat jawatankuasa yang berkenaan dengan prosiding yang

minitnya telah dibuat menurut subperenggan (1) dan (2) hendaklah disifatkan
telah dipanggil dan diadakan dengan sewajarnya dan semua anggota dalam
mesyuarat itu layak dengan sewajarnya untuk bertindak.

**Tatacara**

4. Tertakluk kepada Akta ini, Jawatankuasa boleh mengawal selia tatacaranya
sendiri.

HURAIAN

Akta Pihak Berkuasa Penerbangan Awam Malaysia 2016 (“Akta yang
dicadangkan”) bertujuan untuk menubuhkan suatu badan berkanun dengan
nama “Pihak Berkuasa Penerbangan Awam Malaysia” (“Pihak Berkuasa”) yang
fungsi utamanya adalah untuk mengawal selia perihal selamat dan keselamatan
penerbangan awam.

Pada masa ini fungsi Pihak Berkuasa yang dinyatakan dalam Akta yang
dicadangkan ini dijalankan oleh Jabatan Penerbangan Awam (“DCA”) yang
merupakan suatu jabatan Kerajaan. Sehubungan dengan itu, Akta ini dicadangkan
untuk memperbadankan DCA menjadi suatu badan berkanun dengan nama
Pihak Berkuasa Penerbangan Awam Malaysia. Ini selaras dengan kehendak
Pertubuhan Penerbangan Awam Antarabangsa (“ICAO”) yang menyarankan
supaya negara pejanji kepada Konvensyen Chicago untuk menubuhkan pihak
berkuasa penerbangan awam yang berautonomi untuk memastikan perihal
selamat dan keselamatan penerbangan awam diuruskan dengan cekap.

Dengan penubuhan Pihak Berkuasa ini sebagai suatu badan berkanun, Pihak
Berkuasa akan mempunyai banyak keanjalan untuk menarik dan mengekalkan
kakitangan teknikal yang berkelayakan dalam perkara yang berhubungan
dengan penerbangan awam bagi memastikan obligasi Malaysia di peringkat
kebangsaan dan antarabangsa yang berhubungan dengan penerbangan awam
dapat dijalankan, dan standard dan kehendak perihal selamat dan keselamatan
sejagat dalam penerbangan awam dikuatkuasakan, dipatuhi dan disenggara
dengan baik.

Bahagian I

2. Bahagian I Akta yang dicadangkan memperkatakan perkara permulaan.


-----

40 _Rang Undang-Undang_

3. _Fasal 1 mengandungi tajuk ringkas Akta yang dicadangkan dan memberi_
Menteri kuasa untuk menetapkan tarikh permulaan kuat kuasa Akta yang
dicadangkan

4. _Fasal 2 mengandungi takrif beberapa perkataan dan ungkapan yang_
digunakan dalam Akta yang dicadangkan.

Bahagian II

5. Bahagian II Akta yang dicadangkan mengandungi peruntukan yang
berhubungan dengan penubuhan Pihak Berkuasa.

6. _Fasal 3 bertujuan untuk mengadakan peruntukan bagi penubuhan Pihak_
Berkuasa sebagai suatu pertubuhan perbadanan yang kekal turun-temurun dan
mempunyai meterai perbadanan.

7. _Fasal 4 bertujuan untuk mengadakan peruntukan bagi meterai perbadanan_
Pihak Berkuasa dan cara yang meterai itu hendaklah digunakan dan disimpan.

8. _Fasal 5 bertujuan untuk mengadakan peruntukan mengenai pelantikan_
anggota Pihak Berkuasa termasuk pelantikan timbalan pengerusi, dan kriteria
bagi keanggotaan Pihak Berkuasa.

9. _Fasal 6 memperkatakan pelantikan anggota silih ganti kepada Pihak_
Berkuasa.

10. _Fasal 7 memperkatakan tempoh jawatan anggota Pihak Berkuasa yang_

dilantik di bawah perenggan 5(1)(a) dan _(d)_ Akta yang dicadangkan.

11. _Fasal 8 mengadakan peruntukan bagi pembayaran saraan dan elaun_

kepada anggota Pihak Berkuasa.

12. _Fasal 9 mengandungi peruntukan mengenai pembatalan pelantikan_

dan peletakan jawatan anggota Pihak Berkuasa yang dilantik di bawah
perenggan 5(1)(a) dan _(d)_ Akta yang dicadangkan.

13. _Fasal 10 menyatakan hal keadaan yang menyebabkan jawatan seseorang_

anggota Pihak Berkuasa menjadi kosong.

14. _Fasal 11 mengandungi peruntukan yang berhubungan dengan penubuhan_

jawatankuasa oleh Pihak Berkuasa sebagaimana yang difikirkan perlu oleh Pihak
Berkuasa untuk membantunya dalam pelaksanaan fungsinya. _Fasal_ ini juga
mengandungi peruntukan mengenai pelantikan dan pembatalan pelantikan anggota
jawatankuasa, elaun yang dibayar kepada anggota jawatankuasa dan bahawa
jawatankuasa hendaklah tertakluk kepada, dan bertindak mengikut, apa-apa
arahan yang diberikan oleh pengerusi jawatankuasa dan Pihak Berkuasa.

15. _Fasal 12 mengandungi peruntukan yang menghendaki seseorang_

anggota Pihak Berkuasa atau mana-mana jawatankuasa untuk menzahirkan
kepentingannya dalam apa-apa perkara yang dibincangkan oleh Pihak Berkuasa
atau jawatankuasa. Kegagalan untuk menzahirkan kepentingan merupakan suatu
kesalahan dan tertakluk kepada penalti.


-----

_Pihak Berkuasa Penerbangan Awam Malaysia_ 41

16. _Fasal 13 mengadakan peruntukan bagi pemakaian peruntukan Jadual_

bagi anggota Pihak Berkuasa dan apa-apa jawatankuasa yang ditubuhkan oleh
Pihak Berkuasa.

17. _Fasal 14 bertujuan untuk mengadakan peruntukan bagi kod kelakuan_

yang hendaklah dipatuhi oleh anggota Pihak Berkuasa dan anggota mana-mana
jawatankuasa yang ditubuhkan oleh Pihak Berkuasa.

18. _Fasal 15 bertujuan untuk mengadakan peruntukan bagi panel tatatertib_

yang hendaklah menjalankan prosiding tatatertib sekiranya terdapat apa-apa
pelanggaran kod kelakuan.

Bahagian III

19. Bahagian III Akta yang dicadangkan memperkatakan fungsi dan kuasa

Pihak Berkuasa.

20. _Fasal 16 dan_ _17 menyatakan fungsi dan kuasa Pihak Berkuasa._

21. _Fasal 18 bertujuan untuk membenarkan Menteri untuk memberi_

Pihak Berkuasa arahan yang bersifat am yang selaras dengan peruntukan
undang-undang penerbangan awam yang berhubungan dengan pelaksanaan
fungsi dan penjalanan kuasa Pihak Berkuasa dan Pihak Berkuasa hendaklah
melaksanakan arahan itu.

22. _Fasal 19 membenarkan Pihak Berkuasa untuk mewakilkan kuasanya_

yang berhubungan dengan perkara pentadbiran kepada seseorang anggota atau
jawatankuasa Pihak Berkuasa.

23. _Fasal 20 bertujuan untuk mengadakan peruntukan mengenai tiada tindakan_

yang dilakukan atau prosiding yang diambil di bawah Akta yang dicadangkan
boleh dipersoalkan atas alasan apa-apa kekosongan dalam keanggotaan atau
apa-apa kecacatan dalam keanggotaan Pihak Berkuasa, atau apa-apa peninggalan,
kecacatan atau ketidakteraturan yang tidak menyentuh merit kes itu.

Bahagian IV

24. Bahagian IV Akta yang dicadangkan memperkatakan fungsi Ketua Pegawai

Eksekutif, dan pekerja Pihak Berkuasa.

25. _Fasal 21 mengandungi peruntukan yang berhubungan dengan pelantikan_

Ketua Pegawai Eksekutif dan fungsi serta kewajipannya. _Fasal_ ini juga
memperuntukkan bahawa Ketua Pegawai Eksekutif hendaklah bertindak
di bawah kuasa dan arahan am Pihak Berkuasa.

26. _Fasal 22 memberikan kuasa kepada Pihak Berkuasa untuk melantik_

mana-mana pekerjanya untuk bertindak sebagai Ketua Pegawai Eksekutif
semasa mana-mana tempoh apabila jawatan Ketua Pegawai Eksekutif kosong
atau apabila Ketua Pegawai Eksekutif tidak hadir bertugas atau tiada dalam
Malaysia atau apabila Ketua Pegawai Eksekutif tidak dapat melaksanakan
kewajipannya.


-----

42 _Rang Undang-Undang_

27. _Fasal 23 memberi Pihak Berkuasa kuasa untuk melantik dan mengambil_

kerja apa-apa bilangan pekerja sebagaimana yang difikirkan perlu dan patut
oleh Pihak Berkuasa.

28. _Fasal 24 membenarkan Pihak Berkuasa untuk menentukan syarat_

perkhidmatan pekerjanya.

29. _Fasal 25_ bertujuan untuk membenarkan Pihak Berkuasa untuk membuat

perkiraan bagi pembayaran faedah persaraan, ganjaran dan elaun lain kepada
pekerja Pihak Berkuasa dan tanggungan mereka.

Bahagian V

30. Bahagian V Akta yang dicadangkan mengandungi peruntukan kewangan.

31. _Fasal 26_ bertujuan untuk mengadakan peruntukan bagi penubuhan

Kumpulan Wang Pihak Berkuasa Penerbangan Awam Malaysia (“Kumpulan
Wang”).

32. _Fasal 27 bertujuan untuk mengadakan peruntukan mengenai perbelanjaan_

yang dipertanggungkan pada Kumpulan Wang.

33. _Fasal 28 meletakkan tanggungjawab pada Pihak Berkuasa untuk memelihara_

Kumpulan Wang.

34. _Fasal 29_ meletakkan tanggungjawab pada Ketua Pegawai Eksekutif

untuk menyediakan dan membentangkan anggaran perbelanjaan Pihak Berkuasa
kepada Pihak Berkuasa.

35. _Fasal 30_ bertujuan untuk menghendaki Pihak Berkuasa untuk membuka

dan menyenggara suatu akaun atau akaun-akaun dengan mana-mana institusi
kewangan yang difikirkannya patut.

36. _Fasal 31 memberikan kuasa kepada Pihak Berkuasa dari semasa_

ke semasa untuk meminjam wang yang diperlukan oleh Pihak Berkuasa bagi
memenuhi obligasinya atau menunaikan mana-mana fungsinya atau penjalanan
mana-mana kuasanya.

37. _Fasal 32 membenarkan Pihak Berkuasa untuk melaburkan wang Kumpulan_

Wang dengan kelulusan Menteri dan persetujuan Menteri Kewangan.

38. _Fasal 33_ membenarkan Pihak Berkuasa untuk menentukan tatacara

kewangannya sendiri

39. _Fasal 34_ bertujuan untuk mengadakan peruntukan bagi tahun kewangan

Pihak Berkuasa yang hendaklah bermula pada 1 Januari dan berakhir
pada 31 Disember setiap tahun.

40. _Fasal 35_ menghendaki Pihak Berkuasa untuk menyimpan akaun yang

sepatutnya bagi Kumpulan Wang dan rekod yang sepatutnya bagi aktivitinya.
Pihak Berkuasa dikehendaki supaya menghantar salinan penyata akaunnya,


-----

_Pihak Berkuasa Penerbangan Awam Malaysia_ 43

salinan laporan aktivitinya dan salinan laporan juruaudit kepada Menteri yang
kemudiannya akan menyebabkan penyata dan laporan itu dibentangkan dalam
kedua-dua Majlis Parlimen. _Fasal ini juga memperuntukkan bahawa Akta_
Badan Berkanun (Akaun dan Laporan Tahunan) 1980 [Akta 240] hendaklah
terpakai bagi Pihak Berkuasa.

41. _Fasal 36 bertujuan untuk membenarkan Pihak Berkuasa, dengan kelulusan_

Menteri dan persetujuan Menteri Kewangan, untuk menubuhkan syarikat.

Bahagian VI

42. Bahagian VI Akta yang dicadangkan mengadakan peruntukan am.

43. _Fasal 37 bertujuan untuk mengadakan peruntukan bahawa semua anggota_

Pihak Berkuasa dan mana-mana jawatankuasa dan pekerja dan ejen Pihak
Berkuasa disifatkan sebagai pekhidmat awam mengikut pengertian Kanun
Keseksaan [Akta 574].

44. _Fasal 38 bertujuan untuk mengadakan peruntukan bahawa Akta Perlindungan_

Pihak Berkuasa Awam 1948 [Akta 198] hendaklah terpakai bagi apa-apa
tindakan, guaman, prosiding atau pendakwaan terhadap Pihak Berkuasa atau
terhadap seseorang anggota Pihak Berkuasa, atau jawatankuasa atau pekerja
atau ejen Pihak Berkuasa.

45. _Fasal 39 bertujuan untuk mengadakan peruntukan bagi perlindungan_

kepada Pihak Berkuasa, anggota jawatankuasa, pekerja atau ejen Pihak
Berkuasa daripada liabiliti persendirian bagi apa-apa kerugian atau kerosakan
yang disebabkan oleh apa-apa tindakan atau peninggalan dalam pengurusan hal
ehwal Pihak Berkuasa atau pelaksanaan fungsinya atau penjalanan kuasanya
di bawah Akta ini, Akta Penerbangan Awam 1969 atau mana-mana perundangan
subsidiari yang dibuat di bawah Akta Penerbangan Awam 1969 melainkan
jika kerugian atau kerosakan itu berlaku disebabkan oleh suatu tindakan salah
dengan niat atau peninggalan pada pihaknya.

46. _Fasal 40 bertujuan untuk mengadakan peruntukan bagi perlindungan_

tambahan kepada Pihak Berkuasa, atau mana-mana jawatankuasa atau pekerja
atau ejen Pihak Berkuasa yang bertindak secara sah bagi pihak Pihak Berkuasa
berkenaan dengan apa-apa tindakan, keabaian, keingkaran atau peninggalan yang
dibuat atau ditinggalkan oleh mereka dengan suci hati semasa menguatkuasakan
semua undang-undang yang berhubungan dengan penerbangan awam.

47. _Fasal 41 bertujuan untuk mengadakan peruntukan bagi representasi dalam_

prosiding sivil oleh atau terhadap Pihak Berkuasa.

48. _Fasal 42 menghendaki mana-mana anggota Pihak Berkuasa atau_

jawatankuasa, atau mana-mana pekerja atau ejen Pihak Berkuasa, atau
mana-mana orang lain yang menghadiri mesyuarat Pihak Berkuasa atau
jawatankuasa, atau mana-mana orang lain yang, atas apa-apa sebab mempunyai,
mengikut apa-apa cara, akses kepada apa-apa maklumat atau dokumen yang
berhubungan dengan hal ehwal Pihak Berkuasa untuk menjaga kerahsiaan.
Seseorang yang melanggar _fasal_ ini melakukan kesalahan.


-----

44 _Rang Undang-Undang_

49. _Fasal 43 bertujuan untuk memberi Menteri kuasa untuk meminda Jadual_

kepada Akta yang dicadangkan melalui suatu perintah yang disiarkan dalam
_Warta atas syor Pihak Berkuasa._

50. _Fasal 44_ mengadakan peruntukan bagi kesahan perbuatan dan perkara

yang dilakukan pada menjangkakan pembuatan Akta yang dicadangkan.

Bahagian VII

51. Bahagian VII memperkatakan peruntukan peletakhakan.

52. _Fasal 45 mengandungi peruntukan yang berhubungan dengan peletakhakan_

pada Pihak Berkuasa semua harta, hak, kepentingan, obligasi dan liabiliti
Kerajaan yang dinyatakan oleh Menteri dalam perintah yang disiarkan dalam
_Warta_ tanpa apa-apa pemindahakan, penyerahhakan atau pemindahan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)3037]


-----

