---
Year: 2021
Bill: D.R.15/2021 - RUU Paten (Pindaan) 2021 (Lulus)
Title: D.R.15/2021 - RUU Paten (Pindaan) 2021 (Lulus)
Download URL: https://www.parlimen.gov.my/files/billindex/pdf/2021/DR%2015%20-%20BM.pdf
URL: https://www.parlimen.gov.my/files/billindex/pdf/2021/DR%2015%20-%20BM.pdf
---
---
Reading:
D.R.15/2021
Bacaan Pertama Pada:13/12/2021
Bacaan Kedua Pada:15/12/2021
Dibentang Oleh:YB Dato Sri Alexander Nanta Linggi - Menteri Perdagangan Dalam Negeri dan Hal Ehwal Pengguna
Diluluskan Pada:15/12/2021
Dibentang Oleh:YB Dato Sri Alexander Nanta Linggi - Menteri Perdagangan Dalam Negeri dan Hal Ehwal Pengguna
---

_Paten (Pindaan)_ 1

**D.R. 15/2021**

RANG UNDANG-UNDANG

_b e r n a m a_

Suatu Akta untuk meminda Akta Paten 1983.

[ ]

**DIPERBUAT** oleh Parlimen Malaysia seperti yang berikut:

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Paten (Pindaan) 2021.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan
kuat kuasa peruntukan yang berlainan Akta ini.

**Pindaan am**

**2.** Akta Paten 1983 [Akta 291], yang disebut “Akta ibu” dalam
Akta ini, dipinda—

_(a)_ dengan menggantikan perkataan “Warta” di mana-mana

jua terdapat dengan perkataan “Jurnal Rasmi” kecuali
dalam seksyen 1; dan


-----

2 _Rang Undang-Undang_

_(b)_ dengan menggantikan perkataan “masa yang ditetapkan”

di mana-mana jua terdapat dengan perkataan “tempoh
yang ditetapkan”.

**Pindaan seksyen 3**

**3.** Seksyen 3 Akta ibu dipinda—

_(a)_ dengan memasukkan selepas takrif “hak” takrif yang

berikut:

‘ “Jurnal Rasmi” ertinya Jurnal Rasmi Harta Intelek
yang disiarkan oleh Pendaftar di bawah seksyen 86a;’;

_(b)_ dengan memasukkan selepas takrif “keluaran” takrif yang

berikut:

‘ “keluaran farmaseutikal” ertinya—

_(a)_ apa-apa keluaran yang dipaten; atau

_(b)_ apa-apa keluaran dikilangkan melalui proses

yang dipaten,

bagi sektor farmaseutikal yang termasuklah bahan aktif
yang perlu bagi pengilangannya dan kit diagnostik
yang diperlukan bagi kegunaannya;’;

_(c)_ dengan memasukkan selepas takrif “majikan” takrif yang

berikut:

‘ “Majlis TRIPS” ertinya majlis yang ditubuhkan
di bawah Perjanjian TRIPS;’;

_(d)_ dengan memasukkan selepas takrif “Menteri” takrif yang

berikut:

‘ “mikroorganisma” ertinya apa-apa organisma yang
bersaiz mikroskopik dan bahagian organisma yang
bersaiz mirkroskopik, termasuk organisma, virus dan
viroid yang steril;’;


-----

_Paten (Pindaan)_ 3

_(e)_ dengan memasukkan selepas takrif “pekerja” takrif yang

berikut:

‘ “pemastautin” termasuklah—

_(a)_ seorang warganegara Malaysia yang

bermastautin di Malaysia;

_(b)_ seorang bukan warganegara Malaysia yang—

(i) telah mendapat status pemastautin

tetap di Malaysia dan biasanya
bermastautin di Malaysia; atau

(ii) bermastautin di Malaysia

menurut pas yang dikeluarkan
s e c a r a s a h k e p a d a n y a
di bawah Akta Imigresen 1959/63

[Akta 155] untuk masuk dan
kekal di Malaysia;

_(c)_ suatu pertubuhan perbadanan yang

diperbadankan, ditubuhkan atau berdaftar
di bawah mana-mana undang-undang
bertulis di Malaysia selain suatu syarikat
asing; atau

_(d)_ suatu badan yang tidak diperbadankan

yang ditubuhkan atau berdaftar di bawah
mana-mana undang-undang bertulis
di Malaysia;’; dan

_(f)_ dengan memasukkan selepas takrif “Perbadanan” takrif

yang berikut:

‘ “Perjanjian TRIPS” ertinya Perjanjian Perdagangan
Berkaitan Aspek Hak Harta Intelek, yang dinyatakan
dalam Lampiran 1C kepada Perjanjian Penubuhan
Pertubuhan Perdagangan Dunia;

“Pihak Berkuasa Depositari Antarabangsa” ertinya
suatu institusi depositari yang telah memperoleh status
pihak berkuasa depositari antarabangsa di bawah
Triti Budapest;’.


-----

4 _Rang Undang-Undang_

**Pindaan seksyen 13**

**4.** Perenggan 13(1)(b) Akta ibu dipinda dengan menggantikan
perkataan “proses mikroorganisma” dengan perkataan
“proses mikrobiologi”.

**Pindaan seksyen 14**

**5.** Perenggan 14(2)(b) Akta ibu dipinda dengan menggantikan
perkataan “paten yang diberi” dengan perkataan “permohonan
paten yang disiarkan di bawah seksyen 33d”.

**Pindaan seksyen** **17b**

**6.** Seksyen 17b Akta ibu dipinda—

_(a)_ dengan menggantikan subseksyen (4) dengan subseksyen

yang berikut:

“(4) Sesuatu permintaan bagi penukaran di bawah
seksyen ini hendaklah difailkan dengan Pendaftar
dalam tempoh yang ditetapkan.”; dan

_(b)_ dengan memasukkan selepas subseksyen (4) subseksyen

yang berikut:

“(4a) Tanpa menjejaskan kuasa Pendaftar untuk
membenarkan penukaran, tempoh yang ditetapkan yang
disebut dalam subseksyen (4) tidak boleh dilanjutkan
di bawah seksyen 82.”.

**Pindaan seksyen 18**

**7.** Subseksyen 18(2) Akta ibu dipinda dengan menggantikan
perkataan “seksyen 19” dengan perkataan “peruntukan Akta ini”.

**Pindaan seksyen 19**

**8.** Seksyen 19 Akta ibu dipinda dalam proviso dengan menggantikan
perkataan “lima tahun” dengan perkataan “enam tahun”.


-----

_Paten (Pindaan)_ 5

**Pindaan seksyen 21**

**9.** Seksyen 21 Akta ibu dipinda—

_(a)_ dengan menomborkan semula peruntukan sedia ada sebagai

subseksyen (1); dan

_(b)_ dengan memasukkan selepas subseksyen (1) yang

dinomborkan semula subseksyen yang berikut:

“(2) Dalam seksyen ini, “Kerajaan” ertinya
Kerajaan Persekutuan atau Kerajaan Negeri.”.

**Pindaan seksyen** **23a**

**10.** Seksyen 23a Akta ibu dipinda—

_(a) dalam teks bahasa kebangsaan—_

(i) dengan menomborkan semula peruntukan sedia ada

sebagai subseksyen (1); dan

(ii) dalam subseksyen (1) yang dinomborkan semula,

dengan menggantikan perkataan “Tiada seorang
pun yang bermastautin di Malaysia boleh”
dengan perkataan “Tiada seorang yang merupakan
pemastautin boleh”;

_(b)_ dalam teks bahasa Inggeris, dalam subseksyen (1),

dengan menggantikan perkataan “No person resident in
Malaysia shall” dengan perkataan “No person who is a
resident shall”; dan

_(c)_ dengan memasukkan selepas subseksyen (1) subseksyen

yang berikut:

“(2) Sesuatu permohonan bagi pemberian kebenaran
bertulis oleh Pendaftar yang disebut dalam subseksyen (1)
hendaklah dibuat oleh pemastautin mengikut cara
yang ditetapkan bersama dengan pembayaran fi yang
ditetapkan.”.


-----

6 _Rang Undang-Undang_

**Pindaan seksyen 25**

**11.** Seksyen 25 Akta ibu dipinda—

_(a)_ dengan memasukkan selepas perkataan “mengemukakan”

perkataan “kepada Pendaftar”; dan

_(b)_ dengan menggantikan perkataan “borang yang ditetapkan

kepada Pendaftar” dengan perkataan “bentuk sebagaimana
yang ditentukan oleh Pendaftar bersama dengan pembayaran
fi yang ditetapkan”.

**Pemotongan seksyen** **26a**

**12.** Akta ibu dipinda dengan memotong seksyen 26a.

**Pindaan seksyen** **26b**

**13.** Seksyen 26b Akta ibu dipinda—

_(a)_ dengan menggantikan subseksyen (1) dengan subseksyen

yang berikut:

“(1) Pemohon boleh, dalam tempoh yang ditetapkan,
membuat permintaan kepada Pendaftar bagi suatu
permohonan terbahagi untuk membahagikan suatu
permohonan menjadi dua permohonan atau lebih dalam
bentuk sebagaimana yang ditentukan oleh Pendaftar
bersama dengan pembayaran fi yang ditetapkan,
dengan syarat bahawa setiap permohonan terbahagi
tidak menzahirkan lebih daripada apa yang dizahirkan
dalam permohonan asal.”;

_(b) dengan memasukkan selepas subseksyen (1) subseksyen_

yang berikut:

“(1a) Suatu permintaan bagi permohonan terbahagi
di bawah subseksyen (1) tidak boleh dibenarkan
oleh Pendaftar jika sebelum tarikh permintaan itu,
permohonan asal atau permohonan sebelumnya yang
terdekat yang berhubungan dengan permohonan asal
itu telah—

_(a)_ diberikan suatu paten;

_(b)_ ditolak;


-----

_Paten (Pindaan)_ 7

_(c)_ disifatkan telah ditarik balik;

_(d)_ ditarik balik; atau

_(e)_ ditinggalkan.

(1b) Tanpa menjejaskan kuasa Pendaftar untuk
membenarkan permohonan terbahagi, tempoh yang
ditetapkan yang disebut dalam subseksyen (1) tidak
boleh dilanjutkan di bawah seksyen 82.”; dan

_(c) dalam subseksyen (2), dengan menggantikan perkataan_

“tarikh prioriti” dengan perkataan “tarikh pemfailan dan
apa-apa hak prioriti di bawah seksyen 27, sekiranya hak
prioriti itu dituntut,”.

**Seksyen baharu** **26c**

**14.** Akta ibu dipinda dengan memasukkan selepas seksyen 26b
seksyen yang berikut:

“Pendepositan mikroorganisma

**26c.** (1) Jika reka cipta melibatkan suatu mikroorganisma
yang tidak tersedia kepada orang awam dan tidak dapat
diperihalkan dalam permohonan untuk mendapatkan paten
dengan cara yang membolehkan reka cipta itu dijalankan
oleh seseorang yang mempunyai kemahiran biasa dalam
ciptaan seni itu, suatu sampel mikroorganisma itu hendaklah
didepositkan oleh permohon atau mana-mana orang lain
dengan Pihak Berkuasa Depositari Kebangsaan atau
Pihak Berkuasa Depositari Antarabangsa tidak lewat daripada
tarikh pemfailan permohonan paten itu.

(2) Pendepositan mikroorganisma dengan Pihak Berkuasa

Depositari Kebangsaan yang disebut dalam subseksyen (1)
hendaklah dibuat mengikut cara yang ditetapkan.

(3) Pendepositan mikroorganisma dengan Pihak Berkuasa

Depositari Antarabangsa yang disebut dalam subseksyen (1)
hendaklah dibuat mengikut Triti Budapest.


-----

8 _Rang Undang-Undang_

(4) Pendepositan mikroorganisma dengan Pihak Berkuasa

Depositari Kebangsaan atau Pihak Berkuasa Depositari
Antarabangsa, mengikut mana-mana yang berkenaan, hendaklah
diiktiraf sebagai memenuhi kehendak penzahiran dalam
permohonan paten.

(5) Mana-mana orang boleh membuat permintaan bagi

suatu sampel mikroorganisma yang didepositkan di bawah
subseksyen (1) mengikut cara yang ditetapkan bersama
dengan pembayaran fi yang ditetapkan dan tertakluk kepada
syarat-syarat yang ditetapkan.

(6) Bagi maksud seksyen ini, “Triti Budapest” ertinya

Triti Budapest mengenai Pengiktirafan Antarabangsa Pendepositan
Mikroorganisma bagi Maksud Prosedur Paten, yang dibuat
di Budapest pada 28 April 1977.”.

**Pindaan seksyen 27**

**15.** Seksyen 27 Akta ibu dipinda—

_(a) dalam subseksyen (1)—_

(i) dengan menggantikan perkataan “prioriti” dengan

perkataan “hak prioriti”; dan

(ii) dengan memasukkan selepas perkataan “difailkan”

perkataan “berkenaan dengan reka cipta yang
sama bagi permohonan yang dibuat”; dan

_(b)_ dengan memasukkan selepas subseksyen (1a) subseksyen

yang berikut:

“(1b) Jika pemohon gagal untuk menuntut hak prioriti
dalam tempoh dua belas bulan yang disebut dalam
subseksyen (1), hak prioriti itu boleh dipulihkan jika—

_(a)_ suatu permintaan untuk pemulihan hak prioriti

dibuat oleh pemohon kepada Pendaftar dalam
bentuk sebagaimana yang ditentukan oleh
Pendaftar bersama dengan pembayaran fi yang
ditetapkan; dan

_(b)_ permintaan di bawah perenggan (a) memenuhi

syarat-syarat sebagaimana yang ditetapkan.”.


-----

_Paten (Pindaan)_ 9

**Pindaan seksyen 28**

**16.** Seksyen 28 Akta ibu dipinda—

_(a)_ dalam perenggan (1)(c), dengan memasukkan selepas

perkataan “suatu perihalan” perkataan “termasuk suatu
senarai jujukan, jika ada”;

_(b)_ dengan memasukkan selepas subseksyen (1) subseksyen

yang berikut:

“(1a) Bagi maksud perenggan (1)(d), jika permohonan
itu mengandungi lebih daripada sepuluh tuntutan,
setiap tuntutan yang berikutnya hendaklah tertakluk
kepada pembayaran fi yang ditetapkan.”;

_(c)_ dengan menggantikan subseksyen (2) dengan subseksyen

yang berikut:

“(2) Jika Pendaftar mendapati bahawa permohonan
yang dibuat oleh pemohon tidak memenuhi kehendak
di bawah perenggan (1)(a), (b), (c) atau (d), Pendaftar
hendaklah meminta pemohon untuk memfailkan
pembetulan yang dikehendaki dalam tempoh yang
ditetapkan.”;

_(d)_ dengan memasukkan selepas subseksyen (2) subseksyen

yang berikut:

“(2a) Jika Pendaftar mendapati bahawa permohonan
yang dibuat oleh pemohon tidak memenuhi kehendak
di bawah subseksyen (1a), Pendaftar hendaklah
meminta pemohon untuk membuat pembayaran fi
yang ditetapkan bagi setiap tuntutan yang berikutnya
dalam tempoh yang ditetapkan.”;

_(e)_ dengan menggantikan subseksyen (3) dengan subseksyen

yang berikut:

_“(3) Jika—_

_(a)_ pemohon mematuhi permintaan Pendaftar untuk

memfailkan pembetulan yang dikehendaki
di bawah subseksyen (2), Pendaftar hendaklah
merekodkan tarikh penerimaan pembetulan
yang dikehendaki sebagai tarikh pemfailan;


-----

10 _Rang Undang-Undang_

_(b)_ pemohon tidak mematuhi permintaan Pendaftar

untuk memfailkan pembetulan yang dikehendaki
di bawah subseksyen (2), permohonan itu
hendaklah dikira sebagai ditinggalkan;

_(c)_ pemohon mematuhi permintaan Pendaftar

untuk membuat pembayaran fi yang ditetapkan
bagi setiap tuntutan berikutnya di bawah
subseksyen (2 a), Pendaftar hendaklah
merekodkan tarikh penerimaan permohonan
di bawah subseksyen (1) sebagai tarikh
pemfailan; atau

_(d)_ pemohon tidak mematuhi permintaan Pendaftar

untuk membuat pembayaran fi yang ditetapkan
bagi setiap tuntutan berikutnya di bawah
subseksyen (2 a), Pendaftar hendaklah
merekodkan tarikh penerimaan permohonan
di bawah subseksyen (1) bagi sepuluh tuntutan
pertama sahaja sebagai tarikh pemfailan.”;

_(f)_ dalam subseksyen (4), dengan memasukkan selepas

perkataan “lukisan yang hilang itu” perkataan
“dalam tempoh yang ditetapkan”; dan

_(g)_ dengan memasukkan selepas subseksyen (5) subseksyen

yang berikut:

“(6) Tempoh yang ditetapkan yang disebut dalam
subseksyen (2), (2a) dan (4) tidak boleh dilanjutkan
oleh Pendaftar di bawah seksyen 82.”.

**Pindaan seksyen** **29a**

**17.** Seksyen 29a Akta ibu dipinda—

_(a)_ dalam subseksyen (2), dengan menggantikan perkataan

“maka pemohon boleh meminta pemeriksaan substantif
yang diubahsuaikan sebagai ganti pemeriksaan substantif”
dengan perkataan “pemohon boleh, sebagai ganti
pemfailan suatu permintaan bagi pemeriksaan substantif,
memfailkan suatu permintaan bagi pemeriksaan substantif
yang diubahsuaikan dalam tempoh yang ditetapkan”;


-----

_Paten (Pindaan)_ 11

_(b)_ dalam subseksyen (3), dengan menggantikan perkataan

“borang yang ditetapkan” dengan perkataan
“bentuk sebagaimana yang ditentukan oleh Pendaftar”;

_(c)_ dengan memotong subseksyen (4);

_(d)_ dengan menggantikan subseksyen (5) dengan subseksyen

yang berikut:

“(5) Jika pemohon gagal untuk—

_(a)_ memfailkan permintaan bagi pemeriksaan

substantif di bawah subseksyen (1); atau

_(b)_ memfailkan permintaan bagi pemeriksaan

substantif yang diubahsuaikan di bawah
subseksyen (2),

dalam tempoh yang ditetapkan, permohonan untuk
mendapatkan paten itu hendaklah disifatkan telah
ditarik balik pada akhir tempoh itu.”;

_(e)_ dengan menggantikan subseksyen (6) dengan subseksyen

yang berikut:

“(6) Walau apa pun perenggan (5)(b), Pendaftar boleh,
atas permintaan pemohon dalam bentuk sebagaimana yang
ditentukan oleh Pendaftar bersama dengan pembayaran
fi yang ditetapkan, membenarkan penangguhan bagi
pemfailan permintaan bagi pemeriksaan substantif yang
diubahsuaikan yang disebut dalam subseksyen (2).

(6a) Penangguhan di bawah subseksyen (6) boleh
dibenarkan hanya atas alasan bahawa paten atau hak
milik lain bagi perlindungan harta perindustrian belum
diberikan atau tidak boleh didapati sebelum habis
tempoh yang ditetapkan bagi pemfailan permintaan
bagi pemeriksaan substantif yang diubahsuaikan.”; dan

_(f)_ dalam subseksyen (7), dengan memotong perkataan

“(1) atau”.


-----

12 _Rang Undang-Undang_

**Pindaan seksyen 30**

**18.** Seksyen 30 Akta ibu dipinda dengan memasukkan selepas
subseksyen (3) subseksyen yang berikut:

“(3a) Pindaan permohonan yang dibuat di bawah subseksyen (3)
tidak boleh menzahirkan lebih daripada apa yang dizahirkan
dalam pemohonan asal.”.

**Seksyen baharu** **31a**

**19.** Akta ibu dipinda dengan memasukkan selepas seksyen 31
seksyen yang berikut:

“Salinan permohonan paten atau paten yang diperakui

**atau tidak diperakui**

**31a. Pemunya paten atau pemohon paten boleh membuat**
permintaan kepada Pendaftar bagi suatu salinan yang
diperakui atau tidak diperakui bagi apa-apa borang atau
dokumen berkenaan dengan permohonan paten atau patennya
yang difailkan di Pejabat Pendaftaran Paten dalam bentuk
sebagaimana yang ditentukan oleh Pendaftar bersama dengan
pembayaran fi yang ditetapkan.”.

**Penggantian seksyen** **32a**

**20.** Akta ibu dipinda dengan menggantikan seksyen 32a dengan
seksyen yang berikut:

“Notis amanah dalam Daftar

**32a. (1) Notis mengenai mana-mana** amanah tersirat atau
konstruktif tidak boleh disetuju terima oleh Pendaftar dan
dimasukkan ke dalam Daftar.

(2) Notis mengenai suatu amanah nyata atau benefisiari
suatu amanah nyata, atau kedua-duanya, boleh disetuju terima
oleh Pendaftar dan dimasukkan ke dalam Daftar.


-----

_Paten (Pindaan)_ 13

(3) Walau apa pun subseksyen (2), Pendaftar tidak boleh
terjejas dengan notis amanah nyata atau benefisiari suatu
amanah nyata, dan kegagalan untuk memasukkan notis itu
ke dalam Daftar tidak menjejaskan apa-apa hak atau kewajipan
di bawah amanah itu.”.

**Penggantian seksyen 33**

**21.** Akta ibu dipinda dengan menggantikan seksyen 33 dengan
seksyen yang berikut:

“Pemeriksaan Daftar dan salinan atau cabutan dari Daftar

**33. (1) Mana-mana orang boleh membuat permintaan kepada**
Pendaftar untuk memeriksa Daftar atau mendapatkan salinan
atau cabutan yang diperakui atau tidak diperakui daripada
Daftar, dalam bentuk sebagaimana yang ditentukan oleh
Pendaftar bersama dengan pembayaran fi yang ditetapkan.

(2) Dalam seksyen ini, “orang” termasuklah
Kerajaan Persekutuan dan Kerajaan Negeri.”.

**Pindaan seksyen** **33a**

**22.** Seksyen 33a Akta ibu dipinda dengan memasukkan selepas
subseksyen (2) subseksyen yang berikut:

“(3) Tiada seorang pun dalam penggajian Perbadanan

dikehendaki hadir ke mana-mana mahkamah bagi maksud untuk
mengemukakan—

_(a)_ apa-apa dokumen yang berhubungan dengan permohonan

paten atau paten yang boleh diperoleh menurut
peruntukan Akta ini; atau

_(b)_ apa-apa dokumen yang tidak boleh dijadikan tersedia

kepada pihak ketiga mengikut Akta ini.”.


-----

14 _Rang Undang-Undang_

**Pindaan seksyen** **33b**

**23.** Seksyen 33b Akta ibu dipinda—

_(a)_ dalam subseksyen (1), dengan memasukkan selepas

perkataan “cara yang ditetapkan” perkataan
“bersama dengan pembayaran fi yang ditetapkan”; dan

_(b)_ dalam perenggan (1)(a) dan (b), dengan memasukkan

selepas perkataan “pemunya paten” perkataan
“atau pereka cipta”.

**Pindaan seksyen** **33c**

**24.** Seksyen 33c Akta ibu dipinda—

_(a)_ dengan menggantikan subseksyen (2) dengan subseksyen

yang berikut:

“(2) Bagi maksud permohonan di bawah subseksyen (1),
Pendaftar hendaklah mempunyai hak untuk hadir dan
didengar, dan hendaklah hadir jika diarahkan sedemikan
oleh Mahkamah.”; dan

_(b)_ dengan memotong subseksyen (4).

**Seksyen baharu** **33d**

**25.** Akta ibu dipinda dengan memasukkan selepas seksyen 33c
seksyen yang berikut:

“Penyiaran permohonan

**33d. (1) Tertakluk kepada seksyen 30a, Pendaftar hendaklah**
menyiarkan dalam Jurnal Rasmi maklumat yang ditetapkan
yang berhubungan dengan suatu permohonan paten setakat
mana maklumat itu berada dalam milikan Pendaftar—

_(a)_ selepas lapan belas bulan dari tarikh pemfailan,

atau jika hak prioriti dituntut, tarikh prioriti
permohonan paten itu; atau


-----

_Paten (Pindaan)_ 15

_(b)_ atas permintaan pemohon untuk penyiaran awal sebelum

tempoh yang dinyatakan dalam perenggan (a) dalam
bentuk sebagaimana yang ditentukan oleh Pendaftar
bersama dengan pembayaran fi yang ditetapkan.

(2) Permohonan paten tidak boleh disiarkan di bawah
subseksyen (1) jika—

_(a)_ permohonan paten itu ditinggalkan, ditarik balik

atau disifatkan telah ditarik balik, atau ditolak pada
atau sebelum habis tempoh yang dinyatakan dalam
perenggan (1)(a); atau

_(b)_ Pendaftar mendapati bahawa permohonan itu

mengandungi apa-apa maklumat yang melanggar
ketenteraman awam atau kemoralan.

(3) Suatu permintaan bagi penyiaran awal di bawah
perenggan (1)(b) tidak boleh dibatalkan.

(4) Seksyen ini tidak terpakai bagi suatu permohonan
antarabangsa yang dibuat di bawah Triti Kerjasama Paten.”.

**Pindaan seksyen 34**

**26.** Seksyen 34 Akta ibu dipinda—

_(a)_ dengan menggantikan subseksyen (1) dengan subseksyen

yang berikut:

“(1) Jika permohonan paten telah disiarkan
di bawah seksyen 33d, apabila pembayaran fi yang
ditetapkan diterima, Pendaftar hendaklah menjadikan
tersedia bagi pemeriksaan awam mengikut cara yang
ditetapkan maklumat atau dokumen yang berikut yang
berhubungan dengan permohonan paten setakat mana
maklumat atau dokumen itu berada dalam milikan
Pendaftar—

_(a)_ nama, alamat dan perihalan pemohon, dan nama

dan alamat ejennya, jika ada;

_(b)_ nombor permohonan itu;


-----

16 _Rang Undang-Undang_

_(c)_ tarikh pemfailan permohonan itu, dan jika

hak prioriti dituntut, tarikh prioriti, nombor
permohonan yang terdahulu, nama negara yang
permohonan yang terdahulu itu telah difailkan,
atau jika permohonan yang terdahulu itu
ialah permohonan serantau atau permohonan
antarabangsa, nama negara yang baginya dan
pejabat yang permohonan itu telah difailkan;

_(d)_ butir-butir permohonan termasuk perihalan,

tuntutan atau tuntutan-tuntutan, lukisan,
jika ada, dan abstrak dan apa-apa pindaan
kepada permohonan itu, jika ada;

_(e)_ apa-apa perubahan pemunyaan permohonan

itu dan apa-apa rujukan kepada kontrak lesen
yang berhubungan dengan permohonan itu;

_(f)_ laporan carian dan pemeriksaan;

_(g)_ komunikasi berkenaan dengan permohonan paten

daripada pemohon kepada Pejabat Pendaftaran
Paten sebagaimana yang ditentukan oleh
Pendaftar; dan

_(h)_ petikan bahan bertulis berkaitan paten dan

bukan paten yang dikemukakan oleh pemohon
atau mana-mana orang lain kepada Pejabat
Pendaftaran Paten.”;

_(b)_ dengan memotong subseksyen (2);

_(c)_ dengan menggantikan subseksyen (3) dengan subseksyen

yang berikut:

“(3) Jika tiada permintaan dibuat oleh pemohon
di bawah perenggan 33d(1)(b), mana-mana orang yang
berhasrat untuk memeriksa maklumat atau dokumen
yang berhubungan dengan permohonan paten yang
disebut dalam subseksyen (1) sebelum habis tempoh


-----

_Paten (Pindaan)_ 17

lapan belas bulan dari tarikh pemfailan, atau jika hak
prioriti dituntut, tarikh prioriti permohonan paten itu,
hendaklah membuat permintaan kepada Pendaftar dalam
bentuk sebagaimana yang ditentukan oleh Pendaftar
disertakan dengan—

_(a)_ kebenaran bertulis pemohon itu; dan

_(b)_ pembayaran fi yang ditetapkan.

_(d)_ dalam subseksyen (5), perenggan (6)(b) dan subseksyen (9),

dengan menggantikan perkataan “dijadikan tersedia
bagi pemeriksaan awam” dengan perkataan
“disiarkan di bawah seksyen 33d”.

**Seksyen baharu** **34a**

**27.** Akta ibu dipinda dengan memasukkan selepas seksyen 34
seksyen yang berikut:

“Pemerhatian pihak ketiga

**34a. (1) Mana-mana orang boleh, dalam tempoh yang**
ditetapkan, membuat pemerhatian dalam bentuk sebagaimana
yang ditentukan oleh Pendaftar bersama dengan pembayaran
fi yang ditetapkan bagi apa-apa perkara yang berhubungan
dengan kebolehpatenan suatu permohonan paten sebagaimana
yang ditetapkan dan hendaklah mengandungi sebab bagi
pemerhatian itu.

(2) Dalam seksyen ini, “orang” termasuklah
Kerajaan Persekutuan dan Kerajaan Negeri.”.

**Pindaan seksyen 35**

**28.** Subseksyen 35(2) Akta ibu dipinda dalam teks bahasa Inggeris
dengan menggantikan perkataan “a patentee” dengan perkataan
“an owner of a patent”.


-----

18 _Rang Undang-Undang_

**Pindaan seksyen** **35a**

**29.** Subseksyen 35a(1) Akta ibu dipinda—

_(a)_ dengan menggantikan perkataan “dua tahun” dengan

perkataan “dua belas bulan”; dan

_(b)_ dengan menggantikan perkataan “borang yang ditetapkan”

dengan perkataan “bentuk sebagaimana yang ditentukan
oleh Pendaftar bersama dengan pembayaran fi yang
ditetapkan”.

**Pindaan seksyen 36**

**30.** Seksyen 36 Akta ibu dipinda—

_(a)_ dalam subseksyen (1)—

(i) dengan menggantikan noktah di hujung

perenggan _(c) dengan perkataan “; dan”;_

(ii) dengan memasukkan selepas perenggan (c) perenggan

yang berikut:

“(d) untuk menguruskan paten sebagai subjek

kepentingan bercagar.”; dan

_(b)_ dengan memasukkan selepas subseksyen (4) subseksyen

yang berikut:

“(5) Dalam membuktikan sebaliknya dalam mana-mana
prosiding yang disebut dalam subseksyen (4),
orang selain pemunya paten atau pemegang lesennya
tidak boleh dikehendaki untuk mendedahkan apa-apa
rahsia pengilangan atau komersial jika mahkamah
berpuas hati bahawa ia tidak munasabah atau tiada
keperluan untuk berbuat demikian, atau memudaratkan
rahsia pengilangan atau komersial orang itu.”.


-----

_Paten (Pindaan)_ 19

**Pindaan seksyen 37**

**31.** Seksyen 37 Akta ibu dipinda—

_(a)_ dalam subseksyen (1), dengan menggantikan perkataan

“dan khususnya bukan bagi tindakan yang dilakukan
hanya bagi penyelidikan saintifik” dengan perkataan
“dan tidak boleh meliputi tindakan yang dilakukan bagi
maksud eksperimen atau penyelidikan saintifik”;

_(b)_ dalam subseksyen (1a)—

(i) dengan memasukkan selepas perkataan

“pihak berkuasa yang relevan” perkataan “sama
ada dalam Malaysia atau luar Malaysia”; dan

(ii) dengan menggantikan perkataan “dadah” dengan

perkataan “keluaran farmaseutikal”; dan

_(c)_ dalam subseksyen (3), dengan menggantikan perkataan

“yang ada di Malaysia untuk sementara sahaja” dengan
perkataan “yang memasuki Malaysia secara sementara
atau tidak sengaja”.

**Penggantian tajuk Bahagian VIII**

**32.** Akta ibu dipinda dengan menggantikan tajuk Bahagian VIII
dengan tajuk yang berikut:

“PERMOHONAN PATEN DAN PATEN SEBAGAI

OBJEK HARTA”.

**Pindaan seksyen 39**

**33.** Seksyen 39 Akta ibu dipinda—

_(a)_ dalam nota bahu, dengan menggantikan perkataan

“Penyerahhakan dan perpindahan permohonan
**paten dan paten” dengan perkataan “Penyerahhakan,**
**perpindahan dan transaksi kepentingan bercagar”;**


-----

20 _Rang Undang-Undang_

_(b)_ dalam subseksyen (1), dengan memasukkan selepas

perkataan “dipindahkan” perkataan “dalam cara yang sama
sebagaimana harta peribadi atau harta alih yang lain”;

_(c)_ dengan memasukkan selepas subseksyen (1) subseksyen

yang berikut:

“(1a) Suatu paten boleh menjadi subjek kepentingan
bercagar dalam cara yang sama sebagaimana harta
peribadi atau harta alih yang lain.”;

_(d)_ dengan memasukkan selepas subseksyen (2) subseksyen

yang berikut:

“(2a) Mana-mana orang yang menjadi pihak dalam
transaksi kepentingan bercagar berkenaan dengan suatu
paten boleh memohon kepada Pendaftar mengikut cara
yang ditetapkan bagi merekodkan transaksi kepentingan
bercagar itu dalam Daftar.

(2b) Apa-apa kepentingan bercagar berkenaan dengan
suatu paten boleh dikuatkuasakan dalam cara yang
sama sebagaimana harta peribadi atau harta alih yang
lain.”;

_(e)_ dalam subseksyen (3) dan (4), dengan menggantikan

perkataan “atau perpindahan” dengan perkataan
“, perpindahan atau transaksi kepentingan bercagar”; dan

_(f)_ dengan memasukkan selepas subseksyen (4) subseksyen

yang berikut:

“(5) Pendaftar boleh meminda apa-apa butir yang
berhubungan dengan transaksi kepentingan bercagar
dalam Daftar atas permohonan mana-mana orang
yang merupakan pihak dalam transaksi kepentingan
bercagar itu mengikut cara yang ditetapkan bersama
dengan pembayaran fi yang ditetapkan.

(6) Pendaftar boleh mengeluarkan transaksi
kepentingan bercagar yang direkodkan itu daripada
Daftar atas permohonan mana-mana orang yang
merupakan pihak dalam transaksi kepentingan bercagar
itu mengikut cara yang ditetapkan.”.


-----

_Paten (Pindaan)_ 21

**Pindaan Bahagian X**

**34.** Bahagian X Akta ibu dipinda dengan menggantikan perkataan
“Perbadanan” di mana-mana jua terdapat dengan perkataan
“Pendaftar”.

**Pindaan seksyen 48**

**35.** Seksyen 48 Akta ibu dipinda—

_(a)_ dalam takrif “benefisiari bagi lesen wajib”, dengan

memotong perkataan “dan” di hujung takrif itu;

_(b)_ dalam takrif “lesen wajib”, dengan menggantikan noktah

di hujung takrif itu dengan perkataan “; dan”; dan

_(c)_ dengan memasukkan selepas takrif “lesen wajib” takrif

yang berikut:

‘ “negara pengimport yang layak” ertinya—

_(a)_ negara termundur yang merupakan anggota

Pertubuhan Perdagangan Dunia; dan

_(b)_ mana-mana negara lain yang merupakan

anggota Pertubuhan Perdagangan Dunia
yang—

(i) memberitahu Majlis TRIPS

hasratnya untuk bertindak sebagai
pengimport mengikut Perkara 31bis
dan Lampiran kepada Perjanjian
TRIPS; dan

(ii) membuktikan bahawa ia tidak

mempunyai kapasiti pengilangan
yang mencukupi atau tidak
mempunyai kapasiti pengilangan
dalam sektor farmaseutikal mengikut
Apendiks kepada Lampiran kepada
Perjanjian TRIPS.’.


-----

22 _Rang Undang-Undang_

**Pindaan seksyen 49**

**36.** Seksyen 49 Akta ibu dipinda—

_(a)_ dalam perenggan (1)(b), dengan memotong perkataan

“dijual dengan harga tinggi yang tidak berpatutan atau”;

_(b)_ dengan memasukkan selepas subseksyen (1) subseksyen

yang berikut:

“(1 a) Walau apa pun subseksyen (1), pada
bila-bila masa selepas pemberian paten, mana-mana
orang boleh membuat permohonan kepada Pendaftar
untuk mendapatkan lesen wajib—

_(a)_ jika keluaran yang dikeluarkan dalam Malaysia

di bawah paten itu untuk jualan dalam pasaran
domestik dijual dengan harga tinggi yang tidak
munasabah tanpa apa-apa sebab yang sah; atau

_(b)_ bagi maksud pengeluaran keluaran farmaseutikal

dalam Malaysia dan eksport keluaran
farmaseutikal itu ke negara pengimport yang
layak untuk menangani masalah kesihatan
awamnya.”; dan

_(c)_ dalam subseksyen (2), dengan menggantikan perkataan

“Sesuatu lesen wajib” dengan perkataan “Kecuali bagi
perenggan (1a)(b), sesuatu lesen wajib”.

**Pindaan seksyen 50**

**37.** Seksyen 50 Akta ibu dipinda—

_(a) dalam subseksyen (1), dengan menggantikan perkataan_

“royalti” dengan perkataan “saraan yang memadai”;

_(b)_ dengan memasukkan selepas subseksyen (1) subseksyen

yang berikut:

“( 1 a ) Sebagai tambahan kepada kehendak
yang dinyatakan dalam subseksyen (1), suatu
permohonan untuk mendapatkan lesen wajib di bawah
perenggan 49(1a)(b) hendaklah mematuhi apa-apa
kehendak lain sebagaimana yang ditetapkan.”;


-----

_Paten (Pindaan)_ 23

_(c) dengan menggantikan subseksyen (2) dengan subseksyen_

yang berikut:

“(2) Jika suatu permohonan untuk mendapatkan lesen
wajib dibuat menurut seksyen 49 atau suatu permintaan
bagi lesen wajib dibuat menurut seksyen 49a, Pendaftar
hendaklah memberikan salinan permohonan atau
permintaan itu kepada pemberi lesen atau pemegang
lesen, mengikut mana-mana yang berkenaan, bagi
suatu peluang untuk membuat pemerhatian terhadap
permohonan atau permintaan itu dalam tempoh yang
ditetapkan.”; dan

_(d) dengan memotong subseksyen (3)._

**Pindaan seksyen 51**

**38.** Seksyen 51 Akta ibu dipinda dengan memasukkan selepas
subseksyen (2) subseksyen yang berikut:

“(3) Pendaftar hendaklah memberitahu Majlis TRIPS apabila
lesen wajib diberikan di bawah perenggan 49(1a)(b).”.

**Pindaan seksyen 52**

**39.** Seksyen 52 Akta ibu dipinda—

_(a)_ dalam perenggan (b), dengan memotong perkataan “dan”

di hujung perenggan itu;

_(b)_ dalam perenggan _(c)—_

(i) dengan menggantikan perkataan “royalti” dengan

perkataan “saraan yang memadai”; dan

(ii) dengan menggantikan noktah di hujung perenggan

itu dengan perkataan “; dan”; dan

_(c)_ dengan memasukkan selepas perenggan _(c) perenggan_

yang berikut:

“(d) apa-apa syarat lain sebagaimana yang ditentukan

oleh Pendaftar.”.


-----

24 _Rang Undang-Undang_

**Seksyen baharu** **52a**

**40.** Akta ibu dipinda dengan memasukkan selepas seksyen 52
seksyen yang berikut:

“Pemberian lesen wajib tidak boleh menimbulkan

**kemungkiran kontrak**

**52a. (1)** Pendaftar boleh memberikan lesen wajib kepada
pemohon walaupun suatu kontrak lesen telah dibuat oleh
pemberi lesen dan pemegang lesen yang memperuntukkan
bahawa lesen itu adalah eksklusif menurut subseksyen 44(2).

(2) Pemberian lesen wajib oleh Pendaftar di bawah
subseksyen (1) tidak boleh menimbulkan suatu tindakan bagi
kemungkiran kontrak lesen yang disebut dalam subseksyen (1)
oleh pemegang lesen terhadap pemberi lesen.”.

**Pindaan seksyen 53**

**41.** Seksyen 53 Akta ibu dipinda dengan memasukkan selepas
subseksyen (1) subseksyen yang berikut:

“(1a) Pembatasan yang dinyatakan dalam perenggan 53(1)(b)
tidak terpakai bagi lesen wajib yang diberikan bagi maksud
pengeluaran dan pengeksportan keluaran farmaseutikal
di bawah perenggan 49(1a)(b).”.

**Pindaan seksyen 54**

**42.** Subseksyen 54(4) Akta ibu dipinda dengan memasukkan
selepas perkataan “akuan penyerahan itu” perkataan “dan akuan
itu tidak boleh ditarik balik”.

**Pindaan tajuk Bahagian XI**

**43.** Tajuk Bahagian XI Akta ibu dipinda dengan memasukkan
selepas perkataan “PENYERAHAN” perkataan “, BANGKANGAN”.


-----

_Paten (Pindaan)_ 25

**Pindaan seksyen 55**

**44.** Subseksyen 55(5) Akta ibu dipinda dengan memasukkan
selepas perkataan “akuan itu” perkataan “dan akuan itu tidak
boleh ditarik balik”.

**Seksyen baharu** **55a**

**45.** Akta ibu dipinda dengan memasukkan selepas seksyen 55
seksyen yang berikut:

“Bangkangan paten

**55a. (1) Jika tiada prosiding di bawah mana-mana peruntukan**
Akta ini dimulakan di Mahkamah berhubung dengan suatu
paten, mana-mana orang yang berkepentingan boleh,
dalam tempoh yang ditetapkan dari tarikh penyiaran pemberian
paten, memulakan prosiding bangkangan dengan memfailkan
notis bangkangan terhadap pemunya paten berhubung dengan
pemberian paten itu kepada Pendaftar mengikut cara yang
ditetapkan atas mana-mana alasan yang dinyatakan dalam
perenggan 56(2)(a), (b) atau (c) bersama dengan pembayaran
fi yang ditetapkan.

(2) Jika orang yang berkepentingan itu bukan seorang
pemastautin, jaminan kos bagi prosiding bangkangan sebagaimana
yang ditentukan oleh Pendaftar hendaklah diberikan oleh orang
yang berkepentingan itu semasa pemfailan notis bangkangan
di bawah subseksyen (1).

(3) Selepas pemfailan notis bangkangan di bawah
subseksyen (1), apa–apa permintaan atau pemfailan dokumen
yang dibuat oleh orang yang berkepentingan atau pemunya
paten berhubung dengan prosiding bangkangan hendaklah dibuat
mengikut cara yang ditetapkan bersama dengan pembayaran
fi yang ditetapkan.

(4) Pendaftar boleh membentuk suatu jawatankuasa
bangkangan ad hoc untuk memberi cadangan kepada Pendaftar
dalam membuat keputusan terhadap notis bangkangan itu.


-----

26 _Rang Undang-Undang_

(5) Pada akhir prosiding bangkangan, Pendaftar hendaklah
memutuskan sama ada untuk—

_(a)_ mengekalkan paten itu;

_(b)_ mengekalkan paten itu dengan apa-apa pindaan; atau

_(c)_ mentaksahkan paten itu.

(6) Jika Pendaftar memutuskan untuk mengekalkan
pemberian paten di bawah perenggan (5)(a) atau _(b), tiada_
permohonan di bawah seksyen 56 boleh dibuat oleh orang
yang berkepentingan itu berhubung dengan paten berkenaan
kecuali dengan cara tuntutan balas bagi pembatalan di bawah
subseksyen 60(3) atau rayuan kepada Mahkamah di bawah
seksyen 88.

(7) Jika Pendaftar memutuskan untuk mengekalkan pemberian
paten dengan apa-apa pindaan di bawah perenggan (5)(b),
pindaan itu hendaklah disifatkan telah mula berkuat kuasa
dari tarikh pemberian paten.

(8) Apa-apa keputusan Pendaftar di bawah seksyen ini atau
apa-apa rayuan daripada keputusan Pendaftar itu di bawah
seksyen 88 tidak boleh menghalang mana-mana pihak dalam
mana-mana prosiding langgaran daripada mentaksahkan paten
itu atas mana-mana alasan yang disebut dalam seksyen 56.

(9) Dalam seksyen ini, “orang yang berkepentingan”
termasuklah Kerajaan Persekutuan dan Kerajaan Negeri.”.

**Pindaan seksyen 56**

**46.** Subseksyen 56(2) Akta ibu dipinda—

_(a)_ dalam perenggan _(c),_ dengan memasukkan selepas

koma bernoktah di hujung perenggan itu perkataan “atau”;

_(b)_ dalam perenggan _(d), dengan menggantikan perkataan_

“; atau” di hujung perenggan itu dengan noktah; dan

_(c)_ dengan memotong perenggan _(e)._


-----

_Paten (Pindaan)_ 27

**Seksyen baharu** **56a**

**47.** Akta ibu dipinda dengan memasukkan selepas seksyen 56
seksyen yang berikut:

“Prosiding pentaksahan **selepas pemfailan notis bangkangan**

**56a. (1) Jika notis bangkangan yang difailkan oleh orang yang**
berkepentingan di bawah seksyen 55a belum diputuskan oleh
Pendaftar, orang yang berkepentingan itu tidak boleh memulakan
apa-apa prosiding Mahkamah terhadap pemunya paten itu
bagi pentaksahan paten yang berkenaan di bawah seksyen 56
melainkan jika—

_(a)_ kedua-dua pihak dalam prosiding bangkangan

bersetuju bagi prosiding pentaksahan itu dimulakan
di Mahkamah; atau

_(b)_ orang yang berkepentingan itu ialah defendan dalam

prosiding langgaran.

(2) Sebelum orang yang berkepentingan itu memulakan
prosiding pentaksahan di bawah seksyen 56 menurut
perenggan (1)(a) atau _(b), orang yang berkepentingan itu_
hendaklah—

_(a)_ memberitahu Pendaftar mengenai niatnya untuk

memulakan prosiding itu; dan

_(b)_ menarik balik notis bangkangan yang difailkan

di bawah seksyen 55a mengikut cara yang ditetapkan.”.

**Pindaan seksyen 57**

**48.** Seksyen 57 Akta ibu dipinda—

_(a)_ dalam subseksyen (1), dengan memasukkan selepas

perkataan “sebahagian daripada sesuatu tuntutan” perkataan
“di bawah seksyen 55a atau 56”; dan

_(b)_ dengan memotong subseksyen (2).


-----

28 _Rang Undang-Undang_

**Pindaan seksyen 59**

**49.** Subseksyen 59(3) Akta ibu dipinda dengan menggantikan
perkataan “lima tahun” dengan perkataan “enam tahun”.

**Pindaan seksyen 75**

**50.** Subseksyen 75(1) Akta ibu dipinda dengan menggantikan
perkataan “Mahkamah” di mana-mana jua terdapat dengan perkataan
“mahkamah”.

**Seksyen baharu** **76a**

**51.** Akta ibu dipinda dengan memasukkan selepas seksyen 76
seksyen yang berikut:

“Pengkompaunan kesalahan

**76a. (1) Menteri boleh, dengan kelulusan Pendakwa Raya,**
membuat peraturan-peraturan yang menetapkan—

_(a)_ apa-apa kesalahan di bawah Akta ini atau apa-apa

peraturan-peraturan yang dibuat di bawah Akta ini
sebagai suatu kesalahan yang boleh dikompaun; dan

_(b)_ kaedah dan tatacara untuk mengkompaun kesalahan

itu.

(2) Pegawai berkuasa boleh, dengan keizinan secara bertulis
Pendakwa Raya, pada bila-bila masa sebelum suatu pendakwaan
dimulakan, mengkompaun apa-apa kesalahan yang boleh
dikompaun dengan membuat suatu tawaran bertulis kepada
orang yang disyaki dengan munasabahnya telah melakukan
kesalahan itu apabila dibayar kepada pegawai berkuasa suatu
jumlah wang yang tidak melebihi lima puluh peratus daripada
amaun denda maksimum yang orang itu boleh bertanggungan
jika dia disabitkan atas kesalahan itu, dalam apa-apa masa
sebagaimana yang dinyatakan dalam tawaran bertulis itu.

(3) Suatu tawaran bertulis di bawah subseksyen (2) boleh
dibuat pada bila-bila masa selepas kesalahan itu dilakukan
tetapi sebelum apa-apa pendakwaan baginya dimulakan,
dan jika amaun yang dinyatakan dalam tawaran bertulis itu


-----

_Paten (Pindaan)_ 29

tidak dibayar dalam masa yang dinyatakan dalam tawaran itu,
atau apa-apa tempoh lanjutan sebagaimana yang dibenarkan
oleh pegawai berkuasa, pendakwaan bagi kesalahan itu boleh
dimulakan pada bila-bila masa selepas itu terhadap orang
yang kepadanya tawaran bertulis itu dibuat.

(4) Jika suatu kesalahan telah dikompaun di bawah
subseksyen (2), tiada pendakwaan boleh dimulakan berkenaan
dengan kesalahan itu terhadap orang yang kepadanya tawaran
untuk mengkompaun itu dibuat, dan pegawai berkuasa boleh
melucuthakkan atau memulangkan apa-apa buku, akaun,
dokumen atau artikel yang disita berkenaan dengan kesalahan
itu, tertakluk kepada apa-apa terma atau syarat sebagaimana
yang difikirkan patut oleh pegawai berkuasa.

(5) Semua jumlah wang yang diterima oleh pegawai
berkuasa di bawah seksyen ini hendaklah dibayar ke dalam
dan menjadi sebahagian daripada Kumpulan Wang Disatukan
Persekutuan.”.

**Penggantian seksyen** **78f**

**52.** Akta ibu dipinda dengan menggantikan seksyen 78f dengan
seksyen yang berikut:

“Orang yang berkelayakan bagi permohonan antarabangsa

**78f.** (1) Mana-mana orang yang merupakan warganegara
Malaysia yang bermastautin di luar Malaysia atau pemastautin
berhak untuk memfailkan permohonan antarabangsa untuk
mendapatkan paten dengan Pejabat Pendaftaran Paten.

(2) Pemastautin yang disebut dalam subseksyen (1) hendaklah
tertakluk kepada seksyen 23a.”.

**Pindaan seksyen** **78g**

**53.** Subseksyen 78g(1) Akta ibu dipinda dengan menggantikan
perkataan “borang yang ditetapkan” dengan perkataan
“bentuk sebagaimana yang ditentukan oleh Pendaftar”.


-----

30 _Rang Undang-Undang_

**Pindaan seksyen** **78n**

**54.** Subseksyen 78n(1) Akta ibu dipinda dengan menggantikan
perkataan “menjadikan tersedia bagi pemeriksaan awam di bawah
seksyen 34” dengan perkataan “penyiaran permohonan di bawah
seksyen 33d”.

**Pindaan seksyen** **78o**

**55.** Seksyen 78o Akta ibu dipinda dengan memasukkan selepas
subseksyen (1) subseksyen yang berikut:

“(1a) Jika pemohon menetapkan Malaysia bagi maksud
mendapatkan paten di bawah Akta ini bagi permohonan
antarabangsa yang melibatkan suatu mikroorganisma yang
tidak tersedia kepada orang awam dan tidak dapat diperihalkan
dalam permohonan untuk mendapatkan paten dengan cara
yang membolehkan reka cipta itu dijalankan oleh seorang
yang mempunyai kemahiran biasa dalam ciptaan seni itu,
suatu sampel mikroorganisma itu hendaklah didepositkan
oleh pemohon itu atau mana-mana orang lain dengan
Pihak Berkuasa Depositari Kebangsaan atau Pihak Berkuasa
Depositari Antarabangsa tidak lewat daripada tarikh pemfailan
permohonan antarabangsa itu.”.

**Pindaan seksyen 79**

**56.** Seksyen 79 Akta ibu dipinda—

_(a)_ dengan menggantikan subseksyen (1) dengan subseksyen

yang berikut:

“(1) Pendaftar boleh, apabila suatu permintaan
dibuat oleh seorang pemohon untuk mendapatkan
paten mengikut mana-mana peraturan-peraturan yang
dibuat di bawah Akta ini, meminda permohonan
paten, atau apa-apa dokumen yang dikemukakan
di Pejabat Pendaftaran Paten berhubung dengan
permohonan itu, bagi maksud—

_(a)_ membetulkan salah tulis atau kesalahan ketara;

atau


-----

_Paten (Pindaan)_ 31

_(b)_ menukar nama atau alamat pemohon atau

pereka cipta.”;

_(b)_ dengan memasukkan selepas subseksyen (1) subseksyen

yang berikut:

“(1a) Permintaan bagi pindaan yang disebut dalam
perenggan (1)(b) tidak boleh dibenarkan jika prosiding
Mahkamah berhubung dengan hak kepada permohonan
paten di bawah seksyen 19 belum selesai.

(1b) Pendaftar boleh, apabila suatu permintaan
dibuat oleh seorang pemohon mengikut mana-mana
peraturan-peraturan yang dibuat di bawah Akta ini,
meminda perihalan, tuntutan atau tuntutan-tuntutan,
lukisan, atau abstrak, permohonan paten, dengan
syarat bahawa pindaan itu tidak menzahirkan lebih
daripada apa yang dizahirkan dalam permohonan asal
sebagaimana yang difailkan.”; dan

_(c) dalam subseksyen (2), dengan menggantikan perkataan_

“subseksyen (1)” dengan perkataan “seksyen ini”.

**Pindaan seksyen** **79a**

**57.** Seksyen 79a Akta ibu dipinda—

_(a)_ dengan memasukkan selepas subseksyen (1) seksyen yang

berikut:

“(1a) Jika Pendaftar mendapati bahawa permintaan

bagi pindaan paten di bawah subseksyen (1) menghendaki
seorang Pemeriksa untuk memeriksa semula paten itu,
pemunya paten hendaklah memfailkan suatu permintaan
pemeriksaan semula dalam bentuk sebagaimana yang
ditentukan oleh Pendaftar bersama dengan pembayaran
fi yang ditetapkan dalam tempoh yang ditetapkan.

(1b) Walau apa pun subseksyen (1a), pemohon boleh

atas kerelaannya sendiri, membuat permintaan bagi
pemeriksaan semula paten dalam bentuk sebagaimana
yang ditentukan oleh Pendaftar bersama dengan
pembayaran fi yang ditetapkan.”; dan


-----

32 _Rang Undang-Undang_

_(b)_ dengan menggantikan subseksyen (3) dengan subseksyen

yang berikut:

“(3) Pendaftar tidak boleh membuat pindaan

di bawah seksyen ini jika terdapat—

_(a)_ mana-mana prosiding yang dalamnya kesahan

paten itu mungkin menjadi isu yang belum
selesai di hadapan mana-mana mahkamah;
atau

_(b)_ mana-mana prosiding bangkangan di bawah

seksyen 55a yang belum selesai di hadapan
Pendaftar.”.

**Pindaan seksyen 80**

**58.** Seksyen 80 Akta ibu dipinda—

_(a)_ dalam perenggan (1)(d), dengan menggantikan perkataan

“meminda kos” dengan perkataan “mengawardkan kos,
termasuk penilaian kos dan cara bagaimana kos itu akan
dibayar”;

_(b)_ dengan memasukkan selepas subseksyen (1) subseksyen

yang berikut:

“(1 a) Suatu pihak dalam apa-apa prosiding

di hadapan Pendaftar yang berhasrat untuk mendapatkan
kos hendaklah membuat permohonan kepada Pendaftar
mengikut cara yang ditetapkan.”;

_(c)_ dalam subseksyen (2), dengan menggantikan perkataan

“perenggan 1(a), _(b), dan_ _(c)” dengan perkataan_
“perenggan 1(a) dan (b)”;

_(d)_ dengan memasukkan selepas subseksyen (2) subseksyen

yang berikut:

“(2a) Jika mana-mana orang tidak mematuhi

apa-apa perintah atau arahan yang dibuat oleh Pendaftar
di bawah perenggan 1(c) tanpa alasan yang sah
di sisi undang-undang, permohonannya di bawah
Akta ini akan dikira sebagai ditinggalkan.”; dan


-----

_Paten (Pindaan)_ 33

_(e)_ dengan memasukkan selepas subseksyen (3) subseksyen

yang berikut:

“(4) Tiada apa-apa pun dalam Akta ini boleh

menghalang penzahiran maklumat oleh Pendaftar
kepada Pihak Berkuasa Kompeten Kebangsaan atau
Pihak Berkuasa Kompeten berkaitan yang ditubuhkan
di bawah Akta Akses kepada Sumber Biologi dan
Perkongsian Faedah 2017 [Akta 795] bagi maksud
Pejabat Pendaftaran Paten bertindak sebagai tempat
pemeriksaan di bawah Akta itu berkenaan dengan
suatu permohonan untuk mendapatkan paten sebelum
penyiaran permohonan paten yang disebut dalam
seksyen 33d.”.

**Pindaan seksyen 81**

**59.** Seksyen 81 Akta ibu dipinda—

_(a)_ dengan menomborkan semula peruntukan sedia ada sebagai

subseksyen (1); dan

_(b)_ dengan memasukkan selepas subseksyen (1) yang

dinomborkan semula subseksyen yang berikut:

“(2) Suatu peluang untuk didengar yang disebut dalam

subseksyen (1) hendaklah dijalankan mengikut cara
yang ditetapkan apabila fi yang ditetapkan dibayar.”.

**Pindaan seksyen 82**

**60.** Seksyen 82 Akta ibu dipinda—

_(a)_ dengan menomborkan semula peruntukan sedia ada sebagai

subseksyen (1);

_(b)_ dalam subseksyen (1) yang dinomborkan semula—

(i) dengan memasukkan selepas perkataan

“Tertakluk kepada” perkataan “subseksyen 17b(4a),
subseksyen 26b(1b),”;


-----

34 _Rang Undang-Undang_

(ii) dengan memasukkan selepas perkataan

“subseksyen 27(1a),” perkataan “subseksyen 28(6),”;
dan

(iii) dengan menggantikan perkataan “Mahkamah”

dengan perkataan “mana-mana mahkamah”; dan

_(c)_ dengan memasukkan selepas subseksyen (1) yang

dinomborkan semula subseksyen yang berikut:

“(2) Permintaan bagi pelanjutan masa selepas habis

tempoh bagi tempoh yang ditetapkan di bawah Akta
ini atau mana-mana peraturan-peraturan yang dibuat
di bawah Akta ini hendaklah dibuat dalam tempoh
yang ditetapkan.”.

**Pindaan seksyen 83**

**61.** Subseksyen 83(1) Akta ibu dipinda dengan menggantikan
perkataan “Mahkamah” dengan perkataan “mana-mana mahkamah”.

**Pindaan seksyen 84**

**62.** Seksyen 84 Akta ibu dipinda—

_(a)_ dengan memasukkan selepas subseksyen (5) subseksyen

yang berikut:

“(5a) Jika pengeksploitasian suatu reka cipta yang

dipaten melibatkan pengimportan keluaran farmaseutikal
ke dalam Malaysia bagi maksud perenggan (1)(a)—

_(a)_ Majlis TRIPS hendaklah diberitahu; dan

_(b)_ tiada saraan kena dibayar kepada pemunya

paten di Malaysia di bawah subseksyen (3)
jika saraan yang memadai telah dibayar kepada
pemunya paten di negara pengeksport.”; dan


-----

_Paten (Pindaan)_ 35

_(b)_ dalam subseksyen (8), dengan menggantikan perkataan

“Pengeksploitasian reka cipta itu” dengan perkataan
“Pengeksploitasian reka cipta yang dipaten itu”.

**Pindaan seksyen 86**

**63.** Seksyen 86 Akta ibu dipinda—

_(a)_ dengan memasukkan selepas subseksyen (3) subseksyen

yang berikut:

“(3a) Pendaftar boleh membatalkan pendaftaran

seorang ejen paten atas alasan sebagaimana yang
ditetapkan.”;

_(b)_ dengan menggantikan subseksyen (4) dengan subseksyen

yang berikut:

“(4) Pelantikan atau pertukaran seorang ejen paten—

_(a)_ hendaklah dibuat dalam bentuk sebagaimana

yang ditentukan oleh Pendaftar bersama dengan
pembayaran fi yang ditetapkan; dan

_(b)_ tidak boleh berkuat kuasa terhadap mana-mana

orang ketiga melainkan jika pelantikan atau
pertukaran itu didaftarkan dalam Daftar Ejen
Paten.”; dan

_(c)_ dalam subseksyen (5)—

(i) dengan menggantikan perkataan “yang tidak

mempunyai domisil atau tempat kediamannya
di Malaysia” dengan perkataan “yang bukan
pemastautin”; dan

(ii) dengan memotong perkataan “berkenaan dengan

patennya”.


-----

36 _Rang Undang-Undang_

**Seksyen baharu** **86a**

**64.** Akta ibu dipinda dengan memasukkan selepas seksyen 86
seksyen yang berikut:

“Jurnal Rasmi Harta Intelek

**86a. (1) Pendaftar hendaklah menyiarkan Jurnal Rasmi Harta**
Intelek yang hendaklah mengandungi—

_(a)_ semua perkara yang berhubungan dengan permohonan

paten dan paten yang dikehendaki untuk disiarkan
di bawah Akta ini atau mana-mana peraturan-peraturan
yang dibuat di bawah Akta ini; dan

_(b)_ apa-apa maklumat atau perkara lain yang berhubungan

dengan permohonan paten dan paten sebagaimana
yang difikirkan perlu oleh Pendaftar.

(2) Pendaftar hendaklah menjadikan tersedia Jurnal Rasmi
itu kepada mana-mana orang apabila pembayaran fi yang
ditetapkan diterima.

(3) Penyiaran dalam Jurnal Rasmi hendaklah menjadi
notis yang mencukupi mengenai apa-apa perkara yang
dikehendaki untuk disiarkan di bawah Akta ini atau mana-mana
peraturan-peraturan yang dibuat di bawah Akta ini.

(4) Suatu salinan Jurnal Rasmi hendaklah apabila
dikemukakan dalam apa-apa prosiding undang-undang diterima
sebagai keterangan tanpa diberikan bukti selanjutnya bahawa
salinan itu telah disiarkan sedemikian.

(5) Suatu salinan Jurnal Rasmi hendaklah menjadi keterangan
_prima facie bagi fakta yang dinyatakan dalamnya._

(6) Jika Jurnal Rasmi itu disiarkan dalam lebih daripada
satu bentuk, tarikh penyiaran Jurnal Rasmi itu hendaklah
disifatkan sebagai tarikh Jurnal Rasmi itu disiarkan
pada kali pertama dalam apa-apa bentuk.”.


-----

_Paten (Pindaan)_ 37

**Pindaan seksyen 87**

**65.** Subseksyen 87(2) Akta ibu dipinda—

_(a)_ dalam perenggan (f), dengan memotong perkataan “borang,”;

dan

_(b)_ dengan memasukkan selepas perenggan _(f) perenggan_

yang berikut:

“(fa) bagi menetapkan Pihak Berkuasa Depositari

Kebangsaan dan bagi mengawal selia semua
perkara yang berhubungan dengan Pihak Berkuasa
Depositari Kebangsaan;

_(fb) bagi mengawal selia pemfailan atau pengeluaran_

dokumen melalui cara elektronik;

_(fc) bagi mengawal selia semua perkara yang_

berhubungan dengan ejen paten;”.

**Seksyen baharu** **87a**

**66.** Akta ibu dipinda dengan memasukkan selepas seksyen 87
seksyen yang berikut:

“Arahan atau notis amalan oleh Pendaftar

**87** **a. (1) Pendaftar boleh mengeluarkan arahan atau**
notis amalan kepada mana-mana orang yang berhubung
dengan mana-mana peruntukan Akta ini atau mana-mana
peraturan-peraturan yang dibuat di bawah Akta ini sebagaimana
yang difikirkan perlu oleh Pendaftar.

(2) Arahan atau notis amalan yang dikeluarkan oleh Pendaftar
di bawah subseksyen (1) hendaklah disiarkan dalam Jurnal
Rasmi dan hendaklah mula berkuat kuasa pada tarikh yang
dinyatakan dalam arahan atau notis amalan itu.

(3) Mana-mana orang yang dinyatakan dalam arahan atau
notis amalan hendaklah mematuhi arahan atau notis amalan
itu.


-----

38 _Rang Undang-Undang_

(4) Pendaftar boleh meminda keseluruhan atau mana-mana
bahagian arahan atau notis amalan yang dikeluarkan
di bawah seksyen ini.

(5) Subseksyen (2) dan (3) hendaklah terpakai berkenaan
dengan apa-apa pindaan pada arahan atau notis amalan yang
dibuat di bawah subseksyen (4).

(6) Apa-apa permohonan atau paten di bawah Akta ini
hendaklah dikira sebagai ditinggalkan, ditarik balik,
disifatkan telah ditarik balik, ditaksahkan atau luput, mengikut
mana-mana yang berkenaan, jika mana-mana arahan atau
notis amalan yang dikeluarkan oleh Pendaftar tidak dipatuhi
oleh mana-mana orang yang dinyatakan dalam arahan atau
notis amalan itu.”.

**Pindaan seksyen 88**

**67.** Seksyen 88 Akta ibu dipinda—

_(a) dalam subseksyen (1), dengan memotong perkataan_

“atau Perbadanan”; dan

_(b)_ dengan menggantikan subseksyen (2) dengan subseksyen

yang berikut:

“(2) Prosedur rayuan di bawah subseksyen (1)

hendaklah dibuat mengikut kaedah-kaedah mahkamah
dalam perkara sivil.”.

**Seksyen baharu 88a, 88b, 88c, 88d dan** **88e**

**68.** Akta ibu dipinda dengan memasukkan selepas seksyen 88
seksyen yang berikut:

“Kos prosiding di hadapan mahkamah

**88a.** Dalam semua prosiding di hadapan mahkamah,

mahkamah boleh, mengikut budi bicaranya, mengaward
mana-mana pihak termasuk Pendaftar apa-apa kos sebagaimana
yang difikirkannya munasabah tetapi Pendaftar tidak boleh
diperintahkan untuk membayar kos mana-mana pihak.


-----

_Paten (Pindaan)_ 39

**Perlindungan terhadap guaman dan prosiding undang-undang**

**88b.** Tiada tindakan, guaman, pendakwaan atau prosiding
lain boleh diambil atau dibawa, dimulakan atau dikekalkan
dalam mana-mana mahkamah terhadap—

_(a)_ Pendaftar, Timbalan Pendaftar, Penolong Pendaftar

atau Pemeriksa berkenaan dengan apa-apa perbuatan
yang diperintahkan atau dilakukan bagi maksud
melaksanakan Akta ini; dan

_(b)_ mana-mana pegawai lain berkenaan dengan

apa-apa perbuatan yang dilakukan atau berupa sebagai
dilakukan olehnya di bawah perintah, arahan atau
suruhan Pendaftar,

jika perbuatan itu telah diperintahkan atau dilakukan dengan
suci hati dan dengan kepercayaan yang munasabah bahawa ia
perlu bagi maksud yang dihasratkan untuk dicapai dengannya.

**Penyampaian permohonan, perintah atau penghakiman**
**kepada Pendaftar**

**88c. (1) Suatu salinan tiap-tiap permohonan kepada Mahkamah**
yang berhubungan dengan permohonan paten atau paten
dalam prosiding termasuk rayuan terhadap permohonan itu
hendaklah disampaikan kepada Pendaftar oleh pihak dalam
permohonan itu mengikut cara yang ditetapkan bersama
dengan pembayaran fi yang ditetapkan.

(2) Apabila salinan permohonan termasuk rayuan di bawah
subseksyen (1) diterima, Pendaftar boleh mengubah status
permohonan paten atau paten itu sebagaimana yang difikirkan
patut oleh Pendaftar, tertakluk kepada syarat, arahan, perintah
atau penghakiman mahkamah selanjutnya.

(3) Apa-apa perintah atau penghakiman yang dibuat oleh
mahkamah apabila selesai permohonan termasuk rayuan
di bawah subseksyen (1) hendaklah disampaikan kepada
Pendaftar mengikut cara yang ditetapkan bersama dengan
pembayaran fi yang ditetapkan oleh pihak yang perintah atau
penghakiman itu dibuat atau diberikan memihak kepadanya.


-----

40 _Rang Undang-Undang_

(4) Apabila perintah atau penghakiman di bawah
subseksyen (3) diterima, Pendaftar hendaklah—

_(a)_ merekodkan perintah atau penghakiman mahkamah

itu dalam Daftar; dan

_(b)_ menyebabkan perintah atau penghakiman itu disiarkan

dalam Jurnal Rasmi jika difikirkan perlu oleh
Pendaftar.

**Pendaftar tidak boleh dijadikan pihak dalam prosiding**
**tertentu**

**88d.** Dengan tiadanya kausa tindakan terhadap Pendaftar,
Pendaftar tidak boleh dijadikan pihak dalam prosiding yang
berikut:

_(a)_ prosiding penyerahhakan kehakiman di bawah

seksyen 19;

_(b)_ rayuan terhadap keputusan Pendaftar dalam pemberian

lesen wajib di bawah seksyen 51;

_(c)_ rayuan terhadap keputusan Pendaftar dalam prosiding

bangkangan di bawah seksyen 55a;

_(d)_ prosiding pentaksahan di bawah seksyen 56;

_(e)_ prosiding langgaran di bawah seksyen 59; atau

_(f)_ rayuan terhadap keputusan Menteri di bawah

seksyen 84.

**Kuasa untuk meminda Jadual**

**88e.** Menteri boleh, melalui perintah yang disiarkan

dalam _Warta, meminda Jadual kepada Akta ini.”._


-----

_Paten (Pindaan)_ 41

**Peruntukan kecualian dan peralihan**

**69.** (1) Apa-apa permohonan atau permintaan yang dibuat
di bawah Akta ibu yang berhubungan dengan permohonan paten
atau permohonan untuk mendapatkan perakuan bagi perbaharuan
utiliti yang belum selesai sebelum tarikh mula berkuat kuasanya
Akta ini hendaklah, pada tarikh mula berkuat kuasanya Akta ini,
diuruskan mengikut peruntukan Akta ibu seolah-olah Akta ibu
tidak dipinda oleh Akta ini.

(2) Apa-apa permohonan atau permintaan yang dibuat
di bawah Akta ibu yang berhubungan dengan paten atau perakuan
bagi perbaharuan utiliti yang belum selesai sebelum tarikh mula
berkuat kuasanya Akta ini hendaklah, pada tarikh mula
berkuat kuasanya Akta ini, diuruskan mengikut peruntukan
Akta ibu seolah-olah Akta ibu tidak dipinda oleh Akta ini.

(3) Apa-apa tindakan yang berhubungan dengan permohonan
paten atau permohonan untuk mendapatkan perakuan bagi
perbaharuan utiliti yang diambil atau dimulakan di bawah
Akta ibu yang belum selesai sebelum tarikh mula berkuat kuasanya
Akta ini hendaklah, pada tarikh mula berkuat kuasanya Akta ini,
diteruskan mengikut peruntukan Akta ibu seolah-olah Akta ibu
tidak dipinda oleh Akta ini.

(4) Apa-apa tindakan yang berhubungan dengan paten atau
perakuan bagi perbaharuan utiliti yang diambil atau dimulakan
di bawah Akta ibu yang belum selesai sebelum tarikh mula
berkuat kuasanya Akta ini hendaklah, pada tarikh mula
berkuat kuasanya Akta ini, diteruskan mengikut peruntukan
Akta ibu seolah-olah Akta ibu tidak dipinda oleh Akta ini.

(5) Apa-apa kelulusan, keputusan, arahan, notis atau laporan
yang dibuat atau dikeluarkan di bawah Akta ibu sebelum
tarikh mula berkuat kuasanya Akta ini hendaklah, pada tarikh
berkuat kuasanya Akta ini, terus berkuat kuasa dan berkesan
sepenuhnya seolah-olah Akta ibu tidak dipinda oleh Akta ini.

(6) Apa-apa penyiasatan, perbicaraan atau prosiding yang
dimulakan di bawah Akta ibu yang belum selesai sebelum tarikh
mula berkuat kuasanya Akta ini hendaklah, pada tarikh mula
berkuat kuasanya Akta ini, diteruskan mengikut peruntukan
Akta ibu seolah-olah Akta ibu tidak dipinda oleh Akta ini.


-----

42 _Rang Undang-Undang_

(7) Walau apa pun subseksyen (1), (2), (3), (4), (5) dan (6)—

_(a)_ perenggan 14(2)(b) Akta ibu sebagaimana yang dipinda

dalam seksyen 5 Akta ini hendaklah, pada tarikh mula
berkuat kuasanya Akta ini, terpakai bagi permohonan
paten yang disiarkan di bawah seksyen baharu 33d
sebagaimana yang dimasukkan melalui seksyen 25
Akta ini;

_(b)_ subseksyen 17b(4) Akta ibu sebagaimana yang dipinda

dan subseksyen baharu 17b(4a) sebagaimana yang
dimasukkan melalui seksyen 6 Akta ini hendaklah,
pada tarikh mula berkuat kuasanya Akta ini, terpakai bagi
permohonan untuk mendapatkan paten atau permohonan
untuk mendapatkan perakuan bagi perbaharuan utiliti yang
difailkan di bawah Akta ibu yang belum selesai sebelum
tarikh mula berkuat kuasanya Akta ini jika laporan yang
dibuat oleh Pemeriksa mengikut subseksyen 30(1) atau (2)
Akta ibu dikeluarkan pada atau selepas tarikh mula
berkuat kuasanya Akta ini;

_(c)_ seksyen 19 Akta ibu sebagaimana yang dipinda dalam

seksyen 8 Akta ini dan subseksyen 59(3) Akta ibu
sebagaimana yang dipinda dalam seksyen 49 Akta ini
hendaklah terpakai bagi permohonan paten atau paten,
mengikut mana yang berkenaan, jika tempoh lima tahun
yang dinyatakan dalam kedua-dua seksyen 19 dan
subseksyen 59(3) Akta ibu yang berhubungan dengan
permohonan paten atau paten itu belum habis tempoh
pada tarikh mula berkuat kuasanya Akta ini;

_(d)_ subseksyen baharu 26b(1b) sebagaimana yang dimasukkan

melalui seksyen 13 Akta ini hendaklah, pada mula
berkuat kuasanya Akta ini, terpakai bagi permohonan
untuk mendapatkan paten atau permohonan untuk
mendapatkan perakuan bagi perbaharuan utiliti yang
difailkan di bawah Akta ibu yang belum selesai sebelum
tarikh mula berkuat kuasanya Akta ini jika, pada atau
selepas tarikh mula berkuat kuasanya Akta ini—

(i) bantahan dibangkitkan dalam laporan Pemeriksa

yang dibuat di bawah subseksyen 30(1) atau (2)
Akta ibu bagi ketidakpatuhan seksyen 26 Akta ibu;
atau


-----

_Paten (Pindaan)_ 43

(ii) laporan pertama Pemeriksa yang dibuat di bawah

subseksyen 30(1) atau (2) Akta ibu dikeluarkan
oleh Pendaftar;

_(e)_ subseksyen 29a(6) Akta ibu sebagaimana yang dipinda

dalam seksyen 17 Akta ini hendaklah, pada tarikh mula
berkuat kuasanya Akta ini, terpakai bagi permohonan untuk
mendapatkan paten atau permohonan untuk mendapatkan
perakuan bagi perbaharuan utiliti yang difailkan
di bawah Akta ibu sebelum berkuat kuasanya Akta ini,
jika apa-apa permintaan bagi penangguhan dibuat pada
atau selepas tarikh mula berkuat kuasanya Akta ini bagi
pemfailan permintaan bagi pemeriksaan substantif atau
pemeriksaan substantif yang diubahsuaikan;

_(f)_ perenggan baharu 33d(1)(a) sebagaimana yang dimasukkan

melalui seksyen 25 Akta ini hendaklah, pada tarikh mula
berkuat kuasanya Akta ini, terpakai bagi permohonan untuk
mendapatkan paten atau permohonan untuk mendapatkan
perakuan bagi perbaharuan utiliti yang difailkan
di bawah Akta ibu sebelum tarikh mula berkuat kuasanya
Akta ini jika, pada atau selepas tarikh mula
berkuat kuasanya Akta ini, tempoh lapan belas bulan
dari tarikh pemfailan atau tarikh prioriti, jika hak prioriti
dituntut bagi permohonan itu, habis;

_(g)_ perenggan baharu 33d(1)(b) sebagaimana yang dimasukkan

melalui seksyen 25 Akta ini hendaklah, pada tarikh mula
berkuat kuasanya Akta ini, terpakai bagi permohonan untuk
mendapatkan paten atau permohonan untuk mendapatkan
perakuan bagi perbaharuan utiliti yang difailkan
di bawah Akta ibu sebelum tarikh mula berkuat kuasanya
Akta ini jika, pada tarikh mula berkuat kuasanya Akta
ini, tempoh lapan belas bulan dari tarikh pemfailan atau
tarikh prioriti, jika hak prioriti dituntut bagi permohonan
itu, belum habis;

_(h)_ subseksyen 34(3) Akta ibu sebagaimana yang dipinda

dalam seksyen 26 Akta ini hendaklah, pada tarikh mula
berkuat kuasanya Akta ini, terpakai bagi permohonan
untuk mendapatkan paten atau permohonan untuk
mendapatkan perakuan bagi perbaharuan utiliti yang
difailkan di bawah Akta ibu sebelum tarikh mula
berkuat kuasanya Akta ini jika permintaan bagi pemeriksaan
di bawah subseksyen 34(3) dibuat pada atau selepas
tarikh mula berkuat kuasanya Akta ini;


-----

44 _Rang Undang-Undang_

_(i)_ seksyen baharu 34a sebagaimana yang dimasukkan

melalui seksyen 27 Akta ini hendaklah, pada tarikh mula
berkuat kuasanya Akta ini, terpakai bagi permohonan untuk
mendapatkan paten atau permohonan untuk mendapatkan
perakuan bagi perbaharuan utiliti yang difailkan di bawah
Akta ibu sebelum tarikh mula berkuat kuasanya Akta ini
dan disiarkan di bawah seksyen 33d sebagaimana yang
dimasukkan melalui seksyen 25 Akta ini;

_(j)_ subseksyen 35a(1) Akta ibu sebagaimana yang dipinda

dalam seksyen 29 Akta ini hendaklah, pada tarikh mula
berkuat kuasanya Akta ini, terpakai bagi paten atau
perakuan bagi perbaharuan utiliti yang diberikan sebelum
tarikh mula berkuat kuasanya Akta ini jika notis tentang
luputnya paten atau perakuan bagi perbaharuan utiliti itu
disiarkan dalam Jurnal Rasmi pada atau selepas tarikh
mula berkuat kuasanya Akta ini;

_(k)_ perenggan baharu 36(1)(d) sebagaimana yang dimasukkan

melalui seksyen 30 Akta ini hendaklah, pada tarikh mula
berkuat kuasanya Akta ini, terpakai bagi mana-mana
paten atau perakuan bagi perbaharuan utiliti yang masih
berkuat kuasa;

_(l)_ seksyen baharu 55a dan 56a sebagaimana yang dimasukkan

masing-masing melalui seksyen 45 dan 47 Akta ini
hendaklah terpakai bagi paten atau perakuan bagi
perbaharuan utiliti yang diberikan pada tarikh mula
berkuat kuasanya seksyen 45 dan 47 Akta ini;

_(m)_ subseksyen baharu 79a(1a) sebagaimana yang dimasukkan

melalui seksyen 57 Akta ini hendaklah, pada tarikh
mula berkuat kuasanya Akta ini, terpakai bagi apa-apa
permintaan untuk meminda paten atau perakuan bagi
perbaharuan utiliti yang difailkan sebelum tarikh mula
berkuat kuasanya Akta ini yang belum selesai di hadapan
Pendaftar pada tarikh mula berkuat kuasanya Akta ini;

_(n)_ subseksyen baharu 82(2) sebagaimana yang dimasukkan

melalui seksyen 60 Akta ini hendaklah, pada tarikh
mula berkuat kuasanya Akta ini, terpakai bagi apa-apa
perbuatan atau perkara yang perlu dilakukan di bawah
Akta ibu dan tempoh yang ditetapkan bagi tindakan atau
perkara itu dilakukan telah habis sebelum tarikh mula
berkuat kuasanya Akta ini;


-----

_Paten (Pindaan)_ 45

_(o)_ seksyen baharu 88a sebagaimana yang dimasukkan

melalui seksyen 68 Akta ini hendaklah, pada tarikh mula
berkuat kuasanya Akta ini, terpakai bagi semua prosiding
di hadapan mahkamah yang belum selesai pada tarikh
mula berkuat kuasanya Akta ini; dan

_(p)_ apa-apa perkara yang dikehendaki untuk disiarkan dalam

_Warta di bawah peruntukan Akta ibu dan masih belum_
disiarkan sebelum tarikh mula berkuat kuasanya Akta ini
hendaklah, pada tarikh mula berkuat kuasanya Akta ini,
disiarkan dalam Jurnal Rasmi dan perkara itu hendaklah
disifatkan telah disiarkan dalam Warta di bawah Akta ibu.

(8) Subseksyen 37(1) dan (3) Akta ibu sebagaimana yang dipinda
dalam perenggan 31(a) dan _(c) Akta ini hendaklah, pada tarikh_
mula berkuat kuasanya Akta ini, terpakai bagi apa-apa paten atau
perakuan bagi perbaharuan utiliti yang masih berkuat kuasa pada
tarikh mula berkuat kuasanya Akta ini;

(9) Subseksyen 37(1a) Akta ibu sebagaimana yang dipinda
dalam perenggan 31(b) Akta ini hendaklah, pada tarikh mula
berkuat kuasanya perenggan 31(b) Akta ini, terpakai bagi apa-apa
paten atau perakuan bagi perbaharuan utiliti yang masih berkuat kuasa
pada tarikh mula berkuat kuasanya perenggan 31(b) Akta ini;

(10) Pada tarikh mula berkuat kuasanya Akta ini, subseksyen 39(4)
Akta ibu sebagaimana yang dipinda dalam seksyen 33 Akta ini
tidak menjejaskan apa-apa transaksi kepentingan bercagar yang
telah dibuat sebelum tarikh mula berkuat kuasanya Akta ini.

(11) Apa-apa perkara yang disiarkan dalam _Warta mengikut_
peruntukan Akta ibu sebelum tarikh mula berkuat kuasanya
perenggan 2(a) Akta ini—

_(a)_ hendaklah disifatkan telah disiarkan dalam Jurnal Rasmi

dan seksyen baharu 86A sebagaimana yang dimasukkan
melalui seksyen 64 Akta ini hendaklah terpakai dengan
sewajarnya tanpa menjejaskan mana-mana undang-undang
bertulis lain; dan

_(b)_ hendaklah terus berkuat kuasa dan berkesan sepenuhnya

sehingga disiarkan selainnya dalam Jurnal Rasmi.


-----

46 _Rang Undang-Undang_

HURAIAN

Rang Undang-Undang ini bertujuan untuk meminda Akta Paten 1983
(“Akta 291”).

2. _Fasal 1 mengandungi tajuk ringkas dan peruntukan mengenai kuasa_
Menteri untuk menetapkan tarikh permulaan kuat kuasa Akta yang dicadangkan
termasuk kuasa untuk menetapkan tarikh yang berlainan bagi permulaan
kuat kuasa peruntukan yang berlainan Akta yang dicadangkan.

3. _Fasal 2 bertujuan untuk mengadakan peruntukan bagi pindaan am tertentu_
kepada Akta 291.

Perenggan 2(a) bertujuan untuk menggantikan penyiaran dalam Warta dengan

penyiaran dalam Jurnal Rasmi Harta Intelek yang menjadi notis yang mencukupi
mengenai apa-apa perkara yang berhubungan dengan permohonan paten dan
paten yang dikehendaki untuk disiarkan di bawah Akta 291 atau mana-mana
peraturan-peraturannya.

Perenggan _2(b) bertujuan untuk menggantikan perkataan “masa yang_

ditetapkan” di mana-mana jua terdapat dalam Akta 291 dengan perkataan
“tempoh yang ditetapkan”.

4. _Fasal 3 bertujuan untuk meminda seksyen 3 Akta 291 untuk mengadakan_
peruntukan bagi takrif bagi “Jurnal Rasmi”, “keluaran farmaseutikal”,
“Majlis TRIPS”, “mikroorganisma”, “pemastautin”, “Perjanjian TRIPS” dan
“Pihak Berkuasa Depositari Antarabangsa”.

5. _Fasal 4_ bertujuan untuk meminda perenggan 13(1)(b) Akta 291 untuk
menjelaskan bahawa keluaran proses mikro-biologi merupakan reka cipta yang
boleh dipatenkan.

6. _Fasal 5 bertujuan untuk meminda perenggan 14(2)(b)_ Akta 291 untuk
menjelaskan bahawa kandungan permohonan paten domestik yang mempunyai
tarikh prioriti yang lebih awal daripada suatu permohonan paten merupakan
ciptaan seni terdahulu jika kandungan itu termasuk dalam permohonan paten
domestik yang disiarkan di bawah seksyen 33d Akta 291.

7. _Fasal 6 bertujuan untuk meminda subseksyen_ 17b(4) Akta 291 untuk
memperuntukkan bahawa suatu permintaan bagi penukaran daripada suatu
permohonan untuk mendapatkan paten kepada permohonan untuk mendapatkan
perakuan bagi perbaharuan utiliti, dan sebaliknya, hendaklah difailkan dengan
Pendaftar dalam tempoh yang ditetapkan. _Fasal ini juga bertujuan untuk_
memasukkan subseksyen baharu 17b(4a) ke dalam Akta 291 untuk menjelaskan
bahawa tempoh yang ditetapkan bagi permintaan bagi penukaran tidak boleh
dilanjutkan di bawah seksyen 82 Akta 291.

8. _Fasal 7 bertujuan untuk meminda subseksyen 18(2) Akta 291 untuk_
menjelaskan bahawa hak pereka cipta kepada paten hendaklah tertakluk kepada
peruntukan Akta 291.


-----

_Paten (Pindaan)_ 47

9. _Fasal 8_ dan 49 bertujuan untuk meminda masing-masing seksyen 19 dan
subseksyen 59(3) Akta 291 untuk memperuntukkan bahawa had masa untuk
memulakan suatu permohonan bagi penyerahhakan kehakiman permohonan
paten atau paten di bawah seksyen 19 Akta 291 dan prosiding mahkamah bagi
langgaran paten di bawah subseksyen 59(3) Akta 291 ialah enam tahun.

10. _Fasal 9 bertujuan untuk meminda seksyen 21 Akta 291 untuk menjelaskan_

bahawa Kerajaan Persekutuan atau Negeri mempunyai hak untuk mempatenkan
reka cipta mereka di bawah Akta 291.

11. _Fasal 10 bertujuan untuk meminda seksyen_ 23a Akta 291 dengan

memasukkan subseksyen baharu (2) yang mengkehendaki seseorang pemastautin
yang berhasrat untuk membuat permohonan paten di luar Malaysia bagi suatu
reka cipta untuk mendapatkan kebenaran bertulis daripada Pendaftar mengikut
cara yang ditetapkan bersama dengan pembayaran fi yang ditetapkan.

12. _Fasal 11, 17, 29 dan 53 bertujuan untuk meminda masing-masing seksyen 25,_

subseksyen 29a(3), 35a(1) dan 78g(1) Akta 291 untuk memberi Pendaftar
kuasa untuk menentukan bentuk yang akan digunakan bagi pemfailan
apa-apa perisytiharan, permohonan atau permintaan berhubung dengan penarikan
balik pemohonan paten, pemeriksaan substantif atau pemeriksaan substantif
yang diubahsuaikan, penghidupan semula paten yang luput dan permohonan
antarabangsa.

13. _Fasal 12 bertujuan untuk memotong seksyen_ 26a Akta 291 sebagai

pindaan berbangkit kepada pindaan seksyen 79 Akta 291.

14. _Fasal 13 bertujuan untuk meminda seksyen_ 26b Akta 291.

Perenggan 13(a) bertujuan untuk meminda subseksyen 26b(1) Akta 291

untuk memperuntukkan bahawa permintaan kepada Pendaftar bagi permohonan
terbahagi untuk membahagikan suatu permohonan paten hendaklah dibuat
dalam bentuk sebagaimana yang ditentukan oleh Pendaftar bersama dengan
pembayaran fi yang ditetapkan.

Perenggan 13(b) bertujuan untuk memasukkan subseksyen baharu (1a)

dan (1b) ke dalam seksyen 26b Akta 291. Dengan pindaan ini, permohonan
terbahagi tidak boleh dibenarkan jika sebelum tarikh permintaan, permohonan
paten asal atau permohonan sebelumnya yang terdekat yang berhubungan
dengan permohonan asal itu telah diberikan paten, ditolak, disifatkan telah
ditarik balik, ditarik balik atau ditinggalkan, dan tempoh yang ditetapkan
untuk membuat permintaan itu tidak boleh dilanjutkan.

Perenggan 13(c) bertujuan untuk meminda subseksyen 26b(2) Akta 291 untuk

memperuntukkan bahawa suatu permohonan terbahagi adalah berhak kepada
tarikh pemfailan dan apa-apa hak prioriti yang dituntut di bawah seksyen 27
Akta 291 bagi permohonan asal.


-----

48 _Rang Undang-Undang_

15. _Fasal 14_ bertujuan untuk memasukkan seksyen baharu 26c ke dalam

Akta 291. Seksyen baharu 26c Akta 291 yang dicadangkan bertujuan untuk
mengadakan peruntukan bagi tatacara untuk mendepositkan mikroorganisma
yang tidak tersedia kepada orang awam dan tidak dapat diperihalkan dalam
permohonan paten dengan Pihak Berkuasa Depositari Kebangsaan atau
Pihak Berkuasa Depositari Antarabangsa sebagai sebahagian daripada tatacara
penzahiran paten dalam mematuhi Triti Budapest mengenai Pengiktirafan
Antarabangsa Pendepositan Mikroorganisma bagi Maksud Prosedur Paten.

16. _Fasal 15 bertujuan untuk meminda seksyen 27 Akta 291._

Perenggan 15(a) bertujuan untuk meminda subseksyen 27(1) Akta 291

untuk memperuntukkan bahawa pemohon paten boleh, melalui perisytiharan
dalam permohonan paten, menuntut hak prioriti suatu permohonan paten
nasional, serantau atau antarabangsa terdahulu yang difailkan berhubung dengan
reka cipta yang sama dalam tempoh dua belas bulan sejurus sebelum tarikh
pemfailan permohonan paten yang mengandungi perisytiharan itu menurut
apa-apa triti atau konvensyen antarabangsa.

Perenggan 15(b) bertujuan untuk memasukkan subseksyen baharu (1b)

ke dalam seksyen 27 Akta 291 untuk membenarkan pemohon paten untuk
membuat permintaan kepada Pendaftar bagi pemulihan hak prioriti.

17. _Fasal 16 bertujuan untuk meminda seksyen 28 Akta 291 untuk_

menjelaskan mengenai kehendak tambahan yang perlu dipatuhi oleh pemohon
paten, termasuk kehendak untuk membayar fi tambahan bagi permohonan
paten yang mengandungi lebih daripada sepuluh tuntutan, untuk mendapatkan
tarikh pemfailan berhubung dengan permohonan paten yang difailkan
di bawah Akta 291, dan kesan jika pemohon paten tidak mematuhi kehendak itu.

18. _Fasal 17 bertujuan untuk meminda seksyen_ 29a Akta 291.

Perenggan 17(c) bertujuan untuk mengeluarkan kehendak yang dikenakan

ke atas pemohon paten pada masa pemfailan suatu permintaan bagi pemeriksaan
substantif untuk mengemukakan kepada Pendaftar maklumat atau dokumen
sokongan tertentu berkenaan dengan pemfailan apa-apa permohonan untuk
mendapatkan paten atau hak milik lain bagi perlindungan harta perindustrian
yang difailkan di luar Malaysia oleh pemohon itu atau pendahulunya dalam
hak milik di bawah subseksyen 29a(4) Akta 291.

Perenggan 17(e) bertujuan untuk meminda subseksyen 29a(6) Akta 291

untuk memperuntukkan bahawa pemohon paten boleh membuat permintaan
bagi penangguhan pemfailan pemeriksaan substantif yang diubahsuaikan sahaja
atas alasan bahawa paten atau hak milik perlindungan harta perindustrian
tidak boleh didapati sebelum habis tempoh yang ditetapkan. Menurut pindaan
ini, pemohon paten tidak boleh lagi membuat permintaan bagi penangguhan
pemfailan pemeriksaan substantif.

19. _Fasal 18 bertujuan untuk meminda seksyen 30 Akta 291 untuk memasukkan_

subseksyen baharu (3a) ke dalam seksyen 30 Akta 291. Subseksyen (3a) yang
dicadangkan bertujuan untuk memperuntukkan bahawa suatu pindaan yang
dibuat kepada permohonan paten di bawah seksyen 30 Akta 291 tidak boleh
menzahirkan lebih daripada apa yang dizahirkan dalam pemohonan asal.


-----

_Paten (Pindaan)_ 49

20. _Fasal 19 bertujuan untuk memasukkan seksyen baharu_ 31a ke dalam

Akta 291 untuk memperuntukkan bahawa pemilik paten atau pemohon paten
boleh membuat permintaan kepada Pendaftar untuk mendapatkan salinan yang
diperakui atau tidak diperakui apa-apa bentuk atau dokumen berkenaan dengan
permohonan paten atau patennya yang difailkan di Pejabat Pendaftaran Paten.

21. _Fasal 20 bertujuan untuk meminda seksyen_ 32a Akta 291 untuk

membenarkan notis mengenai suatu amanah nyata atau benefisiari suatu amanah
nyata diterima oleh Pendaftar dan dimasukkan ke dalam Daftar.

22. _Fasal 21 bertujuan untuk meminda seksyen 33 Akta 291 untuk menjelaskan_

bahawa mana-mana orang termasuk Kerajaan Persekutuan dan Kerajaan Negeri
boleh membuat permintaan kepada Pendaftar untuk memeriksa Daftar dan
mendapatkan salinan atau cabutan yang diperakui atau tidak diperakui daripada
Daftar.

23. _Fasal 22 bertujuan untuk memasukkan subseksyen baharu (3) ke dalam_

seksyen 33a Akta 291 untuk menjelaskan bahawa tiada orang dalam penggajian
Perbadanan adalah dikehendaki untuk hadir ke mahkamah bagi maksud
mengemukakan dokumen yang berhubungan dengan permohonan paten atau
paten yang boleh diperoleh menurut peruntukan Akta 291 atau dokumen yang
tidak dijadikan tersedia kepada mana-mana pihak ketiga mengikut Akta 291.

24. _Fasal 23_ bertujuan untuk meminda seksyen 33b Akta 291 untuk

memperuntukkan bahawa pemunya paten boleh membuat permintaan kepada
Pendaftar untuk meminda nama atau alamat pereka cipta sebagai tambahan
kepada peruntukan yang sedia ada yang membolehkan pemunya paten untuk
meminda nama atau alamatnya sendiri.

25. _Fasal 24 bertujuan untuk meminda seksyen_ 33c Akta 291 berbangkit

daripada kemasukan seksyen baharu 88c ke dalam Akta 291.

26. _Fasal 25 bertujuan untuk memasukkan seksyen baharu_ 33d ke dalam

Akta 291 mengenai penyiaran permohonan paten oleh Pendaftar dalam
Jurnal Rasmi Harta Intelek dan untuk membenarkan permintaan oleh pemohon
paten bagi penyiaran awal. Peruntukan yang dicadangkan juga bertujuan
untuk menjelaskan bahawa seksyen baharu 33d Akta 291 tidak terpakai bagi
permohonan antarabangsa yang dibuat di bawah Triti Kerjasama Paten.

27. _Fasal 26 bertujuan untuk meminda seksyen 34 Akta 291 untuk mengadakan_

peruntukan bagi pemeriksaan awam permohonan paten selepas penyiaran
permohonan paten itu di bawah seksyen baharu 33d Akta 291. Tiada sesiapa
yang dibenarkan untuk memeriksa permohonan paten sebelum penyiaran
permohonan paten di bawah seksyen 33d tanpa kebenaran bertulis daripada
pemohon paten dan kelulusan Pendaftar.

28. _Fasal 27_ bertujuan untuk memasukkan seksyen baharu 34a ke dalam

Akta 291 untuk memperuntukkan bahawa mana-mana orang dibenarkan untuk
membuat pemerhatian dalam bentuk sebagaimana yang ditentukan oleh Pendaftar
bersama dengan pembayaran fi yang ditetapkan mengenai kebolehpatenan
sesuatu permohonan paten dalam tempoh yang ditetapkan.


-----

50 _Rang Undang-Undang_

29. _Fasal 29_ bertujuan untuk meminda subseksyen 35a(1) Akta 291 untuk

memperuntukkan bahawa permohonan penghidupan semula paten yang luput
boleh dibuat dalam tempoh dua belas bulan dari tarikh notis tentang luputnya
sesuatu paten disiarkan dalam Jurnal Rasmi Harta Intelek.

30. _Fasal 30 bertujuan untuk meminda seksyen 36 Akta 291._

Subperenggan 30(a)(ii) bertujuan untuk memasukkan perenggan baharu (1)(d)

ke dalam seksyen 36 Akta 291 untuk membenarkan sesuatu paten diuruskan
sebagai kepentingan bercagar.

Perenggan 30(b) bertujuan untuk memasukkan subseksyen (5) baharu

ke dalam seksyen 36 Akta 291 untuk memperuntukkan bahawa mana-mana orang
selain pemunya paten atau pemegang lesennya tidak boleh dikehendaki untuk
mendedahkan apa-apa rahsia pengilangan atau komersial dalam melepaskan
beban pembuktian yang dikenakan terhadapnya untuk membuktikan bahawa
suatu keluaran tidak diperoleh melalui proses yang dipatenkan jika mahkamah
berpuas hati bahawa adalah tidak munasabah atau tidak perlu berbuat demikian,
atau akan menjejaskan rahsia pengilangan atau komersial orang itu.

31. _Fasal 31 bertujuan untuk meminda seksyen 37 Akta 291 untuk menjelaskan_

perkara yang berhubungan dengan pembatasan hak di bawah paten.

32. _Fasal 32 bertujuan untuk meminda tajuk Bahagian VIII Akta 291 dengan_

menggantikan tajuk sedia ada dengan tajuk baharu “PERMOHONAN PATEN
DAN PATEN SEBAGAI OBJEK HARTA”.

33. _Fasal 33 bertujuan untuk meminda seksyen 39 Akta 291 untuk_

memperuntukkan bahawa paten diiktiraf dalam cara yang sama sebagaimana
harta peribadi atau harta alih lain yang boleh menjadi subjek kepentingan
bercagar dan untuk membenarkan transaksi kepentingan bercagar direkodkan
dalam Daftar.

34. _Fasal 34 bertujuan untuk meminda Bahagian X Akta 291 untuk memberi_

Pendaftar kuasa untuk memberikan lesen wajib di bawah Bahagian ini.

35. _Fasal 35, 36, 37, 38, 39_ dan 41 bertujuan untuk meminda seksyen 48,

49, 50, 51, 52 dan 53 Akta 291, masing-masing, untuk mematuhi kewajipan
di bawah Perkara 31bis Perjanjian Perdagangan Berkaitan Aspek Hak Harta
Intelek (“Perjanjian TRIPS”) untuk membenarkan pemberian lesen wajib bagi
pengeluaran keluaran farmaseutikal di Malaysia dan pengeksportan keluaran
farmaseutikal itu ke negara pengimport yang layak untuk menangani masalah
kesihatan awamnya.

36. _Fasal 40_ bertujuan untuk memasukkan seksyen baharu 52a ke dalam

Akta 291 untuk memperuntukkan bahawa Pendaftar boleh memberikan lesen
wajib walaupun kontrak lesen eksklusif telah dibuat antara pemberi lesen
dengan pemegang lesen. Peruntukan baharu juga bertujuan untuk mengadakan
peruntukan bagi perlindungan kepada pemberi lesen daripada apa-apa tindakan
bagi pelanggaran kontrak oleh pemegang lesen yang berbangkit daripada
pemberian lesen wajib oleh Pendaftar.


-----

_Paten (Pindaan)_ 51

37. _Fasal 42_ dan 44 bertujuan untuk meminda subseksyen 54(4) dan 55(5)

Akta 291 untuk menjelaskan bahawa apabila akuan bagi penyerahan pemberian
lesen wajib atau paten telah dikemukakan kepada Pendaftar, akuan penyerahan
itu tidak boleh ditarik balik.

38. _Fasal 43 bertujuan untuk meminda tajuk Bahagian XI Akta 291_

dengan menggantikan tajuk sedia ada dengan tajuk baharu “PENYERAHAN,
BANGKANGAN DAN PENTAKSAHAN PATEN”.

39. _Fasal 45_ bertujuan untuk memasukkan seksyen baharu 55a ke dalam

Akta 291 untuk mengadakan peruntukan bagi prosiding bangkangan terhadap
pemunya paten berhubung dengan pemberian paten di hadapan Pendaftar.

40. _Fasal 47_ bertujuan untuk memasukkan seksyen baharu 56a ke dalam

Akta 291 untuk menjelaskan perkara yang berhubungan dengan permulaan
prosiding pentaksahan di Mahkamah di bawah seksyen 56 Akta 291 dalam
situasi apabila prosiding bangkangan di hadapan Pendaftar di bawah
seksyen 55a Akta 291 masih belum selesai.

41. _Fasal 48 bertujuan untuk meminda seksyen 57 Akta 291 untuk menjelaskan_

kesan pentaksahan paten di bawah seksyen baharu 55a dan seksyen 56
Akta 291.

42. _Fasal 49 bertujuan untuk meminda subseksyen 59(3) Akta 291 untuk_

memperuntukkan bahawa prosiding langgaran tidak boleh dimulakan selepas
enam tahun daripada perbuatan langgaran itu.

43. _Fasal 51 bertujuan untuk memasukkan seksyen baharu_ 76a ke dalam

Akta 291 untuk mengadakan peruntukan bagi pengkompaunan kesalahan.

44. _Fasal 52 bertujuan untuk meminda seksyen_ 78f Akta 291 untuk

memperuntukkan bahawa mana-mana orang yang merupakan warganegara
Malaysia yang tinggal di luar Malaysia atau seseorang pemastautin layak untuk
memfailkan permohonan antarabangsa dengan Pejabat Pendaftaran Paten.

45. _Fasal 54 bertujuan untuk meminda subseksyen_ 78n(1) Akta 291 untuk

menjelaskan bahawa penyiaran permohonan antarabangsa yang dibuat oleh
Biro Antarabangsa yang menetapkan Malaysia sebagai pejabat yang ditetapkan
mempunyai kesan yang sama sebagaimana penyiaran permohonan paten
di bawah seksyen baharu 33d Akta 291 jika penyiaran antarabangsa itu telah
dihantar kepada dan diterima oleh Pejabat Pendaftaran Paten.

46. _Fasal 55 bertujuan untuk memasukkan subseksyen baharu 78o(1a)_

ke dalam Akta 291. Seksyen baharu 78o(1a) yang dicadangkan bertujuan untuk
mengadakan peruntukan bagi tatacara untuk mendepositkan mikroorganisma
yang tidak tersedia bagi orang awam dan tidak dapat diperihalkan dalam
permohonan paten dengan Pihak Berkuasa Depositari Kebangsaan atau
Pihak Berkuasa Depositari Antarabangsa sebagai sebahagian daripada tatacara
penzahiran paten selaras dengan Triti Budapest mengenai Pengiktirafan
Antarabangsa Pendepositan Mikroorganisma bagi Maksud Tatacara Paten.
Tatacara ini terpakai bagi permohonan paten antarabangsa yang menetapkan
Malaysia bagi maksud mendapatkan paten di bawah Akta 291.


-----

52 _Rang Undang-Undang_

47. _Fasal 56 bertujuan untuk meminda seksyen 79 Akta 291._

Perenggan 56(a) bertujuan untuk meminda subseksyen 79(1) Akta 291

untuk memperuntukkan bahawa pemohon paten boleh membuat permintaan
kepada Pendaftar untuk meminda permohonan paten atau apa-apa dokumen
yang dikemukakan di Pejabat Pendaftaran Paten berhubung dengan nama atau
alamat pemohon atau pereka cipta paten itu. Ini adalah sebagai tambahan
kepada peruntukan sedia ada yang membolehkan pemohon paten untuk
meminda permohonan paten atau apa-apa dokumen yang dikemukakan
di Pejabat Pendaftaran Paten bagi maksud membetulkan salah tulis atau
kesalahan ketara.

Perenggan 56(b) bertujuan untuk memasukkan subseksyen baharu (1a)

dan (1b) ke dalam seksyen 79 Akta 291 untuk mengadakan peruntukan bagi
pembatasan kuasa Pendaftar untuk meminda permohonan paten.

48. _Fasal 57 bertujuan untuk meminda seksyen 79a Akta 291 untuk mengadakan_

peruntukan bagi permintaan oleh pemunya paten untuk pemeriksaan semula
suatu paten selepas paten diberikan.

49. _Fasal 58 bertujuan untuk meminda seksyen 80 Akta 291._

Perenggan _58(a) dan_ _(b) bertujuan untuk menjelaskan mengenai perkara_

yang berhubungan dengan tatacara untuk mendapatkan kos dan kuasa Pendaftar
untuk mengawardkan kos di bawah Akta 291.

Perenggan 58(c) dan _(d) bertujuan untuk menjelaskan mengenai kesan_

ketidakpatuhan oleh pemohon dengan apa-apa perintah atau arahan Pendaftar
untuk mengemukakan apa-apa dokumen atau artikel.

50. _Fasal 59_ bertujuan untuk memasukkan subseksyen baharu (2) ke dalam

seksyen 81 Akta 291 untuk menjelaskan mengenai perkara yang berhubungan
dengan pendengaran yang dijalankan di hadapan Pendaftar.

51. _Fasal 60 bertujuan untuk meminda seksyen 82 Akta 291 untuk menjelaskan_

mengenai perkara yang berhubungan dengan pelanjutan masa di bawah
Akta 291.

52. _Fasal 62 bertujuan untuk meminda seksyen 84 Akta 291 untuk mematuhi_

kewajipan di bawah Perkara 31bis Perjanjian TRIPS berhubung dengan
pengimportan keluaran farmaseutikal yang dipatenkan oleh agensi Kerajaan
atau mana-mana pihak ketiga yang ditentukan oleh Menteri untuk menguruskan
masalah kesihatan awam.

53. _Fasal 63 bertujuan untuk meminda seksyen 86 Akta 291 untuk menjelaskan_

mengenai perkara yang berhubungan dengan pembatalan, pelantikan atau
pertukaran ejen paten.

54. _Fasal 64 bertujuan untuk memasukkan seksyen baharu_ 86a ke dalam

Akta 291 untuk mengadakan peruntukan bagi penyiaran Jurnal Rasmi Harta Intelek.
Jurnal Rasmi Harta Intelek akan menggantikan Warta bagi penyiaran semua perkara
yang berhubungan dengan permohonan paten dan paten di bawah Akta 291.


-----

_Paten (Pindaan)_ 53

Seksyen yang dicadangkan juga memperuntukkan bahawa suatu salinan
Jurnal Rasmi Harta Intelek hendaklah apabila dikemukakan dalam apa-apa
prosiding undang-undang diterima sebagai keterangan tanpa diberikan bukti
selanjutnya bahawa salinan itu telah disiarkan sedemikian dan salinan jurnal
itu hendaklah menjadi keterangan _prima facie tentang fakta yang dinyatakan_
dalamnya.

55. _Fasal 65 bertujuan untuk meminda subseksyen 87(2) Akta 291 untuk_

memberi Menteri kuasa untuk menetapkan Pihak Berkuasa Depositari Kebangsaan
dan untuk membuat peraturan-peraturan mengenai perkara yang berhubungan
dengan Pihak Berkuasa Depositari Kebangsaan, pemfailan atau pengeluaran
dokumen secara elektronik dan ejen paten.

56. _Fasal 66 bertujuan untuk memasukkan seksyen baharu_ 87a ke dalam

Akta 291 untuk memberi Pendaftar kuasa untuk mengeluarkan arahan atau notis
amalan kepada mana-mana orang berhubung dengan mana-mana peruntukan
Akta 291 atau peraturan-peraturan yang dibuat di bawah Akta 291.

57. _Fasal 67 bertujuan untuk meminda seksyen 88 Akta 291 untuk mengeluarkan_

peruntukan yang berhubungan dengan rayuan oleh orang yang terkilan terhadap
keputusan Perbadanan dan rayuan terhadap keputusan Pendaftar kepada
Mahkamah Tinggi tidak lagi dikira sebagai rayuan daripada mahkamah rendah
kepada Mahkamah Tinggi.

58. _Fasal 68 bertujuan untuk memasukkan seksyen baharu 88a, 88b, 88c,_

88d dan 88e ke dalam Akta 291.

Seksyen baharu 88a Akta 291 bertujuan untuk memberi mahkamah kuasa

untuk mengawardkan kos kepada mana-mana pihak dalam prosiding di hadapan
mahkamah dan Pendaftar tidak boleh diperintahkan untuk membayar kos
mana-mana pihak.

Seksyen baharu 88b Akta 291 bertujuan untuk melindungi Pendaftar,

Timbalan Pendaftar, Penolong Pendaftar, Pemeriksa dan mana-mana pegawai
lain Perbadanan terhadap apa-apa tindakan, guaman, pendakwaan atau prosiding
lain bagi perbuatan yang diperintahkan atau dilakukan dengan suci hati dalam
melaksanakan Akta 291.

Seksyen baharu 88c Akta 291 bertujuan untuk memperuntukkan bahawa

suatu salinan tiap-tiap permohonan kepada Mahkamah termasuk rayuan yang
berhubungan dengan apa-apa permohonan paten atau paten hendaklah disampaikan
kepada Pendaftar oleh pihak dalam permohonan itu. Selanjutnya, seksyen
baharu ini juga mengkehendaki suatu pihak yang perintah atau penghakiman
dibuat atau diberikan memihak kepadanya untuk menyampaikan perintah atau
penghakiman itu kepada Pendaftar.

Seksyen baharu 88d Akta 291 bertujuan untuk menjelaskan bahawa Pendaftar

tidak boleh dijadikan pihak dalam prosiding undang-undang tertentu jika tiada
kausa tindakan terhadap Pendaftar.

Seksyen baharu 88e Akta 291 bertujuan untuk memberi Menteri kuasa untuk

meminda Jadual kepada Akta 291.


-----

54 _Rang Undang-Undang_

59. _Fasal 69 mengandungi peruntukan kecualian dan peralihan._

60. Pindaan lain yang tidak diperkatakan secara khusus dalam Huraian ini

merupakan pindaan yang kecil atau berbangkit.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U2)2868]


-----

