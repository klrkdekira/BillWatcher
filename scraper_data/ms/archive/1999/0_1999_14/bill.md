---
Year: 1999
Bill: D.R.15/1999 - Rang Undang-Undang Hubungan Konsular (Konvensyen Vienna) 1999 (Lulus)
Title: D.R.15/1999 - Rang Undang-Undang Hubungan Konsular (Konvensyen Vienna) 1999 (Lulus)
Download URL: https://www.parlimen.gov.my/files/billindex/pdf/1999/DR151999.pdf
URL: https://www.parlimen.gov.my/files/billindex/pdf/1999/DR151999.pdf
---
---
Reading:
D.R.15/1999
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

D.R. 15/99

**Naskhah Sahih—Bahasa Inggeris**

RANG UNDANG-UNDANG HUBUNGAN KONSULAR

(KONVENSYEN VIENNA) 1999

SUSUNAN FASAL

Fasal

1. Tajuk ringkas, permulaan kuat kuasa dan pemakaian

2. Pemakaian Konvensyen Vienna

3. Tafsiran

4. Pemakaian Akta

5. Peremitan cukai, caj, duti dan fi

6. Sekatan ke atas keistimewaan dan kekebalan

7. Keterangan

8. Kecualian bagi perkiraan dwipihak tertentu

9. Kuasa untuk memegang tanah di Malaysia

10. Kuasa pegawai konsular berhubung dengan harta orang yang sudah
mati

11. Pindaan dan kecualian

JADUAL


-----

-----

RANG UNDANG-UNDANG

_b e r n a m a_

Suatu Akta untuk meminda undang-undang mengenai hubungan
konsular dengan memberikan kuat kuasa kepada Konvensyen Vienna
mengenai Hubungan Konsular (yang ditandatangani dalam tahun

1963) dan bagi perkara lain yang berkaitan dengannya.

BAHAWASANYA Perkara 77 Konvensyen Vienna mengenai
Hubungan Konsular yang ditandatangani dalam tahun 1963
memperuntukkan bahawa:

"(1) Konvensyen ini hendaklah mula berkuat kuasa pada hari

yang ketiga puluh berikutan dengan tarikh penyimpanan surat cara
ratifikasi atau kesertaan yang kedua puluh dua dengan Setiausaha
Agung Pertubuhan Bangsa-Bangsa Bersatu.

(2) Bagi setiap Negara yang meratifikasi atau menyertai

Konvensyen selepas penyimpanan surat cara ratifikasi atau kesertaan
yang kedua puluh dua itu, Konvensyen hendaklah mula berkuat
kuasa pada hari yang ketiga puluh selepas penyimpanan oleh Negara
itu akan surat cara ratifikasi atau kesertaannya.":

DAN BAHAWASANYA surat cara kesertaan yang kedua puluh
dua tersebut telah disimpan sedemikian oleh Madagascar pada
tujuh belas hari bulan Februari 1967 dan oleh yang demikian
Konvensyen mula berkuat kuasa pada sembilan belas hari bulan
Mac 1967:


-----

_Rang Undang-Undang_

DAN BAHAWASANYA Malaysia telah menyimpan surat cara
kesertaannya pada satu hari bulan Oktober 1991 dan oleh yang
demikian mengikut Perkara 77 tersebut Konvensyen mula berkuat
kuasa setakat yang berkenaan dengan Malaysia pada satu hari
bulan November 1991:

**MAKA, OLEH YANG DEMIKIAN, INILAH DIPERBUAT oleh**
Parlimen Malaysia, seperti yang berikut:

**Tajuk ringkas, permulaan kuat kuasa dan pemakaian**

1. (1) Akta ini bolehlah dinamakan Akta Hubungan Konsular
(Konvensyen Vienna) 1999.

(2) Akta ini hendaklah disifatkan telah mula berkuat kuasa pada

1 November 1991.

(3) Akta ini hendaklah terpakai di seluruh Malaysia.

**Pemakaian Konvensyen Vienna**

2. (1) Tertakluk kepada seksyen 4, Perkara-Perkara yang dinyatakan
dalam Jadual (yang merupakan Perkara-Perkara Konvensyen Vienna
mengenai Hubungan Konsular yang ditandatangani dalam tahun

1963) hendaklah mempunyai kuat kuasa undang-undang di Malaysia

dan bagi maksud itu hendaklah ditafsirkan mengikut peruntukan
yang berikut seksyen ini.

(2) Dalam Perkara-Perkara itu—

"pihak berkuasa Negara penerima" hendaklah ditafsirkan sebagai

termasuk mana-mana pegawai polis dan mana-mana orang yang
menjalankan kuasa memasuki mana-mana premis di bawah mana-
mana undang-undang bertulis yang berkuat kuasa di Malaysia;

"rakyat Negara penerima" hendaklah ditafsirkan sebagai bererti

seseorang warganegara.

(3) Bagi maksud Perkara 45, sesuatu penepian oleh ketua sesuatu

jawatan konsular mana-mana Negara atau mana-mana orang yang

sedang melaksanakan fungsinya hendaklah disifatkan sebagai suatu
penepian oleh Negara itu.


-----

_Hubungan Konsular (Konvensyen Vienna)_

(4) Perkara 32, 39, 46, 47, 48, 49, 50, 52, 54, 58, 60, 62, 65,

# 66 dan 67 hendaklah ditafsirkan sebagai memberikan apa-apa
keistimewaan atau kekebalan yang dikehendaki olehnya supaya
diberikan.

(5) Sebutan dalam Perkara 71 mengenai takat yang apa-apa

keistimewaan dan kekebalan diterima oleh Negara penerima dan
mengenai keistimewaan dan kekebalan tambahan yang mungkin
diberikan oleh Negara penerima hendaklah ditafsirkan masing-
masingnya sebagai sebutan mengenai takat yang apa-apa
keistimewaan dan kekebalan mungkin ditentukan oleh Yang di-
Pertuan Agong melalui perintah yang disiarkan dalam Warta dan
mengenai apa-apa keistimewaan dan kekebalan tambahan yang
mungkin ditentukan sedemikian.

**Tafsiran**

3. Dalam Akta ini, melainkan jika konteksnya menghendaki makna
yang lain—

"Konvensyen 1963" ertinya Konvensyen Vienna mengenai

Hubungan Konsular 1963;

"Menteri" ertinya Menteri yang dipertanggungkan dengan

tanggungjawab bagi hal ehwal luar negeri.

# Pemakaian Akta

4. Akta ini hendaklah terpakai—

_(a) bagi mana-mana Negara yang menjadi pihak kepada_

Konvensyen 1963;

_(b) setakat dan dengan apa-apa ubahsuaian yang didapati_

perlu oleh Yang di-Pertuan Agong, bagi mana-mana Negara,

yang bukan suatu Negara yang menjadi pihak kepada
Konvensyen 1963, yang diisytiharkan olehnya sebagai
suatu Negara yang baginya Akta ini terpakai melalui

perintah yang disiarkan dalam Warta, iaitu Negara yang
dengannya telah dibuat oleh atau bagi pihak Malaysia
suatu konvensyen konsular yang memperuntukkan perkara
yang peruntukan mengenainya dibuat dalam Akta ini;
dan

_(c) setakat dan dengan apa-apa ubahsuaian yang didapati_

perlu oleh Yang di-Pertuan Agong, bagi mana-mana badan
atau entiti politik yang ditentukan olehnya melalui perintah
yang disiarkan dalam Warta.


-----

_Rang Undang-Undang_

**Peremitan cukai, caj, duti dan fi**

5. Yang di-Pertuan Agong boleh memperuntukkan bahawa apaapa cukai, caj, duti atau fi, yang dikenakan atau dipungut di bawah
mana-mana undang-undang bertulis yang berkuat kuasa di Malaysia
atau di mana-mana Negeri anggota di Malaysia atau mana-mana
bahagiannya oleh Kerajaan Malaysia atau Kerajaan mana-mana
Negeri anggota itu atau oleh mana-mana Perbandaran, Lembaga
Bandaran atau pihak berkuasa awam yang lain di Malaysia, dan
yang kena dibayar oleh Kerajaan mana-mana Negara atau oleh
pegawai konsular atau pekerja konsular Negara itu hendaklah diremit,
apabila, pada pendapat Yang di-Pertuan Agong, peremitan itu patut
diberikan oleh sebab layanan yang diberikan kepada Kerajaan
Malaysia atau kakitangan konsularnya oleh Negara itu.

# Sekatan ke atas keistimewaan dan kekebalan

6. (1) Jika didapati oleh Yang di-Pertuan Agong bahawa
keistimewaan dan kekebalan yang diberikan kepada sesuatu jawatan
konsular Malaysia di wilayah mana-mana Negara, atau kepada
orang yang berkaitan dengan jawatan konsular itu, adalah kurang
daripada yang diberikan oleh Akta ini kepada jawatan konsular
Negara itu atau kepada orang yang berkaitan dengan jawatan konsular
itu, Yang di-Pertuan Agong boleh, melalui perintah yang disiarkan
dalam Warta, menarik balik keistimewaan dan kekebalan yang
diberikan sedemikian daripada jawatan konsular Negara itu atau
daripada mana-mana orang yang berkaitan dengannya sebagaimana
yang difikirkannya patut.

(2) Suatu perintah di bawah seksyen ini hendaklah tidak
diendahkan bagi maksud subseksyen 1(2) Bahagian I dan subseksyen
2(1) Bahagian II Jadual Kedua kepada Perlembagaan (yang
berhubungan dengan kewarganegaraan anak-anak orang tertentu
yang mempunyai kekebalan diplomatik).

**Keterangan**

7. Jika dalam apa-apa prosiding timbul persoalan sama ada atau
tidak mana-mana orang berhak mendapat apa-apa keistimewaan
atau kekebalan di bawah Akta ini, suatu perakuan yang dikeluarkan
oleh atau di bawah kuasa Menteri yang menyatakan apa-apa fakta
yang berhubungan dengan persoalan itu hendaklah menjadi
keterangan konklusif mengenai fakta itu.


-----

_Hubungan Konsular (Konvensyen Vienna)_

# Kecualian bagi perkiraan dwipihak tertentu

8. (1) Jika mana-mana perjanjian atau perkiraan khas antara
Kerajaan mana-mana Negara dengan Kerajaan Malaysia yang berkuat
kuasa pada permulaan kuat kuasa Akta ini mengadakan peruntukan
bagi meluaskan—
_(a) apa-apa kekebalan daripada bidang kuasa dan daripada_
penangkapan atau penahanan, dan apa-apa
ketakbolehcabulan kediaman, sebagaimana yang diberikan
oleh Akta ini kepada seseorang pekerja konsular; atau
_(b) apa-apa pengecualian daripada duti kastam, cukai dan_
caj yang berhubungan yang diberikan oleh Akta ini
berkenaan dengan barang bagi kegunaan sendiri seseorang
pekerja konsular,

kepada mana-mana golongan orang, atau kepada barang bagi
kegunaan sendiri mana-mana golongan orang, yang berkaitan dengan
jawatan konsular Negara itu, kekebalan dan ketakbolehcabulan
atau pengecualian itu hendaklah diluaskan sedemikian, selagi
persetujuan atau perkiraan itu terus berkuat kuasa.

(2) Menteri hendaklah menyiarkan dalam Warta suatu notis
yang menyatakan Negara-Negara yang dengannya dan golongan
orang yang berkenaan dengannya suatu perjanjian atau perkiraan
yang disebut dalam subseksyen (1) sedang berkuat kuasa dan sama
ada kesannya adalah sebagaimana yang disebut dalam perenggan
_(1)(a) atau (b), dan hendaklah apabila perlu meminda notis itu_
dengan suatu notis lanjut sedemikian; dan notis itu hendaklah
menjadi keterangan konklusif mengenai perjanjian atau perkiraan
itu dan golongan orang yang berkenaan dengannya ia berkuat
# kuasa.

 Kuasa untuk memegang tanah di Malaysia
9. (1) Walau apa pun peruntukan mana-mana undang-undang bertulis
yang berlawanan, adalah sah bagi tanah di mana-mana bahagian
Malaysia atau apa-apa kepentingan mengenai tanah itu diberikan,
diberimilikkan, dipajakkan atau dipindahmilikkan kepada atau
dipunyai atau dipegang oleh—
_(a) mana-mana Negara—_
(i) bagi maksud pejabat konsular Negara itu atau bagi
kediaman seseorang pegawai konsular Negara itu;
atau


-----

_Rang Undang-Undang_

(ii) bagi apa-apa maksud konsular yang lain yang

diluluskan oleh Menteri; atau

_(b) mana-mana Negara yang diberi kuasa atau berhak_

mempunyai atau memegang tanah atau apa-apa kepentingan
mengenai tanah di Malaysia di bawah mana-mana triti,
konvensyen atau perjanjian yang kepadanya Malaysia
menjadi suatu pihak, bagi apa-apa maksud yang dinyatakan
# dalam triti, konvensyen atau perjanjian itu.

(2) Jika menurut kuasa subseksyen (1), adalah sah bagi tanah

atau sesuatu kepentingan mengenai tanah untuk diberikan,
diberimilikkan, dipajakkan atau dipindahmilikkan kepada atau
dipunyai atau dipegang oleh mana-mana Negara, maka tanah atau
kepentingan itu boleh diberikan, diberimilikkan, dipajakkan atau
dipindahmilikkan kepada atau dipunyai atau dipegang oleh Negara
itu atas namanya sendiri atau bagi pihaknya kepada atau oleh
mana-mana orang yang dinamakan bagi maksud subseksyen ini
sama ada pada amnya atau dalam sesuatu hal tertentu melalui surat
yang dialamatkan kepada Menteri oleh atau bagi pihak Negara itu
dan Negara atau orang itu, mengikut mana-mana yang berkenaan,
hendaklah didaftarkan sewajarnya sebagai tuan punya, penerima
pajak atau selainnya, mengikut kehendak keadaan, dalam mana-
mana daftar yang disimpan di bawah peruntukan Kanun Tanah
Negara [Akta 56/1965], Ordinan Tanah Sabah [Sabah Bab 68] atau
Kanun Tanah Sarawak [Sarawak Bab 81], mengikut mana-mana
yang berkenaan.

(3) Bagi maksud subseksyen (2), sesuatu Negara boleh menamakan

# sesuatu pertubuhan perbadanan yang diperbadankan oleh atau di
bawah undang-undang Malaysia atau undang-undang Negara itu
atau seseorang individu yang dinamakan dengan nama atau dengan
gelaran apa-apa jawatan yang dipegang olehnya dalam kerajaan
Negara itu dan jika mana-mana orang dinamakan dengan gelaran
sesuatu jawatan, maka apa-apa hak, kuasa atau obligasi yang menurut
kuasa penamaannya itu dia menjadi berhak kepadanya atau
bertanggungan ke atasnya pada tarikh dia mengosongkan jawatannya
hendaklah disifatkan telah dipindahkan kepada atau dikenakan ke
atas penggantinya yang sedang memegang jawatan itu dalam semua
hal seolah-olah pemegang jawatan itu ialah perbadanan seorang.


-----

_Hubungan Konsular (Konvensyen Vienna)_

(4) Penamaan yang dibuat di bawah subseksyen (2) boleh
dibatalkan pada bila-bila masa dan suatu penamaan yang baru
dibuat mengikut cara yang diperuntukkan oleh subseksyen itu dan
dalam keadaan itu apa-apa hak, kuasa atau obligasi yang menurut
kuasa penamaannya itu orang yang dulunya dinamakan menjadi
berhak kepadanya atau bertanggungan ke atasnya pada tarikh
penamaannya dibatalkan hendaklah dipindahkan kepada orang yang
terakhir dinamakan mengikut apa-apa cara yang diperuntukkan
oleh kaedah-kaedah yang dibuat di bawah subseksyen (6).

(5) Bagi maksud apa-apa urusan mengenai mana-mana tanah
atau kepentingan mengenai mana-mana tanah yang terletak hak
pada nama sesuatu Negara, mana-mana orang yang diberi kuasa
bagi maksud subseksyen ini sama ada pada amnya atau dalam
sesuatu hal tertentu melalui surat yang dialamatkan kepada Menteri
oleh atau bagi pihak Negara itu boleh, oleh sebab pemberikuasaan
itu, menyempurnakan semua atau mana-mana surat cara dan
melakukan apa-apa perbuatan atau benda lain bagi memberikan
kuat kuasa kepada apa-apa urusan mengenai tanah sedemikian
bagi pihak Negara itu mengikut cara yang sama dan ke takat yang
sama seolah-olah orang itu telah diberi kuasa untuk berbuat demikian
oleh suatu surat kuasa wakil yang sah yang dihantar serah dengan
sewajarnya di bawah peruntukan Kanun Tanah Negara, Ordinan
Tanah Sabah atau Kanun Tanah Sarawak, mengikut mana-mana
yang berkenaan.

(6) Yang di-Pertuan Agong boleh membuat kaedah-kaedah bagi
maksud melaksanakan seksyen ini.

**Kuasa pegawai konsular berhubung dengan harta orang yang**
**sudah mati**

10. (1) Jika mana-mana rakyat sesuatu Negara yang baginya Akta
ini terpakai dinamakan sebagai wasi wasiat seseorang orang yang
sudah mati yang melupuskan harta di Malaysia atau selainnya
ialah seseorang yang kepadanya suatu surat perwakilan boleh
diberikan oleh mana-mana mahkamah di bawah mana-mana undangundang bertulis yang berkuat kuasa di Malaysia atau di manamana Negeri anggota di Malaysia berhubung dengan probet wasiat
atau pentadbiran harta pusaka orang yang sudah mati, maka, jika
mahkamah itu berpuas hati atas permohonan seseorang pegawai


-----

_Rang Undang-Undang_

konsular Negara itu bahawa rakyat itu tidak bermastautin di Malaysia
dan jika tiada permohonan bagi mendapatkan surat perwakilan

sedemikian dibuat oleh seseorang yang diberi kuasa dengan
sewajarnya di bawah undang-undang itu melalui surat kuasa wakil
untuk bertindak bagi pihaknya bagi maksud itu, mahkamah hendaklah
memberi pegawai itu apa-apa surat perwakilan sedemikian bagi
harta pusaka orang yang sudah mati itu sebagaimana yang akan
diberikan kepadanya jika dia diberi kuasa sedemikian sebagaimana
yang disebut terdahulu:

Dengan syarat bahawa mahkamah boleh, jika difikirkannya patut,

menangguhkan pemberian surat menurut kuasa seksyen ini selama

apa-apa tempoh yang difikirkan wajar oleh mahkamah dengan
mengambil kira hal keadaan kes itu.

(2) Jika mana-mana orang yang merupakan rakyat atau

warganegara sesuatu Negara yang baginya Akta ini terpakai—

_(a) berhak mendapat apa-apa wang atau harta lain di Malaysia_

yang menjadi sebahagian daripada harta pusaka seseorang
orang yang sudah mati atau menerima pembayaran apa-
apa wang di Malaysia yang menjadi kena dibayar atas
kematian seseorang orang yang sudah mati; atau

_(b) ialah antara orang yang kepadanya apa-apa wang atau_

harta lain seseorang orang yang sudah mati boleh di bawah
mana-mana undang-undang bertulis yang berkuat kuasa di
Malaysia atau di mana-mana Negeri anggota di Malaysia
dibayar atau diserahkan tanpa pemberian probet atau bukti
hakmilik yang lain,

maka, jika rakyat atau warganegara itu tidak bermastautin di Malaysia,
seseorang pegawai konsular Negara itu hendaklah mempunyai hak
dan kuasa yang sama untuk menerima dan memberikan suatu
pelepasan yang sah bagi mana-mana wang atau harta itu seolah-
olah dia telah diberi kuasa dengan sewajarnya untuk bertindak
bagi pihaknya bagi maksud itu oleh surat kuasa wakil:

Dengan syarat bahawa tiada seorang pun boleh diberi kuasa atau

dikehendaki oleh subseksyen ini untuk membayar atau menyerahkan
apa-apa wang atau harta kepada seseorang pegawai, konsular jika
diketahuinya bahawa mana-mana orang lain di Malaysia telah diberi
kuasa secara nyata untuk menerima wang atau harta itu bagi pihak
rakyat atau warganegara itu.


-----

_Hubungan Konsular (Konvensyen Vienna)_

(3) Walau apa pun apa-apa yang berlawanan dalam mana-mana
undang-undang bertulis yang berkuat kuasa di Malaysia atau di
mana-mana Negeri anggota di Malaysia, adalah sah bagi surat
kuasa mentadbir bagi sesuatu harta pusaka untuk diberikan, menurut
kuasa seksyen ini, kepada seorang pegawai konsular seorang sahaja,
dan, apabila wakil diri yang sedia ada ialah seorang pegawai konsular
yang dilantik menurut kuasa seksyen ini, adalah tidak perlu, dalam
apa-apa hal, bagi wakil diri tambahan dilantik.

(4) Apabila surat kuasa mentadbir diberikan atau apa-apa surat
perwakilan diberikan kepada mana-mana pegawai konsular menurut
kuasa seksyen ini, penjamin tidaklah dikehendaki bagi mana-mana
bon pentadbiran yang diberikan oleh pegawai itu, walau apa pun
peruntukan mana-mana undang-undang bertulis yang berkuat kuasa
di Malaysia atau di mana-mana Negeri anggota di Malaysia.

(5) Walau apa pun apa-apa kaedah undang-undang yang
memberikan keistimewaan atau kekebalan berkenaan dengan
perbuatan dan dokumen rasmi pegawai konsul, seseorang pegawai
konsul tidak berhak mendapat apa-apa keistimewaan atau kekebalan
berkenaan dengan mana-mana perbuatan yang dilakukan menurut
kuasa-kuasa yang diberikan kepadanya oleh atau di bawah seksyen
ini atau berkenaan dengan apa-apa dokumen yang sedang dalam
miliknya yang berhubungan dengan perbuatan itu.

(6) Suatu surat perwakilan yang diberikan menurut kuasa seksyen
ini boleh dibuat kepada pegawai konsular melalui gelaran jawatan
rasminya dan kepada penggantinya dalam jawatan itu dan jika
suatu surat dibuat sedemikian, jawatan pentadbir dan segala harta
pusaka, hak, duti dan liabiliti pentadbir (termasuk liabiliti di bawah
bon pentadbiran) hendaklah terletak hak pada dan dikenakan ke
# atas orang yang sedang memegang jawatan itu dan tiada surat baru
diperlukan hanya kerana kematian atau pengosongan jawatan orang
yang kepadanya surat itu telah dibuat atau yang padanya surat itu
terletak hak sebagaimana yang disebut terdahulu:

Dengan syarat bahawa tiada apa-apa jua dalam subseksyen ini
boleh menyentuh apa-apa batasan yang terkandung dalam surat itu
atau mana-mana kuasa mahkamah untuk membatalkan surat itu.


-----

_Rang Undang-Undang_

# Pindaan dan kecualian

**11. (1) Tertakluk kepada subseksyen (2) dan (3), Ordinan**
Keistimewaan Diplomatik dan Konsular 1957 [Ord. 53/1957], yang
disebut "Ordinan" dalam seksyen ini, dipinda—

_(a) dalam subseksyen 2(1) dengan memotong takrif "consular_

employee", "consular office" dan "consular officer";

_(b) dengan memotong Bahagian IV;_

_(c) dalam seksyen 8—_

(i) dengan memotong perkataan "or consular officer

or consular employee" yang terdapat selepas
perkataan "chief representative"; dan

(ii) dengan memotong perkataan "or the consular staff

thereof yang terdapat sebelum perkataan "by such
country"; dan

_(d) dalam perenggan 9(1)(a)—_

(i) dengan memotong perkataan "or for the purposes

of a consular office of such country or for the
residence of a consular officer or consular employee
of such country" yang terdapat selepas perkataan
# "official staff; dan

(ii) dengan memotong perkataan "or consular" yang

terdapat selepas perkataan "diplomatic".

(2) Negara yang disebut di bawah perenggan 5(a) atau (b) Ordinan

dan yang bukan anggota Konvensyen 1963 hendaklah terus menikmati
keistimewaan dan kekebalan yang dinyatakan dalam seksyen 6
dan 7 Ordinan.

(3) Bagi maksud Akta ini, keistimewaan dan kekebalan yang

disebut di bawah subseksyen (2) hendaklah disifatkan sebagai
keistimewaan dan kekebalan yang diisytiharkan oleh Yang
di-Pertuan Agong di bawah perenggan 4(b) walau apa pun—

_(a) apa-apa perbezaan tentang jenis dan takat keistimewaan_

dan kekebalan itu dan keistimewaan dan kekebalan di
bawah Konvensyen 1963; dan


-----

_Hubungan Konsular (Konvensyen Vienna)_ 13

_(b) sama ada atau tidak terdapat berkenaan dengan Negara_
itu suatu konvensyen konsular yang disebut di bawah
perenggan 4(b).

JADUAL

[Subseksyen 2(1)]

PERKARA KONVENSYEN VIENNA MENGENAI HUBUNGAN KONSULAR (1963)
YANG MEMPUNYAI KUAT KUASA UNDANG-UNDANG DI MALAYSIA

PERKARA 1

_Takrif_

1. Bagi maksud Konvensyen ini, ungkapan yang berikut hendaklah mempunyai
erti yang diberikan kepadanya di bawah ini:

_(a) "jawatan konsular" ertinya mana-mana konsulat jeneral, konsulat,_
naib konsulat atau agensi konsular;

_(b) "daerah konsular" ertinya kawasan yang diuntukkan bagi sesuatu jawatan_
konsular bagi penjalanan fungsi konsular;

_(c) "ketua jawatan konsular" ertinya orang yang dipertanggungkan dengan_
kewajipan untuk bertindak atas sifat itu;

_(d) "pegawai konsular" ertinya mana-mana orang, termasuk ketua sesuatu_
jawatan konsular, yang diamanahkan atas sifat itu dengan penjalanan
fungsi konsular;

_(e) "pekerja konsular" ertinya mana-mana orang yang diambil kerja dalam_
perkhidmatan pentadbiran atau teknikal sesuatu jawatan konsular;

_(f) "anggota kakitangan perkhidmatan" ertinya mana-mana orang yang_
diambil kerja dalam perkhidmatan domestik sesuatu jawatan konsular;

_(g) "anggota jawatan konsular" ertinya pegawai konsular, pekerja konsular_
dan anggota kakitangan perkhidmatan;

_(h) "anggota kakitangan konsular" ertinya pegawai konsular, selain daripada_
ketua sesuatu jawatan konsular, pekerja konsular dan anggota kakitangan
perkhidmatan;

_(i) "anggota kakitangan peribadi" ertinya seseorang yang diambil kerja_
secara eksklusif dalam perkhidmatan peribadi seseorang anggota jawatan
konsular;

_(j) "premis konsular" ertinya bangunan atau bahagian-bahagian bangunan_
dan tanah yang bersampingan dengannya, tanpa mengira pemunyaan,
yang digunakan secara eksklusif bagi maksud jawatan konsular;

_(k) "arkib konsular" termasuklah segala kertas, dokumen, surat-menyurat,_
buku, filem, pita dan daftar jawatan konsular, serta juga tulisan rahsia
dan kod, indeks kad dan apa-apa barang perabot yang dimaksudkan
untuk melindungi atau menyimpannya dengan selamat.


-----

_Rang Undang-Undang_

**PERKARA 5**

**_Fungsi konsular_**

Fungsi konsular terdiri daripada:

_(a) melindungi di Negara penerima kepentingan Negara penghantar dan_

kepentingan rakyat Negara penghantar, kedua-dua individu dan badan
pertubuhan. dalam had yang dibenarkan oleh undang-undang
antarabangsa;

_(b) memajukan perkembangan hubungan komersial, ekonomi, kebudayaan_

dan saintifik antara Negara penghantar dan Negara penerima dan
selainnya memupuk hubungan persahabatan antara mereka mengikut
peruntukan Konvensyen ini;

_(c) menentukan melalui segala cara yang sah keadaan dan perkembangan_

dalam kehidupan komersial, ekonomi, kebudayaan dan saintifik Negara
penerima, melaporkan mengenainya kepada Kerajaan Negara penghantar
dan memberikan maklumat kepada orang yang berminat;

_(d) mengeluarkan pasport dan dokumen perjalanan kepada rakyat Negara_

penghantar, dan visa atau dokumen yang sesuai kepada orang yang
berniat untuk pergi ke Negara penghantar;

_(e) membantu dan menolong rakyat, kedua-dua individu dan badan_

pertubuhan. Negara penghantar;

_(f) bertindak sebagai notari dan pendaftar sivil dan atas sifat yang_

seumpamanya, dan melaksanakan fungsi tertentu yang bersifat
pentadbiran, dengan syarat bahawa tidak ada apa-apa yang berlawanan
dengannya dalam undang-undang dan peraturan-peraturan Negara
penerima;

_(g) melindungi kepentingan rakyat, kedua-dua individu dan badan_

pertubuhan, Negara penghantar dalam hal pewarisan mortis causa di
wilayah Negara penerima, mengikut undang-undang dan peraturan-
peraturan Negara penerima;

_(h) melindungi, dalam had yang dikenakan oleh undang-undang dan_

peraturan-peraturan Negara penerima, kepentingan seseorang orang
belum dewasa dan orang lain yang tidak berkeupayaan sepenuhnya
yang merupakan rakyat Negara penghantar, terutamanya jika apa-apa
penjagaan atau peramanahan diperlukan berkenaan dengan orang itu;

_(i) tertakluk kepada amalan dan tatacara yang terdapat di Negara penerima,_

mewakili atau mengatur representasi yang sesuai bagi rakyat Negara
penghantar di hadapan tribunal dan pihak berkuasa lain Negara penerima,
bagi maksud mendapatkan, mengikut undang-undang dan peraturan-
peraturan Negara penerima, langkah-langkah sementara bagi
pemeliharaan hak dan kepentingan rakyat ini, jika, oleh sebab ketiadaan
atau apa-apa sebab lain, rakyat itu tidak dapat pada masa yang sepatutnya
membela hak dan kepentingannya;


-----

_Hubungan Konsular (Konvensyen Vienna)_

_(j) menghantar dokumen kehakiman dan luar kehakiman atau_
menyempurnakan suratan rogatori atau tugas mengambil keterangan
bagi mahkamah Negara penghantar mengikut perjanjian antarabangsa
yang berkuat kuasa atau, jika tiada perjanjian antarabangsa sedemikian.
mengikut apa-apa cara lain yang serasi dengan undang-undang dan
peraturan-peraturan Negara penerima;

_(k) menjalankan hak pengawalseliaan dan pemeriksaan yang diperuntukkan_
dalam undang-undang dan peraturan-peraturan Negara penghantar
berkenaan dengan vesel yang mempunyai kerakyatan Negara penghantar,
dan berkenaan dengan pesawat udara yang didaftarkan di Negara itu,
dan berkenaan dengan anak kapalnya;

_(1) memberikan pertolongan kepada vesel dan pesawat udara yang disebut_
dalam subperenggan (k) Perkara ini dan kepada anak kapalnya,
mengambil pernyataan berkenaan dengan pelayaran sesuatu vesel,
memeriksa dan menera dokumen kapal, dan, tanpa menjejaskan kuasa
pihak berkuasa Negara penerima, menjalankan penyiasatan mengenai
apa-apa kejadian yang berlaku semasa pelayaran, dan menyelesaikan
apa-apa jenis pertikaian antara nakhoda, pegawai dan kelasi setakat
yang ini dibenarkan oleh undang-undang dan peraturan-peraturan Negara
penghantar;

_(m) melaksanakan apa-apa fungsi lain yang diamanahkan kepada jawatan_
konsular oleh Negara penghantar yang tidak dilarang oleh undangundang dan peraturan-peraturan Negara penerima atau yang kepadanya
tiada bantahan dibuat oleh Negara penerima atau yang disebut dalam
perjanjian antarabangsa yang berkuat kuasa antara Negara penghantar
dan Negara penerima.

**PERKARA 15**

**_Penjalanan sementara fungsi ketua jawatan konsular_**

1. Jika ketua jawatan konsular tidak dapat menjalankan fungsinya atau kedudukan
ketua jawatan konsular kosong, seorang ketua jawatan yang memangku boleh
bertindak secara sementara sebagai ketua jawatan konsular.

2. Nama penuh ketua jawatan yang memangku hendaklah diberitahu sama ada
oleh perwakilan diplomatik Negara penghantar atau, jika Negara itu tidak
mempunyai perwakilan sedemikian di Negara penerima, oleh ketua jawatan
konsular, atau, jika dia tidak dapat berbuat demikian, oleh mana-mana pihak
berkuasa berwibawa Negara penghantar, kepada Kementerian Hal Ehwal Luar
Negeri Negeri penerima atau kepada pihak berkuasa yang ditetapkan oleh
Kementerian itu. Sebagai kaedah am, pemberitahuan ini hendaklah diberikan
terlebih dahulu. Negara penerima boleh menerima sebagai ketua jawatan yang
memangku seseorang yang bukannya ejen diplomatik mahupun pegawai konsular
Negara penghantar di Negara penerima dengan syarat ia bersetuju.

3. Pihak berkuasa berwibawa Negara penerima hendaklah memberikan
pertolongan dan perlindungan kepada ketua jawatan yang memangku. Semasa
dia mengetuai jawatan itu, peruntukan Konvensyen ini hendaklah terpakai baginya


-----

_Rang Undang-Undang_

dengan cara yang sama sebagaimana ia terpakai bagi ketua jawatan konsular
yang berkenaan. Negara penerima tidak. tidak kira bagaimana sekalipun,
berkewajipan memberi ketua jawatan yang memangku apa-apa kemudahan,
keistimewaan atau kekebalan yang dinikmati oleh ketua jawatan konsular sahaja
yang tertakluk kepada syarat yang tidak dipenuhi oleh ketua jawatan yang
memangku.

4. Apabila, dalam hal keadaan yang disebut dalam perenggan 1 Perkara ini,
seseorang anggota kakitangan diplomatik perwakilan diplomatik Negara penghantar
di Negara penerima ditetapkan oleh Negara penghantar sebagai ketua jawatan
yang memangku, dia hendaklah, jika Negara penerima tidak menbuat bantahan
terhadapnya, terus menikmati keistimewaan dan kekebalan diplomatik.

**PERKARA 17**

**_Pelaksanaan perbuatan diplomatik oleh pegawai konsular_**

1. Di sesuatu Negara di mana Negara penghantar tidak mempunyai perwakilan

diplomatik dan tidak diwakili oleh perwakilan diplomatik Negara ketiga, seseorang
pegawai konsular boleh, dengan persetujuan Negara penerima, dan tanpa
menjejaskan status konsularnya, diberi kuasa untuk melaksanakan perbuatan
diplomatik. Pelaksanaan perbuatan itu oleh seseorang pegawai konsular tidak
memberinya apa-apa hak untuk menuntut keistimewaan dan kekebalan diplomatik.

2. Seseorang pegawai konsular boleh, selepas pemberitahuan yang ditujukan

kepada Negara penerima, bertindak sebagai wakil Negara penghantar kepada
mana-mana organisasi antara kerajaan. Apabila bertindak sedemikian, dia berhak
menikmati apa-apa keistimewaan dan kekebalan yang diberikan kepada wakil
sedemikian oleh undang-undang adat antarabangsa atau oleh perjanjian
antarabangsa; bagaimanapun, berkenaan dengan pelaksanaan apa-apa fungsi
konsular olehnya, dia tidak berhak mendapat apa-apa kekebalan daripada bidang
kuasa yang lebih daripada kekebalan yang berhak didapati oleh seorang pegawai
konsular di bawah Konvensyen ini.

**PERKARA 27**

_Perlindungan premis dan arkib konsular dan kepentingan_

_Negara penghantar dalam hal keadaan luar biasa_

1. Sekiranya berlaku pemutusan hubungan konsular antara dua Negara:

_(a) Negara penerima hendaklah, walaupun dalam hal konflik bersenjata,_

menghormati dan melindungi premis konsular, serta juga harta jawatan
konsular dan arkib konsular;

_(b) Negara penghantar boleh mengamanahkan penjagaan premis konsular,_

serta juga harta yang terdapat di dalamnya dan arkib konsular, kepada
suatu Negara ketiga yang boleh diterima oleh Negara penerima;

_(c) Negara penghantar boleh mengamanahkan perlindungan kepentingannya_

dan kepentingan rakyatnya kepada suatu Negara ketiga yang boleh
diterima oleh Negara penerima.


-----

_Hubungan Konsular (Konvensyen Vienna)_

2. Sekiranya berlaku penutupan sementara atau kekal sesuatu jawatan konsular,

peruntukan subperenggan (a) perenggan 1 Perkara ini hendaklah terpakai. Sebagai
tambahan,

_(a) jika Negara penghantar, walaupun tidak diwakili di Negara penerima_

oleh suatu perwakilan diplomatik, mempunyai jawatan konsular yang
lain di wilayah Negara itu, jawatan konsular itu boleh diamanahkan
untuk menjaga premis jawatan konsular yang telah ditutup itu, serta

juga harta yang terdapat di dalamnya dan arkib konsular, dan, dengan

persetujuan Negara penerima, untuk menjalankan fungsi konsular di
daerah jawatan konsular itu; atau

_(b) jika Negara penghantar tidak mempunyai perwakilan diplomatik dan_

tiada jawatan konsular yang lain di Negara penerima, peruntukan
subperenggan (b) dan (c) perenggan 1 Perkara ini hendaklah terpakai.

BAB II

KEMUDAHAN, KEISTIMEWAAN DAN KEKEBALAN YANG

BERHUBUNGAN DENGAN JAWATAN KONSULAR, PEGAWAI

KONSULAR KERJAYA DAN ANGGOTA LAIN SESUATU JAWATAN

KONSULAR

SEKSYEN I

KEMUDAHAN, KEISTIMEWAAN DAN KEKEBALAN YANG BERHUBUNGAN

DENGAN SESUATU JAWATAN KONSULAR

**PERKARA 28**

_Kemudahan bagi kerja jawatan konsular_

Negara penerima hendaklah memberikan kemudahan sepenuhnya bagi

pelaksanaan fungsi jawatan konsular.

**PERKARA 29**

_Penggunaan bendera kebangsaan dan jata_

1. Negara penghantar berhak menggunakan bendera kebangsaan dan jatanya

di Negara penerima mengikut peruntukan Perkara ini.

2. Bendera kebangsaan Negara penghantar boleh dikibarkan dan jatanya

dipamerkan di bangunan yang dihuni oleh jawatan konsular dan pada pintu
masuknya, di kediaman ketua jawatan konsular itu dan pada kenderaannya
apabila digunakan bagi urusan rasmi.

3. Pada menggunakan hak yang diberikan oleh Perkara ini, undang-undang,
peraturan-peraturan dan kelaziman Negara penerima hendaklah diambil kira.


-----

**_Rang Undang-Undang_**

**PERKARA 30**

_Tempat tinggal_

1. Negara penerima hendaklah sama ada memudahkan pemerolehan di dalam

wilayahnya, mengikut undang-undang dan peraturan-peraturannya, oleh Negara
penghantar akan premis yang perlu bagi jawatan konsularnya atau membantu
Negara penghantar untuk mendapatkan tempat tinggal mengikut cara yang lain.

2. Negara penerima hendaklah juga, jika perlu, membantu jawatan konsular

itu untuk mendapatkan tempat tinggal yang sesuai untuk anggotanya.

**PERKARA 31**

_Ketakbolehcabulan premis konsular_

1. Premis konsular tidak boleh dicabul setakat yang diperuntukkan dalam

Perkara ini.

2. Pihak berkuasa Negara penerima tidak boleh memasuki bahagian premis

konsular yang digunakan secara eksklusif bagi maksud kerja jawatan konsular
itu kecuali dengan kebenaran ketua jawatan konsular itu atau orang yang ditetapkan
olehnya atau ketua perwakilan diplomatik Negara penghantar. Kebenaran ketua

jawatan konsular itu boleh, bagaimanapun, dianggap telah diberikan jika berlaku

kebakaran atau bencana lain yang menghendaki tindakan pelindungan yang
segera.

3. Tertakluk kepada peruntukan perenggan 2 Perkara ini, Negara penerima

adalah berkewajipan khas untuk mengambil segala langkah yang sesuai untuk
melindungi premis konsular itu daripada apa-apa pencerobohan atau kebinasaan
dan untuk mencegah apa-apa gangguan keamanan di jawatan konsular itu atau
kecacatan kemuliaannya.

4. Premis konsular, alat-alat perabotnya, harta jawatan konsular itu dan
kenderaannya adalah kebal daripada apa-apa bentuk rekuisisi bagi maksud
pertahanan negara atau kemudahan awam. Jika ekspropriasi adalah perlu bagi
maksud sedemikian, segala langkah yang mungkin hendaklah diambil bagi
mengelakkan daripada terhalangnya pelaksanaan fungsi konsular, dan pampasan
segera, mencukupi dan efektif hendaklah dibayar kepada Negara penghantar.

**PERKARA 32**

_Pengecualian daripada pencukaian premis konsular_

1. Premis konsular dan kediaman ketua jawatan konsular kerjaya yang baginya

Negara penghantar atau mana-mana orang yang bertindak bagi pihaknya merupakan
pemunya atau penerima pajak hendaklah dikecualikan daripada segala jua pun
dius dan cukai negara, daerah atau munisipal, selain apa-apa yang merupakan
pembayaran bagi perkhidmatan tertentu yang diberikan.


-----

_Hubungan Konsular (Konvensyen Vienna)_

2. Pengecualian daripada pencukaian yang disebut dalam perenggan 1 Perkara
ini tidaklah terpakai bagi dius dan cukai itu jika, di bawah undang-undang
Negara penerima, ia kena dibayar oleh orang yang berkontrak dengan Negara
penghantar atau dengan orang yang bertindak bagi pihaknya.

**PERKARA 33**

_Ketakbolehcabulan arkib dan dokumen konsular_

Arkib dan dokumen konsular tidak boleh dicabul pada bila-bila masa dan di

mana-mana jua ia berada.

**PERKARA 34**

_Kebebasan bergerak_

Tertakluk kepada undang-undang dan peraturan-peraturannya berkenaan dengan

zon yang kemasukan ke dalamnya adalah dilarang atau dikawal selia atas alasan
keselamatan negara, Negara penerima hendaklah memastikan bahawa semua
anggota jawatan konsularar bebas untuk bergerak dan berjalan di dalam wilayahnya.

**PERKARA 35**

_Kebebasan berkomunikasi_

1. Negara penerima hendaklah membenarkan dan melindungi kebebasan pihak

jawatan konsular untuk berkomunikasi bagi segala maksud rasmi. Dalam

berkomunikasi dengan Kerajaan, perwakilan diplomatik dan jawatan konsular
yang lain, di mana-mana jua terletak, Negera penghantar, jawatan konsular itu
boleh menggunakan segala cara yang sesuai, termasuk menggunakan kurir
diplomatik atau konsular, beg diplomatik atau konsular dan mesej dalam kod
atau tulisan rahsia. Bagaimanapun, jawatan konsular itu hanya boleh memasang
dan menggunakan pemancar wayarles dengan kebenaran Negara penerima sahaja.

2. Surat menyurat rasmi jawatan konsular tidak boleh dicabul. Surat menyurat
rasmi ertinya segala surat menyurat yang berhubungan dengan jawatan konsular
itu dan fungsinya.

3. Beg konsular tidak boleh dibuka atau ditahan. Namun begitu, jika pihak
berkuasa berwibawa Negara penerima mempunyai sebab yang serius untuk
mempercayai bahawa beg itu mengandungi sesuatu selain surat menyurat, dokumen
atau barang yang disebut dalam perenggan 4 Perkara ini, mereka boleh meminta
supaya beg itu dibuka dalam kehadiran mereka oleh seseorang wakil diberi
kuasa Negara penghantar. Jika permintaan ini ditolak oleh pihak berkuasa Negara
penghantar, beg itu hendaklah dikembalikan ke tempat asalnya.

4. Bungkusan-bungkusan yang menjadi beg konsular hendaklah mempunyai

tanda luar yang boleh dilihat tentang sifatnya dan hanya boleh mengandungi
surat menyurat dan dokumen rasmi atau barang yang dimaksudkan untuk kegunaan
rasmi secara eksklusif.


-----

_Rang Undang-Undang_

_5. Kurir konsular hendaklah diberi suatu dokumen rasmi yang menunjukkan_
statusnya dan bilangan bungkusan yang menjadi beg konsular itu. Kecuali
dengan kebenaran Negara penerima, dia tidaklah boleh merupakan seorang
rakyat Negara penerima, atau, melainkan jika dia ialah rakyat Negara penghantar,
pemastautin tetap Negara penerima. Pada melaksanakan fungsinya, dia hendaklah
diberi perlindungan oleh Negara penerima. Dia hendaklah menikmati
ketakbolehcabulan diri dan tidak boleh dikenakan apa-apa bentuk penangkapan
atau penahanan.

6. Negara penghantar, perutusan diplomatiknya dan jawatan konsularnya boleh
menetapkan kurir konsular ad hoc. Dalam hal sedemikian, peruntukan perenggan
5 Perkara ini hendaklah juga terpakai kecuali bahawa kekebalan yang disebut
dalamnya hendaklah terhenti daripada terpakai apabila kurir itu telah menyerahkan
beg konsular yang dalam jagaannya itu kepada konsaini.

7. Sesuatu beg konsular boleh diamanahkan kepada kapten sesuatu kapal atau

sesuatu pesawat udara komersial yang dijadualkan mendarat di suatu pelabuhan
masuk yang dibenarkan. Dia hendaklah diberi suatu dokumen rasmi yang
menunjukkan bilangan bungkusan yang menjadi beg itu. tetapi dia tidak boleh
dianggap sebagai seorang kurir konsular. Melalui perkiraan dengan pihak berkuasa
tempatan yang berkenaan, jawatan konsular itu boleh menghantar seorang daripada
anggotanya untuk mengambil milik beg itu secara terus dan dengan bebas
daripada kapten kapal atau pesawat udara itu.

**PERKARA 36**

_Komunikasi dan hubungan dengan rakyat Negara penghantar_

1. Dengan tujuan untuk memudahkan penjalanan fungsi konsular yang

berhubungan dengan rakyat Negara penghantar:

_(a) pegawai konsular adalah bebas untuk berkomunikasi dengan rakyat_

Negara penghantar dan untuk mempunyai akses kepada mereka. Rakyat
Negara penghantar hendaklah mempunyai kebebasan yang sama
berkenaan dengan komunikasi dengan dan akses kepada pegawai konsular
Negara penghantar;

_(b) jika dia meminta sedemikian, pihak berkuasa berwibawa Negara penerima_

hendaklah, tanpa kelengahan, memberitahu jawatan konsular Negara
penghantar jika, di dalam daerah konsularnya, seorang rakyat Negara
itu ditangkap atau dikomitkan ke penjara atau diletakkan dalam jagaan
sementara menanti perbicaraan atau ditahan mengikut apa-apa cara
yang lain. Apa-apa komunikasi yang ditujukan kepada jawatan konsular
oleh orang yang ditangkap, dalam penjara, dalam jagaan atau tahanan
itu hendaklah juga dihantar oleh pihak berkuasa tersebut tanpa
kelengahan. Pihak berkuasa tersebut hendaklah memberitahu orang
berkenaan tanpa kelengahan tentang haknya di bawah subperenggan
ini;

_(c) pegawai konsular berhak melawat seorang rakyat Negara penghantar_

yang berada dalam penjara, dalam jagaan atau tahanan, berbual dan
berutus surat dengannya dan mengatur representasi guamannya. Mereka


-----

_Hubungan Konsular (Konvensyen Vienna)_

juga berhak melawat mana-mana rakyat Negara penghantar yang berada

dalam penjara. dalam jagaan atau tahanan di daerah mereka menurut
suatu penghakiman. Namun begitu, pegawai konsular hendaklah
mengelak daripada mengambil tindakan bagi pihak seseorang rakyat
yang berada dalam penjara, dalam jagaan atau tahanan jika dia secara
nyata menentang tindakan itu.

2. Hak yang disebut dalam perenggan 1 Perkara ini hendaklah digunakan
dengan menepati undang-undang dan peraturan-peraturan Negara penerima,
tertakluk kepada proviso, bagaimanapun, bahawa undang-undang dan peraturan-
peraturan tersebut mestilah membolehkan kuat kuasa sepenuhnya diberikan
kepada maksud yang baginya hak yang diberikan di bawah Perkara ini diniatkan.

**PERKARA 37**

_Maklumat dalam hal kematian, penjagaan atau peramanahan, karaman dan_

_kemalangan udara_

Jika maklumat yang berkaitan boleh didapati oleh pihak berkuasa berwibawa

Negara penerima, pihak berkuasa itu adalah berkewajipan:

_(a) dalam hal kematian seseorang rakyat Negara penghantar, untuk_

memberitahu tanpa kelengahan jawatan konsular yang di dalam daerahnya
kematian itu berlaku;

_(b) untuk memberitahu tanpa kelengahan jawatan konsular yang berwibawa_

mengenai apa-apa hal jika pelantikan seseorang penjaga atau pemegang
amanah didapati adalah demi kepentingan seseorang orang belum
dewasa atau orang lain yang tidak berkeupayaan sepenuhnya yang
merupakan seorang rakyat Negara penghantar. Pemberian maklumat
ini adalah, bagaimanapun, tanpa menjejaskan kuat kuasa undang-
undang dan peraturan-peraturan Negara penerima berkenaan dengan
pelantikan itu;

_(c) jika sesuatu vesel, yang mempunyai kenegaraan Negara penghantar,_

karam atau terkandas di dalam laut wilayah atau perairan pedalaman
Negara penerima, atau jika sesuatu pesawat udara yang didaftarkan
di Negara penghantar mengalami kemalangan di dalam wilayah Negara
penerima, untuk memberitahu tanpa kelengahan jawatan konsular yang
paling hampir dengan tempat berlakunya kejadian itu.

**PERKARA 38**

_Komunikasi dengan pihak berkuasa Negara penerima_

Pada menjalankan fungsi mereka, pegawai-pegawai konsular boleh berutusan

dengan:

_(a) pihak berkuasa tempatan berwibawa daerah konsular mereka;_


-----

_Rang Undang-Undang_

_(b) pihak berkuasa pusat berwibawa Negara penerima jika dan setakat_

yang ini dibenarkan oleh undang-undang, peraturan-peraturan dan
kelaziman Negara penerima atau oleh perjanjian antarabangsa yang
berkaitan.

**PERKARA 39**

_Fi dan caj konsular_

1. Jawatan konsular boleh melevi di dalam wilayah Negara penerima fi dan

caj yang diperuntukkan oleh undang-undang dan peraturan-peraturan Negara
penghantar bagi perbuatan konsular.

2. Jumlah wang yang dikutip dalam bentuk fi dan caj yang disebut dalam

perenggan 1 Perkara ini, dan penerimaan bagi fi dan caj itu, hendaklah dikecualikan
daripada segala dius dan cukai di Negara penerima.

SEKSYEN II

KEMUDAHAN, KEISTIMEWAAN DAN KEKEBALAN YANG BERHUBUNGAN DENGAN

PEGAWAI KONSULAR KERJAYA DAN ANGGOTA LAIN SESUATU JAWATAN

KONSULAR

**PERKARA 40**

_Perlindungan pegawai konsular_

Negara penerima hendaklah melayan pegawai konsular dengan kehormatan

sewajarnya dan hendaklah mengambil segala langkah yang sesuai bagi mencegah
apa-apa serangan ke atas diri mereka, sekatan ke atas kebebasan mereka atau
menghalang maruah mereka daripada tercemar.

**PERKARA 41**

_Ketakbolehcabulan diri pegawai konsular_

1. Pegawai konsular tidak boleh ditangkap atau ditahan sementara menanti

perbicaraan, kecuali dalam hal sesuatu jenayah besar dan menurut suatu keputusan
oleh pihak berkuasa kehakiman yang berwibawa.

2. Kecuali dalam hal yang dinyatakan dalam perenggan 1 Perkara ini, pegawai
konsular tidak boleh dikomitkan ke penjara atau dikenakan apa-apa bentuk
sekatan lain ke atas kebebasan diri mereka melainkan bagi melaksanakan suatu
keputusan kehakiman yang mempunyai kesan muktamad.

3. Jika prosiding jenayah dimulakan terhadap seseorang pegawai konsular, dia
mesti hadir di hadapan pihak berkuasa berwibawa itu. Namun begitu, prosiding
itu hendaklah dijalankan dengan kehormatan sewajarnya diberikan kepadanya
oleh sebab kedudukan rasminya dan, kecuali dalam hal yang dinyatakan dalam
perenggan 1 Perkara ini, mengikut cara yang seboleh-bolehnya akan mengganggu


-----

_Hubungan Konsular (Konvensyen Vienna)_

sedikit mungkin penjalanan fungsi konsular. Apabila, dalam hal keadaan yang
disebut dalam perenggan 1 Perkara ini, menjadi perlu untuk menahan seseorang
pegawai konsular, prosiding terhadapnya hendaklah dimulakan dengan kelengahan
yang minimum.

**PERKARA 42**

_Pemberitahuan penangkapan, penahanan atau pendakwaan_

Sekiranya berlaku penangkapan atau penahanan, sementara menanti perbicaraan,
seseorang anggota kakitangan konsular, atau jika prosiding jenayah sedang
dimulakan terhadapnya, Negara penerima hendaklah dengan segera memberitahu
ketua jawatan konsular itu. Jika ketua jawatan konsular itu sendiri merupakan
objek mana-mana tindakan sedemikian, Negara penerima hendaklah memberitahu
Negara penghantar melalui saluran diplomatik.

**PERKARA 43**

_Kekebalan daripada bidang kuasa_

1. Pegawai-pegawai konsular dan pekerja-pekerja konsular tidak tertakluk
kepada bidang kuasa pihak berkuasa kehakiman atau pentadbiran Negara penerima
berkenaan dengan perbuatan yang dilaksanakan pada menjalankan fungsi konsular.

2. Peruntukan perenggan 1 Perkara ini tidak, bagaimanapun, terpakai berkenaan
dengan sesuatu tindakan sivil sama ada:

_(a) yang timbul daripada sesuatu kontrak yang dibuat oleh seseorang_
pegawai konsular atau seseorang pekerja konsular yang dalamnya dia
tidak berkontrak secara nyata atau secara tersirat sebagai seorang ejen
Negara penghantar; atau

_(b) oleh suatu pihak ketiga bagi kerosakan yang diakibatkan oleh suatu_
kemalangan di Negara penerima yang disebabkan oleh suatu kenderaan,
vesel atau pesawat udara.

**PERKARA 44**

_Tanggungan untuk memberikan keterangan_

1. Anggota sesuatu jawatan konsular boleh dipanggil untuk hadir sebagai
saksi dalam perjalanan prosiding kehakiman atau pentadbiran. Seseorang pekerja
konsular atau seseorang anggota kakitangan perkhidmatan tidak boleh, kecuali
dalam hal yang disebut dalam perenggan 3 Perkara ini, menolak daripada
memberikan keterangan. Jika seseorang pegawai konsular enggan untuk berbuat
demikian, tiada langkah memaksa atau penalti boleh dikenakan terhadapnya.

2. Pihak berkuasa yang menghendaki keterangan seseorang pegawai konsular
hendaklah mengelak daripada mengganggu pelaksanaan fungsinya. Pihak berkuasa
itu boleh, apabila mungkin, mengambil apa-apa keterangan di kediamannya
atau di jawatan konsular itu atau menerima suatu pernyataan secara bertulis
daripadanya.


-----

24 _Rang Undang-Undang_

3. Anggota jawatan konsular tidak berobligasi untuk memberikan keterangan

berkenaan dengan perkara yang berkaitan dengan penjalanan fungsi mereka
atau untuk mengemukakan surat menyurat dan dokumen rasmi yang berhubungan
dengannya. Mereka juga berhak menolak daripada memberikan keterangan sebagai
saksi pakar berkenaan dengan undang-undang Negara penghantar.

**PERKARA 45**

_Penepian keistimewaan dan kekebalan_

1. Negara penghantar boleh menepikan, mengenai seseorang anggota jawatan

konsular, mana-mana keistimewaan dan kekebalan yang diperuntukkan dalam
Perkara 41, 43 dan 44.

2. Penepian itu hendaklah dalam segala hal dibuat secara nyata, kecuali
sebagaimana yang diperuntukkan dalam perenggan 3 Perkara ini, dan hendaklah
disampaikan kepada Negara penerima secara bertulis.

3. Pemulaan prosiding oleh seseorang pegawai konsular atau seseorang pekerja
konsular dalam hal jika kekebalan daripada bidang kuasa di bawah Perkara 43
mungkin dinikmatinya hendaklah menghalangnya daripada menggunakan kekebalan
daripada bidang kuasa berkenaan dengan apa-apa tuntutan balas yang secara
iangsung berkaitan dengan tuntutan prinsipal.

4. Penepian kekebalan daripada bidang kuasa bagi maksud prosiding sivil atau
pentadbiran tidak boleh disifatkan sebagai membayangkan penepian kekebalan
daripada tindakan pelaksanaan berikutan daripada keputusan penghakiman;
berkenaan dengan tindakan sedemikian, suatu penepian berasingan adalah perlu.

**PERKARA 46**

_Pengecualian daripada pendaftaran alien dan permit kemastautinan_

1. Pegawai konsular dan pekerja konsular dan anggota keluarga mereka yang

menjadi sebahagian daripada isi rumah mereka hendaklah dikecualikan daripada
segala obligasi di bawah undang-undang dan peraturan-peraturan Negara penerima
tentang pendaftaran alien dan permit kemastautinan.

2. Peruntukan perenggan 1 Perkara ini tidak boleh, bagaimanapun, terpakai
bagi mana-mana pekerja konsular yang bukan seorang pekerja tetap Negara
penghantar atau yang menjalankan apa-apa pekerjaan persendirian yang
menguntungkan di Negara penerima atau bagi mana-mana anggota keluarga
mana-mana pekerja itu.

**PERKARA 47**

_Pengecualian daripada permit kerja_

1. Anggota jawatan konsular hendaklah, berkenaan dengan perkhidmatan yang

diberikan bagi Negara penghantar, dikecualikan daripada apa-apa obligasi tentang
permit kerja yang dikenakan oleh undang-undang dan peraturan-peraturan Negara
penerima berkenaan dengan pengambilan kerja buruh asing.


-----

_Hubungan Konsular (Konvensyen Vienna)_

_2._ Anggota kakitangan peribadi pegawai konsular dan pekerja konsular hendaklah,

jika mereka tidak menjalankan apa-apa pekerjaan lain yang menguntungkan di

Negara penerima, dikecualikan daripada obligasi yang disebut dalam perenggan

1 Perkara ini.

**PERKARA 48**

_Pengecualian keselamatan sosial_

_\. Tertakluk kepada peruntukan perenggan 3 Perkara ini, anggota-anggota_

jawatan konsular berkenaan dengan perkhidmatan yang diberikan oleh mereka

bagi Negara penghantar, dan anggota keluarga mereka yang menjadi sebahagian
daripada isi rumah mereka, hendaklah dikecualikan daripada peruntukan
keselamatan sosial yang berkuat kuasa di Negara penerima.

2. Pengecualian yang diperuntukkan dalam perenggan 1 Perkara ini hendaklah

juga terpakai bagi anggota kakitangan peribadi yang bekerja semata-mata untuk

anggota jawatan konsular itu, dengan syarat:

_(a) bahawa mereka bukanlah rakyat atau tidak bermastautin secara tetap_

di Negara penerima; dan

_(b) bahawa mereka adalah dilindungi oleh peruntukan keselamatan sosial_

yang berkuat kuasa di Negara penghantar atau suatu Negara ketiga.

3. Anggota jawatan konsular yang mengambil kerja orang yang baginya

pengecualian yang diperuntukkan dalam perenggan 2 Perkara ini tidak terpakai
hendaklah mematuhi obligasi yang dikenakan oleh peruntukan keselamatan
sosial Negara penerima ke atas majikan.

4. Pengecualian yang diperuntukkan dalam perenggan 1 dan 2 Perkara ini
tidak boleh menghalang penyertaan sukarela dalam sistem keselamatan sosial
Negara penerima, dengan syarat bahawa penyertaan itu dibenarkan oleh Negara
itu.

**PERKARA 49**

_Pengecualian daripada pencukaian_

1. Pegawai konsular dan pekerja konsular dan anggota keluarga mereka yang

menjadi sebahagian daripada isi rumah mereka hendaklah dikecualikan daripada
segala dius dan cukai, diri atau harta, negara, daerah atau munisipal, kecuali:

_(a) cukai tak langsung daripada jenis yang biasanya dimasukkan dalam_

harga barang atau perkhidmatan;

_(b) dius atau cukai ke atas harta tak alih persendirian yang terletak di_

dalam wilayah Negara penerima, tertakluk kepada peruntukan Perkara
32;


-----

_Rang Undang-Undang_

_(c) duti harta pusaka, pewarisan, dan duti pemindahmilikan, yang dilevi_

oleh Negara penerima, tertakluk kepada peruntukan perenggan (b)
Perkara 51;

_(d) dius dan cukai ke atas pendapatan sendiri, termasuk laba modal, yang_

mempunyai sumbernya di Negara penerima dan cukai modal yang
berhubungan dengan pelaburan yang dibuat dalam pengusahaan
komersial atau kewangan di Negara penerima;

_(e) caj yang dilevi bagi perkhidmatan tertentu yang diberikan;_

_(f) fi pendaftaran, mahkamah atau rekod, dius gadai janji dan duti setem,_

tertakluk kepada peruntukan Perkara 32.

2. Anggota kakitangan perkhidmatan hendaklah dikecualikan daripada dius

dan cukai ke atas upah yang mereka terima bagi perkhidmatan mereka.

3. Anggota jawatan konsular yang mengambil kerja orang yang upah atau

gajinya tidak dikecualikan daripada cukai pendapatan di Negara penerima hendaklah
mematuhi obligasi yang dikenakan oleh undang-undang dan peraturan-peraturan
Negara itu ke atas majikan berkenaan dengan levi cukai pendapatan.

**PERKARA 50**

**_Pengecualian daripada duti kastam dan pemeriksaan_**

1. Negara penerima hendaklah, mengikut mana-mana undang-undang dan

peraturan-peraturan sebagaimana yang diterimapakainya, membenarkan kemasukan
dan memberikan pengecualian daripada segala duti kastam, cukai dan caj yang
berhubungan selain caj bagi penyimpanan, pengangkutan dan perkhidmatan
yang seumpamanya, ke atas:

_(a) barang bagi kegunaan rasmi jawatan konsular;_

_(b) barang bagi kegunaan peribadi seseorang pegawai konsular atau anggota_

keluarganya yang menjadi sebahagian daripada isi rumahnya, termasuk
barang yang dimaksudkan bagi rumah tangganya. Barang yang
dimaksudkan bagi kegunaan tidak boJeh melebihi kuantiti yang
diperlukan bagi kegunaan langsung orang yang berkenaan.

2. Pekerja konsular hendaklah menikmati keistimewaan dan pengecualian yang

dinyatakan dalam perenggan 1 Perkara ini berkenaan dengan barang yang diimport
pada masa pemasangan pertama.

3. Bagasi peribadi yang dibawa bersama oleh pegawai konsular dan anggota

keluarga mereka yang menjadi sebahagian daripada isi rumah mereka hendaklah
dikecualikan daripada pemeriksaan. Bagasi itu boleh diperiksa hanya jika terdapat
sebab yang serius untuk mempercayai bahawa bagasi itu mengandungi barang
selain yang disebut dalam subperenggan (b) perenggan 1 Perkara ini, atau
barang yang pengimportan atau pengeksportannya adalah dilarang oleh undang-
undang dan peraturan-peraturan Negara penerima atau yang tertakluk kepada
undang-undang dan peraturan-peraturan kuarantinnya. Pemeriksaan sedemikian
hendaklah dijalankan di hadapan pegawai konsular atau anggota keluarganya
yang berkenaan.


-----

_Hubungan Konsular (Konvensyen Vienna)_

**PERKARA 51**

**_Harta pusaka seseorang anggota jawatan konsular atau seseorang anggota keluarganya_**

Sekiranya berlaku kematian seseorang anggota jawatan konsular atau seseorang

anggota keluarganya yang menjadi sebahagian daripada isi rumahnya, Negara
penerima:

_(a) hendaklah membenarkan harta alih orang yang sudah mati itu dieksport,_

kecuali mana-mana harta yang diperoleh di Negara penerima yang
pengeksportannya dilarang pada masa kematiannya;

_(b) tidak boleh melevi duti harta pusaka atau duti pewarisan negara,_

daerah atau munisipal, dan duti pemindahmilikan, ke atas harta alih
yang ada di Negara penerima semata-mata kerana kehadiran orang
yang sudah mati itu di Negara itu sebagai seorang anggota jawatan
konsular atau sebagai seorang anggota keluarga seseorang anggota

jawatan konsular itu.

**PERKARA 52**

_Pengecualian daripada perkhidmatan dan sumbangan diri_

Negara penerima hendaklah mengecualikan anggota jawatan konsular dan

anggota keluarga mereka yang menjadi sebahagian daripada isi rumah mereka
daripada semua perkhidmatan diri, daripada semua jenis perkhidmatan awam,
dan daripada obligasi ketenteraan seperti yang berkaitan dengan perekuisisian,
sumbangan ketenteraan dan tumpangan tentera.

**PERKARA 53**

_Bermula dan tamatnya keistimewaan dan kekebalan konsular_

_1. Tiap-tiap anggota jawatan konsular hendaklah menikmati keistimewaan_

dan kekebalan yang diperuntukkan dalam Konvensyen ini sebaik sahaja dia
memasuki wilayah Negara penerima dalam perjalanannya untuk memegang

jawatannya atau, jika dia telah berada di dalam wilayah Negara penerima,

sebaik sahaja dia memulakan tugasnya dengan jawatan konsular itu.

2. Anggota keluarga seseorang anggota jawatan konsular yang menjadi sebahagian

daripada isi rumahnya dan anggota kakitangan peribadinya hendaklah menerima
keistimewaan dan kekebalan yang diperuntukkan dalam Konvensyen ini dari
tarikh dia menikmati keistimewaan dan kekebalan itu mengikut perenggan 1
Perkara ini atau dari tarikh mereka masuk ke dalam wilayah Negara penerima
atau dari tarikh mereka menjadi anggota keluarga atau kakitangan peribadi itu,
mengikut mana-mana yang terakhir.

3. Apabila tamat fungsi seseorang anggota jawatan konsular, keistimewaan

dan kekebalannya dan keistimewaan dan kekebalan seseorang anggota keluarganya
yang menjadi sebahagian daripada isi rumahnya atau seseorang anggota kakitangan
peribadinya hendaklah biasanya terhenti pada masa orang yang berkenaan


-----

_Rang Undang-Undang_

meninggalkan Negara penerima atau apabila habis suatu tempoh yang munasabah
untuk berbuat demikian, mengikut mana-mana yang lebih awal, tetapi keistimewaan
dan kekebalan itu hendaklah kekal sehingga waktu itu, walaupun dalam hal
konflik bersenjata. Dalam hal seseorang yang disebut dalam perenggan 2 Perkara
mi, keistimewaan dan kekebalan mereka hendaklah tamat apabila mereka terhenti
daripada menjadi isi rumah atau berada dalam perkhidmatan seseorang anggota

jawatan konsular itu dengan syarat, bagaimanapun bahawa jika orang itu berniat

untuk meninggalkan Negara penerima dalam suatu tempoh yang munasabah

sesudah itu, keistimewaan dan kekebalan mereka hendaklah kekal sehingga
waktu pemergian mereka.

4. Bagaimanapun, berkenaan dengan perbuatan yang dilaksanakan oleh seseorang

pegawai konsular atau seseorang pekerja konsular pada menjalankan fungsinya,
kekebalan daripada bidang kuasa hendaklah terus kekal tanpa batasan masa.

5. Sekiranya berlaku kematian seseorang anggota jawatan konsular, anggota

keluarganya yang menjadi sebahagian daripada isi rumahnya hendaklah terus
menikmati keistimewaan dan kekebalan yang diberikan kepada mereka sehingga
mereka meninggalkan Negara penerima atau sehingga habis suatu tempoh yang
munasabah untuk membolehkan mereka berbuat demikian, mengikut mana-
mana yang lebih awal.

**PERKARA 54**

_Obligasi Negara ketiga_

1. Jika seseorang pegawai konsular melalui atau berada di dalam wilayah

sesuatu Negara ketiga, yang telah memberikannya suatu visa, jika suatu visa
diperlukan, semasa dalam perjalanan untuk memegang atau kembali ke jawatannya
atau apabila pulang ke Negara penghantar, Negara ketiga itu hendaklah
memberikannya semua kekebalan yang diperuntukkan oleh Perkara lain
Konvensyen ini sebagaimana yang dikehendaki bagi menjamin transit atau
kepulangannya. Kekebalan yang sama hendaklah terpakai dalam hal mana-
mana anggota keluarganya yang menjadi sebahagian daripada isi rumahnya
yang menikmati keistimewaan atau kekebalan itu yang mengiringi pegawai
konsular itu atau dalam perjalanan secara berasingan untuk bersamanya atau
untuk pulang ke Negara penghantar.

2. Dalam hal keadaan yang seumpama dengan hal keadaan yang dinyatakan

dalam perenggan 1 Perkara ini, Negara-Negara ketiga tidak boleh menghalang
transit anggota lain jawatan konsular itu atau anggota keluarga mereka yang
menjadi sebahagian daripada isi rumah mereka melalui wilayah mereka.

3. Negara ketiga hendaklah memberikan kebebasan dan perlindungan yang

sama kepada surat menyurat rasmi dan kepada komunikasi rasmi yang lain
dalam transit, termasuk mesej dalam kod atau tulisan rahsia, sebagaimana Negara
penerima terikat untuk memberikannya di bawah Konvensyen ini. Mereka
hendaklah memberi kurir konsular yang telah diberi suatu visa, jika suatu visa
diperlukan, dan kepada beg konsular dalam transit, ketakbolehcabulan dan
perlindungan yang sama sebagaimana Negara penerima terikat untuk
memberikannya di bawah Konvensyen ini.


-----

_Hubungan Konsular (Konvensyen Vienna)_

4. Obligasi Negara ketiga di bawah perenggan 1, 2 dan 3 Perkara ini hendaklah

juga terpakai bagi orang yang masing-masingnya disebut dalam perenggan-

perenggan itu yang hadir, dan bagi komunikasi rasmi dan bagi beg konsular
yang ada, di dalam wilayah Negara ketiga itu disebabkan oleh force majeure.

**PERKARA 55**

_Penghormatan kepada undang-undang dan peraturan-peraturan Negara penerima_

1. Tanpa menjejaskan keistimewaan dan kekebalan mereka, adalah menjadi

kewajipan semua orang yang menikmati mana-mana keistimewaan dan kekebalan
untuk menghormati undang-undang dan peraturan-peraturan Negara penerima.
Mereka juga mempunyai kewajipan untuk tidak mengganggu hal ehwal dalaman
Negara itu.

2. Premis konsular tidak boleh digunakan dengan apa-apa cara yang tidak
sesuai dengan penjalanan fungsi konsular.

3. Peruntukan perenggan 2 Perkara ini tidak menolak kemungkinan pejabat
institusi atau agensi lain didirikan di sebahagian daripada bangunan yang di
dalamnya terletak premis konsular itu, dengan syarat bahawa premis yang
diuntukkan kepada mereka adalah berasingan daripada premis yang digunakan
oleh jawatan konsular itu. Dalam keadaan itu, pejabat tersebut tidak boleh, bagi
maksud Konvensyen ini, dianggap menjadi sebahagian daripada premis konsular
itu.

**PERKARA 56**

**_Insurans terhadap risiko pihak ketiga_**

Anggota jawatan konsular hendaklah mematuhi apa-apa kehendak yang

dikenakan oleh undang-undang dan peraturan-peraturan Negara penerima berkenaan
dengan insurans terhadap risiko pihak ketiga yang timbul daripada penggunaan
mana-mana kenderaan, vesel atau pesawat udara.

**PERKARA 57**

_Peruntukan khas berkenaan dengan pekerjaan persendirian yang menguntungkan_

1. Pegawai konsular kerjaya tidak boleh menjalankan bagi keuntungan sendiri

apa-apa aktiviti profesional atau komersial di Negara penerima.

2. Keistimewaan dan kekebalan yang diperuntukkan dalam Bab ini tidak boleh
diberikan:

_(a) kepada pekerja konsular atau kepada anggota kakitangan perkhidmatan_

yang menjalankan apa-apa pekerjaan persendirian yang menguntungkan
di Negara penerima;

_(b) kepada anggota keluarga seseorang yang disebut dalam subperenggan_

_(a) perenggan ini atau kepada anggota kakitangannya peribadinya;_


-----

_Rang Undang-Undang_

_(c) kepada anggota keluarga seseorang anggota jawatan konsular yang_

sendiri menjalankan apa-apa pekerjaan persendirian yang menguntungkan
di Negara penerima.

BAB III

REJIM BERHUBUNG DENGAN PEGAWAI KONSULAR KEHORMAT

DAN JAWATAN KONSULAR YANG DIKETUAI OLEH PEGAWAI ITU

**PERKARA 58**

_Peruntukan am berhubung dengan kemudahan, keistimewaan dan kekebalan_

_I . Perkara 28, 29, 30, 34, 35, 36, 37, 38 dan 39, perenggan 3 Perkara 54 dan_

perenggan 2 dan 3 Perkara 55 hendaklah terpakai bagi jawatan-jawatan konsular
yang diketuai oleh seseorang pegawai konsular kehormat. Sebagai tambahan,
kemudahan, keistimewaan dan kekebalan jawatan-jawatan konsular itu hendaklah
ditadbir oleh Perkara 59, 60, 61 dan 62.

2. Perkara 42 dan 43, perenggan 3 Perkara 44, Perkara 45 dan 53 dan perenggan

1 Perkara 55 hendaklah terpakai bagi pegawai konsular kehormat. Sebagai

tambahan, kemudahan, keistimewaan dan kekebalan pegawai konsular itu hendaklah
ditentukan oleh Perkara 63, 64, 65, 66 dan 67.

3. Keistimewaan dan kekebalan yang diperuntukkan dalam Konvensyen ini

tidak boleh diberikan kepada anggota keluarga seseorang pegawai konsular
kehormat atau seseorang pekerja konsular yang diambil kerja di sesuatu jawatan
konsular yang diketuai oleh seseorang pegawai konsular kehormat.

4. Pertukaran beg-beg konsular antara dua jawatan konsular yang diketuai

oleh pegawai-pegawai konsular kehormat di Negara yang berlainan tidak dibenarkan
tanpa persetujuan kedua-dua Negara penerima berkenaan.

**PERKARA 59**

_Perlindungan premis konsular_

Negara penerima hendaklah mengambil apa-apa langkah yang perlu bagi

melindungi premis konsular sesuatu jawatan konsular yang diketuai oleh seseorang
pegawai konsular kehormat daripada apa-apa pencerobohan atau kebinasaan
dan bagi mencegah apa-apa gangguan keamanan di jawatan konsular itu atau
kecacatan kemuliaannya.

**PERKARA 60**

_Pengecualian premis konsular daripada pencukaian_

1. Premis konsular sesuatu jawatan konsular yang diketuai oleh seorang pegawai

konsul kehormat yang mengenainya Negara penghantar merupakan pemunya
atau penerima pajak hendaklah dikecualikan daripada segala jua pun dius dan
cukai negara, daerah atau munisipal, selain apa-apa yang merupakan pembayaran
bagi perkhidmatan tertentu yang diberikan.


-----

_Hubungan Konsular (Konvensyen Vienna)_

2. Pengecualian daripada pencukaian yang disebut dalam perenggan 1 Perkara
ini tidak terpakai bagi apa-apa dius dan cukai jika, di bawah undang-undang
dan peraturan-peraturan Negara penerima, dius atau cukai itu kena dibayar oleh
orang yang berkontrak dengan Negara penghantar.

**PERKARA 61**

**_Ketakbolehcabulan arkib dan dokumen konsular_**

Arkib dan dokumen konsular sesuatu jawatan konsular yang diketuai oleh

seseorang pegawai konsular kehormat tidak boleh dicabul pada bila-bila masa
dan di mana-mana jua ia berada, dengan syarat bahawa arkib atau dokumen itu
disimpan berasingan daripada segala kertas dan dokumen yang lain dan, khususnya,
daripada surat menyurat peribadi ketua sesuatu jawatan konsular dan mana-
mana orang yang bekerja dengannya, dan daripada bahan, buku atau dokumen
yang berhubungan dengan profesion atau tred mereka.

**PERKARA 62**

_Pengecualian daripada duti kastam_

Negara penerima hendaklah, mengikut apa-apa undang-undang dan peraturan-

peraturan sebagaimana yang diterimapakainya, membenarkan kemasukan, dan
memberikan pengecualian daripada segala duti kastam, cukai dan caj yang
berhubungan selain caj bagi penyimpanan, pengangkutan dan perkhidmatan
yang seumpamanya ke atas barang yang berikut, dengan syarat bahawa ia
adalah bagi kegunaan rasmi sesuatu jawatan konsular yang diketuai oleh seseorang
pegawai konsular kehormat: jata, bendera, papan tanda, meterai dan cap, buku,
bahan bercetak rasmi, perabot pejabat, kelengkapan pejabat dan barang yang
seumpamanya yang dibekalkan oleh atau atas permintaan Negara penghantar
kepada jawatan konsular itu.

**PERKARA 63**

**_Prosiding jenayah_**

Jika prosiding jenayah dimulakan terhadap seseorang pegawai konsular

kehormat, dia mesti hadir di hadapan pihak berkuasa berwibawa itu. Namun
begitu, prosiding itu hendaklah dijalankan dengan kehormatan sewajarnya
kepadanya oleh sebab kedudukan rasminya dan, kecuali apabila dia ditangkap
atau ditahan, mengikut cara yang seboleh-bolehnya akan mengganggu sedikit
mungkin penjalanan fungsi konsular. Apabila menjadi perlu untuk menahan
seseorang pegawai konsular kehormat, prosiding terhadapnya hendaklah dimulakan
dengan kelengahan yang minimum.

**PERKARA 64**

**_Perlindungan pegawai konsular kehormat_**

Negara penerima adalah berkewajipan untuk memberi seseorang pegawai

konsular kehormat apa-apa perlindungan yang dikehendaki oleh sebab kedudukan
rasminya.


-----

**_Rang Undang-Undang_**

**PERKARA 65**

_Pengecualian daripada pendaftaran alien dan permit kemastaulinan_

Pegawai konsular kehormat, kecuali mereka yang menjalankan apa-apa aktiviti

profesional atau komersial bagi keuntungan peribadi di Negara penerima, hendaklah
dikecualikan daripada segala obligasi di bawah undang-undang dan peraturan-
peraturan Negara penerima tentang pendaftaran alien dan permit kemastautinan.

**PERKARA 66**

_Pengecualian daripada pencukaian_

Seseorang pegawai konsular kehormat hendaklah dikecualikan daripada segala

dius dan cukai atas saraan dan emolumen yang diterimanya daripada Negara
penghantar berkenaan dengan penjalanan fungsi konsular.

**PERKARA 67**

_Pengecualian daripada perkhidmatan dan sumbangan diri_

Negara penerima hendaklah mengecualikan pegawai konsular kehormat daripada

semua perkhidmatan diri dan daripada semua jenis perkhidmatan awam dan
daripada obligasi ketenteraan sebagaimana yang berkaitan dengan perekuisisian,
sumbangan ketenteraan dan tumpangan tentera.

**PERKARA 68**

_Inslitusi pegawai konsular kehormat bersifat pilihan_

Setiap Negara bebas untuk memutuskan sama ada ia akan melantik atau

menerima pegawai konsular kehormat.

BAB IV

PERUNTUKAN AM

**PERKARA 69**

_Ejen konsular yang bukan ketua jawatan konsular_

1. Setiap Negara bebas untuk memutuskan sama ada ia akan menubuhkan atau

menerima masuk agensi konsular yang dikendalikan oleh ejen konsular yang
tidak ditetapkan sebagai ketua jawatan konsular oleh Negara penghantar.

2. Syarat-syarat yang di bawahnya agensi-agensi konsular yang disebut dalam

perenggan 1 Perkara ini boleh menjalankan aktiviti-aktivitinya dan keistimewaan

dan kekebalan yang boleh dinikmati oleh ejen konsular yang menjaganya hendaklah
ditentukan melalui perjanjian antara Negara penghantar dengan Negara penerima.


-----

_Hubungan Konsular (Konvensyen Vienna)_

**PERKARA 70**

_Penjalanan fungsi konsular oleh perwakilan diplomatik_

1. Peruntukan Konvensyen ini juga terpakai, setakat yang konteksnya

membenarkan, bagi penjalanan fungsi konsular oleh sesuatu perwakilan diplomatik.

2. Nama anggota perwakilan diplomatik yang ditugaskan ke seksyen konsular
atau yang selainnya dipertanggungkan dengan penjalanan fungsi konsular
perwakilan itu hendaklah diberitahu kepada Kementerian Hal Ehwal Luar Negeri
Negara penerima atau kepada pihak berkuasa yang ditetapkan oleh Kementerian
itu.

3. Pada menjalankan fungsi konsular sesuatu perwakilan diplomatik boleh

berutusan dengan:

_(a) pihak berkuasa tempatan daerah konsular itu;_

_(b) pihak berkuasa pusat Negara penerima jika ini dibenarkan oleh undang-_

undang, peraturan-peraturan dan kelaziman Negara penerima atau
oleh perjanjian antarabangsa yang berkaitan.

4. Keistimewaan dan kekebalan anggota suatu perwakilan diplomatik yang

disebut dalam perenggan 2 Perkara ini hendaklah terus tertakluk kepada kaedah-
kaedah undang-undang antarabangsa berkenaan dengan hubungan diplomatik.

**PERKARA 71**

_Rakyat atau pemastautin tetap Negara penerima_

_\._ Kecuali setakat yang kemudahan, keistimewaan dan kekebalan tambahan

diberikan oleh Negara penerima, pegawai konsular yang merupakan rakyat
Negara penerima atau bermastautin tetap di Negara penerima hanya boleh
menikmati kekebalan daripada bidang kuasa dan ketakbolehcabulan diri berkenaan
dengan perbuatan rasmi yang dilaksanakan pada menjalankan fungsi mereka
sahaja, dan keistimewaan yang diperuntukkan dalam perenggan 3 Perkara 44.

Setakat yang berkenaan dengan pegawai konsular ini, Negara penerima hendaklah

juga terikat dengan obligasi yang ditetapkan dalam Perkara 42. Jika prosiding
jenayah dimulakan terhadap seseorang pegawai konsular sedemikian, prosiding

itu hendaklah, kecuali apabila dia ditangkap atau ditahan, dijalankan mengikut
cara yang seboleh-bolehnya akan mengganggu sedikit mungkin penjalanan fungsi
konsular.

2. Anggota-anggota lain jawatan konsular yang merupakan rakyat Negara

penerima atau bermastautin tetap di Negara penerima dan anggota-anggota
keluarga mereka, dan juga anggota-anggota keluarga pegawai konsular yang
disebut dalam perenggan 1 Perkara ini, hendaklah menikmati kemudahan,
keistimewaan dan kekebalan hanya setakat yang kemudahan, keistimewaan dan
kekebalan itu diberikan kepada mereka oleh Negara penerima sahaja. Anggota-
anggota keluarga anggota-anggota jawatan konsular itu dan anggota-anggota

kakitangan peribadi itu yang dengan sendirinya merupakan rakyat Negara penerima


-----

_Hubungan Konsular (Konvensyen Vienna)_

8. _Fasal 7 bertujuan untuk memperuntukkan bahawa suatu perakuan yang_
dikeluarkan oleh atau di bawah kuasa Menteri hendaklah menjadi keterangan
konklusif berkenaan dengan apa-apa persoalan tentang sama ada atau tidak
seseorang berhak mendapat apa-apa keistimewaan atau kekebalan di bawah
Akta yang dicadangkan.

9. _Fasal 8 bertujuan untuk membuat peruntukan bagi kecualian perjanjian_
dwipihak tertentu.

10. _Fasal 9 bertujuan untuk memberi kuasa pemegangan tanah di Malaysia_
oleh suatu Negara sama ada atas namanya sendiri atau oleh seseorang yang
dinamakan bagi pihaknya bagi maksud tertentu yang dinyatakan. Subfasal 9(6)
bertujuan untuk memberi Yang di-Pertuan Agong kuasa untuk membuat kaedahkaedah bagi maksud melaksanakan fasal ini.

11. _Fasal 10 bertujuan untuk memberi pegawai konsular kuasa untuk berurusan_
dengan harta orang yang sudah mati yang terletak di Malaysia.

12. _Fasal 11 bertujuan untuk meminda Ordinan Keistimewaan Diplomatik_
dan Konsular 1957 berbangkit daripada penggubalan Akta yang dicadangkan.
la juga bertujuan untuk membuat peruntukan kecualian tertentu bagi keistimewaan
dan kekebalan yang diberikan di bawah seksyen 6 dan 7 Ordinan itu bagi
negara-negara tertentu yang bukan anggota Konvensyen.

_IMPLIKASI_ _KEWANGAN_

Rang Undang-Undang ini tidak akan rnelibatkan Kerajaan dalam apa-apa
perbelanjaan wang tambahan.

[PN(U[2])1906]


-----

