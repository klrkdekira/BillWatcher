---
Year: 1999
Bill: D.R.18/1999 - Rang Undang-Undang Pelindungan Pengguna 1999 (Lulus)
Title: D.R.18/1999 - Rang Undang-Undang Pelindungan Pengguna 1999 (Lulus)
Download URL: https://www.parlimen.gov.my/files/billindex/pdf/1999/DR181999.pdf
URL: https://www.parlimen.gov.my/files/billindex/pdf/1999/DR181999.pdf
---
---
Reading:
D.R.18/1999
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

**D.R. 18/99**

**Naskhah Sahih—Bahasa Kebangsaan**

RANG UNDANG-UNDANG

PELINDUNGAN PENGGUNA 1999

SUSUNAN FASAL

BAHAGIAN I

PERMULAAN

Fasal

1. Tajuk ringkas dan permulaan kuat kuasa

2. Pemakaian

3. Tafsiran

4. Penyingkiran pilihan undang-undang

5. Kecualian bagi perundangan lain yang berkaitan

6. Tidak boleh berkontrak keluar

7. Pelantikan Pengawal, Timbalan Pengawal, dsb.

BAHAGIAN II

PERLAKUAN MENGELIRUKAN DAN MEMPERDAYA,

REPRESENTASI PALSU DAN AMALAN TAK SAKSAMA

8. Tafsiran

9. Perlakuan yang mengelirukan

10. Representasi palsu atau mengelirukan

11. Representasi palsu dan perlakuan lain yang mengelirukan berhubung

dengan tanah

12. Gambaran yang mengelirukan mengenai harga

13. Pengiklanan umpanan

14. Pemberian, hadiah, tawaran percuma, dsb.

15. Dakwaan bahawa barang adalah terhad

16. Menuntut atau menyetujui terima bayaran tanpa niat untuk membekalkan


-----

_Rang Undang-Undang_

Fasal

17. Kontrak perkhidmatan hadapan

18. Anggapan mengenai liabiliti bagi iklan

BAHAGIAN III

KESELAMATAN BARANG DAN PERKHIDMATAN

19. Standard keselamatan

20. Pematuhan standard keselamatan

21. Kehendak keselamatan umum bagi barang

22. Pembelaan

23. Larangan terhadap barang yang tidak selamat

24. Larangan pengimportan barang atau perkhidmatan

BAHAGIAN IV

KESALAHAN, PEMBELAAN DAN REMEDI YANG

BERHUBUNGAN DENGAN BAHAGIAN II DAN III

25. Pelanggaran Bahagian II dan III menjadi suatu kesalahan

26. Kesalahan yang disebabkan oleh perbuatan atau keingkaran orang lain

27. Pembelaan bagi kekhilafan, kemalangan, dsb.

28. Pembelaan penyiaran suci hati bagi iklan

29. Kuasa mahkamah untuk memberikan relief sampingan

BAHAGIAN V
```
              GERENTI BERKENAAN DENGAN PEMBEKALAN BARANG

```
30. Pemakaian

31. Gerenti tersirat mengenai hakmilik

32. Gerenti tersirat mengenai kualiti boleh terima

33. Gerenti tersirat mengenai kesesuaian bagi maksud tertentu

34. Gerenti tersirat bahawa barang mematuhi perihal

35. Gerenti tersirat bahawa barang mematuhi sampel

36. Gerenti tersirat mengenai harga

37. Gerenti tersirat mengenai pembaikan dan barang ganti

38. Gerenti nyata pengilang


-----

### Pelindungan Pengguna

BAHAGIAN VI
```
                 HAK TERHADAP PEMBEKAL BERKENAAN DENGAN
                   GERENTI DALAM PEMBEKALAN BARANG
             Fasal

```
39. Hak tebus rugi pengguna terhadap pembekal

40. Kekecualian berkenaan dengan gerenti tersirat mengenai kualiti boleh
terima

41. Pilihan terhadap pembekal jika barang tidak mematuhi gerenti

42. Memenuhi kehendak supaya membetulkan kegagalan

43. Kehilangan hak untuk menolak barang

44. Kegagalan yang bersifat substansial

45. Cara menolak barang

46. Pilihan pengguna untuk mendapat bayaran balik atau gantian

47. Taksiran ganti rugi dalam hal perjanjian sewa beli

48. Liabiliti bagi representasi

49. Liabiliti pemegang serah hak dan pembiaya

BAHAGIAN VII

HAK TERHADAP PENGILANG BERKENAAN DENGAN

GERENTI DALAM PEMBEKALAN BARANG

50. Hak tebus rugi pengguna terhadap pengilang

51. Kekecualian kepada hak tebus rugi terhadap pengilang

52. Pilihan terhadap pengilang jika barang tidak mematuhi gerenti

BAHAGIAN VIII

GERENTI BERKENAAN DENGAN PEMBEKALAN PERKHIDMATAN

53. Gerenti tersirat mengenai ketelitian dan kemahiran munasabah

54. Gerenti tersirat mengenai kesesuaian bagi maksud tertentu

55. Gerenti tersirat mengenai masa siap

56. Gerenti tersirat mengenai harga


-----

_Rang Undang-Undang_

BAHAGIAN IX

HAK TERHADAP PEMBEKAL BERKENAAN DENGAN

GERENTI DALAM PEMBEKALAN PERKHIDMATAN

**Fasal**

57. Hak tebus rugi pengguna terhadap pembekal

58. Kekecualian terhadap hak untuk tebus rugi terhadap pembekal berhubung
dengan perkhidmatan

59. Kontrak kerja dan bahan

60. Pilihan terhadap pembekal jika perkhidmatan tidak mematuhi gerenti

61. Kehilangan hak untuk membatalkan kontrak

62. Kegagalan yang bersifat substansial

63. Kaedah-kaedah yang terpakai bagi pembatalan kontrak

64. Kesan pembatalan kontrak

65. Kuasa mahkamah untuk memberikan relief sampingan

BAHAGIAN X

LIABILITI KELUARAN

66. Tafsiran

67. Erti "kecacatan"

68. Liabiliti bagi kecacatan keluaran

69. Takat liabiliti bagi kerugian atau kerosakan

70. Pemakaian undang-undang bertulis lain

71. Larangan pengecualian daripada liabiliti

72. Pembelaan

BAHAGIAN XI

MAJLIS PENASIHAT PENGGUNA NEGARA

73. Penubuhan Majlis Penasihat Pengguna Negara

74. Keanggotaan Majlis

75. Penjalanan sementara fungsi-fungsi Pengerusi

76. Pengosongan jawatan

77. Pembatalan pelantikan

78. Peletakan jawatan

79. Pengisian kekosongan


-----

_Pelindungan Pengguna_

**Fasal**

80. Setiausaha kepada Majlis dan pegawai lain

81. Elaun

82. Majlis boleh mengundang orang lain menghadiri mesyuarat

83. Kesahan tindakan dan prosiding

84. Peraturan-peraturan yang berhubungan dengan Majlis

BAHAGIAN XII

**TRIBUNAL TUNTUTAN PENGGUNA**

85. Penubuhan Tribunal Tuntutan Pengguna

86. Keanggotaan Tribunal

87. Penjalanan sementara fungsi Pengerusi

88. Pengosongan jawatan

89. Pembatalan pelantikan

90. Peletakan jawatan

91. Pengisian kekosongan

92. Saraan

93. Setiausaha Tribunal dan pegawai lain

94. Pekhidmat awam

95. Tiada tindakan terhadap Tribunal

96. Sidang Tribunal

97. Pemulaan prosiding

98. Bidang kuasa Tribunal

99. Pembatasan bidang kuasa

100. Peluasan bidang kuasa melalui perjanjian

101. Peninggalan untuk membawa tuntutan ke dalam bidang kuasa

102. Kausa tindakan tidak boleh dibahagi

103. Bidang kuasa tambahan Tribunal

104. Penyingkiran bidang kuasa mahkamah

105. Pelupusan barang mudah musnah

106. Notis tuntutan dan pendengaran

107. Rundingan penyelesaian

108. Hak untuk nadir pada pendengaran

109. Prosiding hendaklah terbuka


-----

### Rang Undang-Undang

Fasal
110. Keterangan

111. Tribunal boleh bertindak semasa pihak tidak nadir

112. Award Tribunal

113. Rujukan kepada Hakim Mahkamah Tinggi atas persoalan undang-undang

114. Sebab keputusan

115. Perintah dan penyelesaian hendaklah direkodkan secara bertulis

116. Keputusan Tribunal adalah muktamad

117. Penalti jenayah kerana gagal untuk patuh

118. Tatacara jika tiada peruntukan dibuat

119. Ketiadaan bentuk

120. Pelupusan dokumen, dsb.

121. Tindakan atau peninggalan yang dibuat dengan suci hati

122. Peraturan-peraturan berkenaan dengan Tribunal

BAHAGIAN XIII

PENGUATKUASAAN

123. Kuasa penyiasatan

124. Kad kuasa

125. Pemeriksaan dengan waran

126. Penggeledahan dan penyitaan tanpa waran

127. Senarai barang disita

128. Kuasa untuk menghendaki kehadiran orang yang mempunyai pengetahuan
tentang kes

129. Pemeriksaan orang yang mempunyai pengetahuan tentang kes

130. Pernyataan boleh diterima sebagai keterangan

131. Pelucuthakan barang, dsb., yang disita

132. Kos memegang barang, dsb., yang disita

133. Tiada kos atau ganti rugi berbangkit daripada penyitaan boleh didapatkan

134. Pelindungan pemberi maklumat

135. Hadiah bagi maklumat

136. Kehilangan atau pemusnahan barang, dsb., yang hendak disita

137. Kesalahan berkenaan dengan maklumat

138. Halangan terhadap Penolong Pengawal

139. Penggunaan maklumat sulit


-----

_Pelindungan Pengguna_

BAHAGIAN XIV

AM DAN PELBAGAI

Fasal
140. Resit

141. Kuasa untuk memerintahkan pematuhan

142. Kegagalan untuk mematuhi perintah yang sah

143. Kesalahan oleh pertubuhan perbadanan

144. Kesalahan oleh pekerja, ejen atau pekerja ejen

145. Penalti am

146. Pengkompaunan kesalahan

147. Pemulaan pendakwaan

148. Bidang kuasa untuk membicarakan kesalahan

149. Pelindungan pegawai

150. Peraturan-peraturan


-----

-----

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pelindungan
pengguna, penubuhan Majlis Penasihat Pengguna Negara dan
Tribunal Tuntutan Pengguna, dan bagi perkara-perkara yang
berkaitan dengannya.

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

1. (1) Akta ini bolehlah dinamakan Akta Pelindungan Pengguna

1999.

(2) Akta ini hendaklah mula berkuat kuasa pada tarikh yang

ditetapkan oleh Menteri melalui pemberitahuan dalam Warta, dan
Menteri boleh menetapkan tarikh yang berlainan bagi peruntukan
yang berlainan dalam Akta ini.

**Pemakaian**

2. (1) Tertakluk kepada subseksyen (2), Akta ini hendaklah
terpakai berkenaan dengan semua barang dan perkhidmatan yang
ditawarkan atau dibekalkan kepada seorang pengguna atau lebih
secara perdagangan.

(2) Akta ini tidaklah terpakai—

_(a) bagi sekuriti sebagaimana yang ditakrifkan dalam Akta_

Perindustrian Sekuriti 1983 [Akta 280];


-----

_Rang Undang-Undang_

_(b) bagi kontrak niaga hadapan sebagaimana yang ditakrifkan_

dalam Akta Perindustrian Niaga Hadapan 1993 [Akta
499];

_(c) bagi kontrak yang dibuat sebelum tarikh Akta ini mula_

berkuat kuasa;

_(d) berhubung dengan tanah atau kepentingan mengenai tanah_

kecuali sebagaimana yang diperuntukkan secara nyata
dalam Akta ini;

_(e) bagi perkhidmatan yang diadakan oleh ahli profesional_

yang dikawal selia oleh mana-mana undang-undang
bertulis;

(f) bagi perkhidmatan jagaan kesihatan yang diadakan atau

yang akan diadakan oleh profesional jagaan kesihatan
atau oleh kemudahan jagaan kesihatan; dan

_(g) bagi apa-apa urus niaga perdagangan yang dilaksanakan_

dengan cara elektronik melainkan jika ditetapkan selainnya
oleh Menteri.

(3) Walau apa pun subseksyen (1) dan (2), Akta ini hendaklah

terpakai bagi apa-apa perkara yang ditetapkan di bawah seksyen

103.

(4) Pemakaian Akta ini adalah bersifat tambahan dan tanpa

menjejaskan apa-apa undang-undang lain yang mengawal selia
hubungan kontrak.

**Tafsiran**

3. (1) Dalam Akta ini, melainkan jika konteksnya menghendaki
makna yang lain—

"Akta ini" termasuklah apa-apa perundangan subsidiari yang

dibuat di bawah Akta ini;

"barang" ertinya barang yang terutamanya dibeli atau digunakan

bagi maksud diri, rumah tangga atau isi rumah, dan termasuklah—

_(a) barang yang dipasang pada, atau digabungkan dalam,_

apa-apa harta tak alih atau harta alih;


-----

_Pelindungan Pengguna_

_(b) haiwan, termasuk ikan;_

_(c) vesel dan kenderaan;_

_(d) kemudahan; dan_

_(e) pokok, tumbuh-tumbuhan dan tanaman sama ada atau_

tidak di atas, di bawah atau terlekat pada tanah,

tetapi tidaklah termasuk hak dalam tindakan, termasuk surat cara
boleh niaga, syer, debentur dan wang;

"cagaran" termasuklah apa-apa gadaian atau bebanan;

"ditetapkan" ertinya ditetapkan melalui atau di bawah Akta ini

atau mana-mana peraturan yang dibuat di bawah Akta ini, dan

jika tiada cara disebut, ertinya ditetapkan dari semasa ke semasa

melalui perintah yang disiarkan dalam Warta;

"harga" termasuklah balasan dalam apa-apa bentuk, sama ada

secara langsung atau tidak langsung, dan termasuklah apa-apa

balasan yang pada hakikatnya berhubungan dengan pemerolehan
atau pembekalan barang atau perkhidmatan walaupun kononnya
berhubungan dengan apa-apa perkara atau benda lain;

"iklan" termasuklah tiap-tiap bentuk iklan, sama ada atau tidak

disertakan dengan atau dikaitkan dengan perkataan yang diucapkan
atau ditulis atau tulisan atau bunyi lain dan sama ada atau tidak
terkandung atau diterbitkan dalam suatu terbitan, dan termasuklah
iklan—

_(a) dengan pempameran notis;_

_(b) dengan menggunakan katalog, senarai harga, pekeliling,_

label, kad atau dokumen atau bahan lain;

_(c) dengan pertunjukan filem atau gambar atau gambar foto;_

atau

_(d) dengan menggunakan radio, televisyen, telekomunikasi_

atau apa-apa cara seumpamanya yang lain;

"kemudahan jagaan kesihatan" ertinya mana-mana premis yang

dalamnya seorang atau lebih daripada seorang orang awam menerima
perkhidmatan jagaan kesihatan;


-----

_Rang Undang-Undang_

"Majlis" atau "Majlis Penasihat Pengguna Negara" ertinya majlis

yang ditubuhkan di bawah seksyen 73;

"membekalkan", berhubung dengan—

_(a) barang, ertinya membekalkan atau membekalkan semula_

dengan cara pembelian, pertukaran, pajakan, sewaan atau
sewa beli;

_(b) perkhidmatan, ertinya mengadakan, memberikan atau_

menganugerahkan;

"pembekal" ertinya seseorang yang, secara perdagangan—

_(a) membekalkan barang kepada pengguna dengan_

memindahkan pemunyaan atau milikan barang itu di bawah
suatu kontrak jualan, pertukaran, pajakan, sewaan atau
sewa beli yang kepadanya orang itu menjadi suatu pihak;
atau

_(b) membekalkan perkhidmatan kepada pengguna, dan_

termasuklah—

(i) jika hak pembekal telah dipindahkan melalui

penyerahhakan atau melalui kuat kuasa undang-
undang, orang yang pada masa itu berhak kepada
hak itu;

(ii) seorang pembiaya yang telah meminjamkan wang

atas cagaran barang yang dibekalkan kepada
pengguna, jika keseluruhan atau mana-mana
bahagian daripada harga barang itu akan dibayar
daripada hasil pinjaman dan jika pinjaman itu telah

diaturkan oleh seseorang yang, secara perdagangan,
membekalkan barang itu;

(iii) seorang yang, secara perdagangan, menyerahhakkan

atau memperoleh penyerahhakan barang kepada
seseorang pembiaya untuk membolehkan pembiaya
itu membekalkan barang itu, atau barang jenis itu,
kepada pengguna; dan

(iv) seorang yang, secara perdagangan, bertindak sebagai

ejen bagi orang lain jika orang lain itu tidak membuat
pembekalan secara perdagangan;


-----

_Pelindungan Pengguna_

"pemerolehan", berhubung dengan—

_(a) barang, termasuklah perbuatan mendapatkan barang dengan_

cara pembelian, pertukaran atau yang diambil secara
pajakan, sewaan atau sewa beli;

_(b) perkhidmatan, termasuk perbuatan menyetujui terima suatu_

perkhidmatan dengan apa-apa cara,

dan "memperoleh" dan "perolehan" hendaklah ditakrifkan dengan
sewajarnya;

"Pengawal", "Timbalan Pengawal" dan "Penolong Pengawal"

ertinya orang yang dilantik sebagai yang demikian di bawah seksyen
### 7;

"pengguna" ertinya seseorang yang—

_(a) memperoleh atau menggunakan barang atau perkhidmatan_

daripada jenis yang pada lazimnya diperoleh bagi maksud
kegunaan atau penggunaan diri, rumah tangga atau isi
rumah; dan

_(b) tidak memperoleh atau menggunakan barang atau_

perkhidmatan itu, atau mengemukakan dirinya sebagai
memperoleh atau menggunakan barang atau perkhidmatan
itu terutamanya bagi maksud—

(i) membekalkannya semula secara perdagangan;

(ii) menggunakannya dalam perjalanan suatu proses

pengilangan; atau

(iii) dalam hal barang, membaiki atau mengolah, secara

perdagangan, barang lain atau lekapan pada tanah;

"pengilang" ertinya seseorang yang menjalankan perniagaan

memasang, mengeluarkan atau memproses barang, dan
termasuklah—

_(a) mana-mana orang yang mengemukakan dirinya kepada_

orang ramai sebagai pengilang barang itu;

_(b) mana-mana orang yang melekatkan jenama atau capnya,_

atau menyebabkan supaya atau membenarkan jenama atau
capnya dilekatkan, pada barang itu; dan


-----

_Rang Undang-Undang_

_(c) jika barang itu dikilangkan di luar Malaysia dan pengilang_

asing barang itu tidak mempunyai tempat perniagaan biasa
dalam Malaysia, seseorang yang mengimport atau
mengedarkan barang itu;

"penyiaran" termasuklah iklan kepada orang ramai atau mana-

mana orang ramai dengan apa-apa cara dan "menyiarkan" hendaklah
ditakrifkan dengan sewajarnya;

"peraturan-peraturan" ertinya peraturan-peraturan yang dibuat

di bawah Akta ini;

"perdagangan" ertinya apa-apa perdagangan, perniagaan, industri,

profesion, pekerjaan, aktiviti komersial atau perusahaan yang
berhubungan dengan pembekalan atau pemerolehan barang atau
perkhidmatan;

"perkhidmatan" termasuklah apa-apa hak, faedah, keistimewaan

atau kemudahan yang atau yang akan diadakan, diberikan atau
dianugerahkan di bawah apa-apa kontrak tetapi tidaklah termasuk
hak, faedah atau keistimewaan dalam bentuk pembekalan barang
atau pelaksanaan kerja di bawah suatu kontrak perkhidmatan;

"perkhidmatan jagaan kesihatan" termasuklah—

_(a) perkhidmatan perubatan, pergigian, kejururawatan,_

### perbidanan, kesihatan berkaitan, farmasi dan ambulans

dan apa-apa perkhidmatan lain yang disediakan oleh
profesional jagaan kesihatan;

_(b) tempat tinggal bagi maksud apa-apa perkhidmatan jagaan_

kesihatan;

_(c) apa-apa perkhidmatan untuk memeriksa, mendiagnosis,_

atau merawat orang yang menghidap atau dipercayai
menghidap apa-apa penyakit, kecederaan atau hilang upaya
minda atau badan;

_(d) apa-apa perkhidmatan bagi maksud kesihatan pencegahan_

atau penggalakan;

### (e) apa-apa perkhidmatan yang disediakan oleh mana-mana

profesional separa jagaan kesihatan;


-----

_Pelindungan Pengguna_

_(f) apa-apa perkhidmatan bagi mengubati atau mengurangkan_

apa-apa keadaan luar biasa tubuh manusia dengan
menggunakan apa-apa perkakas, kelengkapan, alat, atau
peranti atau apa-apa teknologi perubatan lain; atau

_(g) apa-apa perkhidmatan yang berhubungan dengan_

kesihatan termasuk perkhidmatan perubatan pilihan dan
tradisional;

"perniagaan" ertinya apa-apa perusahaan yang dijalankan sama

ada atau tidak untuk keuntungan atau ganjaran dan yang dalam
perjalanannya barang atau perkhidmatan diperoleh atau dibekalkan
sama ada dengan bayaran atau selainnya;

"premis" ertinya mana-mana tempat, bangunan atau kenderaan,

sama ada kekal atau sementara;

"profesional jagaan kesihatan" termasuklah pengamal perubatan,

pengamal pergigian, ahli farmasi, ahli psikologi klinikal, jururawat.
bidan, pembantu perubatan, ahli fisioterapi, ahli terapi pekerjaan
dan profesional jagaan kesihatan berkaitan lain dan mana-mana
orang lain yang terlibat dalam memberikan perkhidmatan perubatan,
kesihatan, pergigian, farmaseutik, atau apa-apa perkhidmatan jagaan
kesihatan lain;

"rekod" termasuklah buku akaun, buku bank, baucar, resit, surat-

menyurat dan apa-apa dokumen lain tidak kira sama ada rekod
itu atas kertas atau dalam bentuk elektronik, fotograf atau bentuk
lain tetapi tidak termasuk rekod perubatan pesakit;

"subsidiari" mempunyai erti yang sama sebagaimana yang

diberikan dalam Akta Syarikat 1965 [Akta 125];

"surat cara kredit" ertinya apa-apa perjanjian, lisan atau bertulis,

yang mengakui suatu obligasi untuk membayar sejumlah wang
atau jumlah-jumlah wang apabila dituntut, atau pada bila-bila masa
hadapan;

"Tribunal" ertinya Tribunal Tuntutan Pengguna yang ditubuhkan

di bawah seksyen 85.


-----

_Rang Undang-Undang_

(2) Dalam Akta ini, sebutan tentang—

_(a) penglibatan dalam sesuatu perlakuan hendaklah dibaca_

sebagai sebutan tentang melakukan atau keengganan untuk
melakukan sesuatu perbuatan, dan termasuklah—

(i) meninggalkan sesuatu perbuatan; atau

(ii) memaklumkan bahawa sesuatu perbuatan itu akan

atau, tidak akan dilakukan, mengikut mana-mana
yang berkenaan;

_(b) pemerolehan barang termasuklah sebutan tentang_

pemerolehan harta dalam atau hak yang berhubungan
dengan barang berikutan dengan pembekalan barang itu;

_(c) pembekalan atau pemerolehan barang atau perkhidmatan_

termasuklah sebutan tentang perjanjian untuk membekalkan
atau memperoleh barang atau perkhidmatan;

_(d) pembekalan atau pemerolehan barang termasuklah sebutan_

tentang pembekalan atau pemerolehan barang bersama
### dengan barang atau perkhidmatan lain atau kedua-duanya;

_(e) pembekalan atau pemerolehan perkhidmatan termasuklah_

sebutan tentang pembekalan atau pemerolehan

perkhidmatan bersama dengan barang atau perkhidmatan
lain atau kedua-duanya;

_(f) pembekalan semula barang yang diperoleh daripada_

seseorang termasuklah sebutan tentang—

(i) pembekalan barang kepada seseorang yang lain

dalam bentuk atau keadaan yang diubah; dan

(ii) pembekalan kepada seseorang lain barang lain yang

dengannya barang yang diperoleh itu telah
digabungkan.

(3) Dalam Akta ini, jika perlu ditentukan masa sesuatu gerenti

mula terpakai—

_(a) barang hendaklah dikira sebagai dibekalkan pada masa_

pengguna memperoleh hak untuk memiliki barang itu;

_(b) perkhidmatan hendaklah dikira sebagai dibekalkan pada_

masa perkhidmatan itu diadakan, diberikan, atau
dianugerahkan.


-----

_Pelindungan Pengguna_

(4) Bagi maksud Akta ini, sesuatu aku janji, penegasan atau

representasi dengan apa-apa nama hendaklah disifatkan sebagai
suatu gerenti nyata jika ia mempunyai kesan yang sama atau yang
pada matannya sama sebagaimana suatu gerenti nyata.

**Penyingkiran pilihan undang-undang**

4. Akta ini hendaklah berkuat kuasa walau apa pun apa-apa terma
kontrak yang terpakai atau berupa sebagai memakaikan undang-
undang suatu negara yang lain jika mahkamah mendapati bahawa
terma itu telah dikenakan keseluruhannya atau terutamanya bagi
maksud untuk membolehkan pihak yang mengenakannya mengelak
daripada kuat kuasa Akta ini.

**Kecualian bagi perundangan lain yang berkaitan**

5. Tiada apa-apa jua dalam Akta ini boleh menghapuskan atau
mengehadkan kesan, atau menghalang pergantungan pada—

_(a) mana-mana undang-undang bertulis yang mengenakan_

kewajipan yang lebih ketat ke atas pembekal daripada
yang dikenakan di bawah Akta ini;

_(b) mana-mana undang-undang bertulis yang mengikutnya_

apa-apa terma yang tidak tak selaras dengan Akta ini
dianggap tersirat dalam kontrak bagi pembekalan apa-
apa barang atau perkhidmatan;

_(c) mana-mana undang-undang bertulis yang berhubungan_

dengan kontrak penggajian atau kontrak perantisan;
atau

_(d) apa-apa terma dalam apa-apa perjanjian bertulis_

antara pembekal dengan pengguna setakat yang terma
itu—

(i) mengenakan kewajipan yang lebih ketat ke atas

pembekal daripada yang dikenakan di bawah Akta

ini; atau

(ii) memperuntukkan remedi yang lebih menguntungkan

kepada pengguna daripada remedi yang

diperuntukkan di bawah Akta ini.


-----

_Rang Undang-Undang_

**Tidak boleh berkontrak keluar**

6. (1) Peruntukan Akta ini hendaklah berkuat kuasa walau
apa pun apa-apa jua yang bertentangan dalam rnana-mana
perjanjian.

(2) Tiap-tiap pembekal dan tiap-tiap pengilang yang berupa

sebagai berkontrak keluar daripada mana-mana peruntukan Akta
ini adalah melakukan suatu kesalahan.

(3) Tiada apa-apa jua dalam subseksyen (1) boleh menghalang

pengguna yang mempunyai tuntutan di bawah Akta ini daripada
bersetuju untuk menyelesaikan atau mengkompromikan tuntutan
itu.

**Pelantikan Pengawal, Timbalan Pengawal, dsb.**

7. (1) Menteri boleh melantik daripada kalangan pegawai awam,
seorang Pengawal Hal Ehwal Pengguna dan apa-apa bilangan

Timbalan Pengawal Hal Ehwal Pengguna, Penolong Pengawal Hal
Ehwal Pengguna dan pegawai lain sebagaimana yang perlu bagi
maksud Akta ini.

(2) Pengawal hendaklah, tertakluk kepada arahan dan kawalan

am Menteri, melaksanakan fungsi dan kewajipan yang dikenakan
dan menjalankan kuasa yang diberikan kepadanya di bawah Akta
ini.

(3) Timbalan Pengawal, Penolong Pengawal dan pegawai lain

yang dilantik di bawah subseksyen (1) hendaklah di bawah arahan
dan kawalan Pengawal.

(4) Seseorang Timbalan Pengawal boleh melaksanakan segala

fungsi dan kewajipan yang dikenakan dan menjalankan segala
kuasa yang diberikan kepada Pengawal di bawah Akta ini.

(5) Semua pegawai yang dilantik di bawah seksyen ini hendaklah

disifatkan sebagai pekhidmat awam mengikut pengertian Kanun
Keseksaan [Akta 574].


-----

_Pelindungan Pengguna_

BAHAGIAN II

PERLAKUAN MENGELIRUKAN DAN MEMPERDAYA,

REPRESENTASI PALSU DAN AMALAN TAK SAKSAMA

### Tafsiran

8. Bagi maksud Bahagian ini—

_(a) "palsu", "mengelirukan" atau "memperdaya", berhubung_

dengan perlakuan, representasi atau amalan, termasuklah
perlakuan, representasi atau amalan yang boleh
menyebabkan seseorang pengguna melakukan kesilapan;
dan

_(b) "harga", berhubung dengan apa-apa barang atau_

perkhidmatan, sebagai tambahan dan tanpa menjejaskan
keluasan takrif "harga" dalam seksyen 3, ertinya—

(i) agregat jumlah wang yang dikehendaki supaya

dibayar oleh pengguna bagi atau selainnya berkenaan
dengan pembekalan barang atau perkhidmatan itu;
atau

(ii) kecuali dalam subseksyen 12(3) dan (4), apa-apa

cara yang akan atau telah terpakai bagi maksud
menentukan agregat itu.

**Perlakuan yang mengelirukan**

9. Tiada seorang pun boleh melibatkan diri dalam perlakuan yang—

_(a) berhubung dengan barang, adalah mengelirukan atau_

memperdayakan, atau mungkin mengelirukan atau
memperdayakan, orang ramai mengenai sifat, proses
pengilangan, ciri-ciri, kesesuaian bagi sesuatu maksud,
atau kuantiti, barang itu; atau

_(b) berhubung dengan perkhidmatan, adalah mengelirukan_

atau memperdayakan, atau mungkin mengelirukan atau
memperdayakan, orang ramai mengenai sifat, ciri-ciri,
kesesuaian bagi sesuatu maksud, atau kuantiti,
perkhidmatan itu.


-----

_Rang Undang-Undang_

### Representasi palsu atau mengelirukan

10. (1) Tiada seorang pun boleh membuat representasi palsu atau
mengelirukan—

_(a) bahawa barang itu adalah daripada jenis, standard, kualiti,_

gred, kuantiti, komposisi, gaya atau model tertentu;

_(b) bahawa barang itu mempunyai sejarah tertentu atau_

kegunaan terdahulu yang tertentu;

_(c) bahawa perkhidmatan itu adalah daripada jenis, standard,_

kualiti atau kuantiti tertentu;

_(d) bahawa perkhidmatan itu dibekalkan oleh mana-mana_

orang tertentu atau oleh mana-mana orang yang
mempunyai daya ketukangan, kelayakan atau kemahiran
tertentu;

_(e) bahawa orang tertentu telah bersetuju memperoleh barang_

atau perkhidmatan itu;

_(f) bahawa barang itu baru atau dibaikpulihkan;_

_(g) bahawa barang itu telah dikilangkan, dikeluarkan, diproses_

atau dibaikpulihkan pada sesuatu masa tertentu;

_(h) bahawa barang atau perkhidmatan itu mempunyai apa-_

apa tajaan, kelulusan, pengendorsan, ciri-ciri pencapaian,
aksesori, kegunaan atau faedah;

_(i) bahawa orang itu yang mempunyai apa-apa tajaan,_

kelulusan, pengendorsan atau gabungan;

_(j) berkenaan dengan keperluan apa-apa barang atau_

perkhidmatan;

_(k) berkenaan dengan kewujudan, pengecualian atau kesan_

apa-apa syarat, gerenti, hak atau remedi; atau

_(1) berkenaan dengan tempat asal barang itu._

(2) Dalam seksyen ini, "kuantiti" termasuklah panjang, lebar,

tinggi, luas, isi padu, muatan, berat dan bilangan.


-----

_Pelindungan Pengguna_

**Representasi palsu dan perlakuan lain yang mengelirukan**
**berhubung dengan tanah**

**11. (1) Tiada seorang pun boleh berkaitan dengan penjualan atau**

pemberian atau penjualan atau pemberian yang mungkin suatu
kepentingan mengenai tanah atau berkaitan dengan penggalakan

dengan apa-apa cara penjualan atau pemberian suatu kepentingan
mengenai tanah—

_(a) secara palsu menyatakan bahawa mana-mana orang_

mempunyai apa-apa tajaan, kelulusan, pengendorsan atau
gabungan; atau

_(b) membuat representasi palsu atau mengelirukan tentang_

mana-mana atau semua yang berikut:

(i) jenis kepentingan mengenai tanah itu;

(ii) harga yang kena dibayar bagi tanah itu;

(iii) kedudukan tanah itu;

(iv) ciri-ciri tanah itu;

(v) kegunaan yang baginya tanah itu boleh digunakan

atau dengan sah boleh digunakan;

(vi) kewujudan atau terdapatnya kemudahan yang

dikaitkan dengan tanah itu.

(2) Dalam seksyen ini, "kepentingan", berhubung dengan tanah,

ertinya kepentingan berdaftar atau boleh daftar mengenai tanah
itu, dan termasuklah—

_(a) hak untuk menduduki tanah itu atau sesuatu bangunan_

atau sebahagian daripada sesuatu bangunan yang didirikan
di atas tanah itu, yang berbangkit oleh sebab pemegangan
syer atau oleh sebab suatu kontrak untuk membeli syer
dalam syarikat yang memiliki tanah atau bangunan itu;

atau

_(b) hak, kuasa atau keistimewaan ke atas atau berkaitan dengan_

tanah itu.

(3) Seksyen ini tidaklah terpakai bagi kemudahan perumahan

sebagaimana yang diperuntukkan di bawah Akta Pemaju Perumahan
(Kawalan dan Pelesenan) 1966 [Akta 118] kecuali sebagaimana
yang ditetapkan di bawah seksyen 103.


-----

_Rang Undang-Undang_

**Gambaran yang mengelirukan mengenai harga**

12. (1) Seseorang adalah melakukan suatu kesalahan—

_(a) jika dia memberi seseorang pengguna gambaran yang_

mengelirukan mengenai harga yang padanya apa-apa
barang atau perkhidmatan boleh didapati; atau

_(b) jika sesuatu gambaran yang diberikan olehnya kepada_

seseorang pengguna mengenai harga yang padanya apa-
apa barang atau perkhidmatan boleh didapati menjadi
mengelirukan dan dia tidak mengambil langkah yang
munasabah untuk menghalang pengguna itu daripada

bergantung pada gambaran itu.

(2) Bagi maksud subseksyen (1), tidaklah material—

_(a) sama ada orang yang memberikan gambaran itu bertindak_

bagi pihak dirinya sendiri atau bagi pihak orang lain;

_(b) sama ada atau tidak orang yang memberikan gambaran_

itu ialah orang itu atau termasuk dalam golongan orang
yang daripadanya barang atau perkhidmatan itu boleh
didapati;

_(c) sama ada gambaran itu mengelirukan atau menjadi_

mengelirukan berhubung dengan semua pengguna yang
kepadanya ia diberikan atau hanya berhubung dengan
beberapa orang daripada mereka.

(3) Bagi maksud seksyen ini, sesuatu gambaran yang diberikan

kepada pengguna adalah mengelirukan mengenai harga atau cara

untuk menentukan harga jika apa yang disampaikan oleh gambaran
itu, atau apa yang boleh dengan munasabah dijangkakan akan
disimpulkan oleh pengguna itu daripada gambaran itu atau apa-
apa peninggalan daripadanya, termasuklah mana-mana yang berikut:

_(a) bahawa harga atau cara itu bukanlah pada hakikatnya_

harga atau cara yang sebenarnya;

_(b) bahawa dapat atau tidaknya harga atau cara itu dipakai_

tidak bergantung pada fakta atau hal keadaan yang pada
hakikatnya ia bergantung padanya;


-----

_Pelindungan Pengguna_

_(c) bahawa harga itu meliputi atau cara itu mengambil kira_

perkara yang berkenaan dengannya suatu caj tambahan
pada hakikatnya dibuat;

_(d) bahawa seseorang yang pada hakikatnya tidak mempunyai_

apa-apa jangkaan, menjangkakan—

(i) harga itu akan dinaikkan atau diturunkan, sama

ada atau tidak pada suatu masa tertentu atau dengan
suatu amaun tertentu;

(ii) harga itu, atau harga itu sebagaimana yang dinaikkan

atau diturunkan, mengikut mana-mana yang
berkenaan, akan dikekalkan, sama ada atau tidak
bagi suatu tempoh tertentu;

(iii) cara itu akan diubah, sama ada atau tidak pada

suatu masa tertentu atau dalam suatu hal tertentu;
atau

(iv) cara itu atau cara sebagaimana yang diubah itu,

mengikut mana-mana yang berkenaan, akan tetap
tidak diubah, sama ada atau tidak bagi suatu tempoh
tertentu;

_(e) fakta atau hal keadaan yang dengan merujuk kepadanya_

pengguna itu boleh dengan munasabah dijangka menilai
kesahan apa-apa perbandingan yang berkaitan yang dibuat
atau disiratkan oleh gambaran itu yang bukanlah pada
hakikatnya fakta atau hal keadaan yang sebenarnya.

(4) Bagi maksud perenggan (3)(e), sesuatu perbandingan ialah

perbandingan yang berkaitan berhubung dengan harga atau cara
menentukan harga, mengikut mana-mana yang berkenaan, jika
perbandingan itu dibuat antara harga atau cara itu atau apa-apa
harga yang telah atau boleh ditentukan dengan menggunakan cara
itu, dengan—

_(a) apa-apa harga atau nilai yang dinyatakan atau tersirat_

sebagai atau sebagai telah atau sebagai mungkin dikaitkan
atau boleh dikaitkan dengan barang atau perkhidmatan
yang berkenaan, atau dengan apa-apa barang atau
perkhidmatan lain; atau


-----

_Rang Undang-Undang_

_(b) apa-apa cara atau cara lain yang dinyatakan atau tersirat_

sebagai atau sebagai telah atau sebagai mungkin terpakai
atau boleh dipakai bagi menentukan harga atau nilai barang
atau perkhidmatan yang berkenaan atau harga atau nilai
apa-apa barang atau perkhidmatan lain.

**Pengiklanan umpanan**

**13. (1) Tiada seorang pun boleh mengiklankan untuk**
membekalkan barang atau perkhidmatan pada harga yang dinyatakan
yang orang itu—

_(a) tidak berniat untuk menawarkan untuk dibekalkan; atau_

_(b) tidak mempunyai alasan yang munasabah untuk_

mempercayai dapat dibekalkan,

pada harga itu bagi suatu tempoh yang, dan dalam kuantiti yang,
munasabah dengan mengambil kira jenis pasaran yang dalamnya
orang itu menjalankan perniagaan dan jenis iklan itu.

(2) Dalam sesuatu pendakwaan bagi kegagalan untuk

menawarkan barang atau perkhidmatan kepada pengguna mengikut
subseksyen (1), adalah menjadi suatu pembelaan jika orang yang
dipertuduh membuktikan bahawa—

_(a) dia menawarkan untuk membekalkan atau untuk_

mendapatkan orang lain untuk membekalkan, kepada
pengguna itu, dalam masa yang munasabah, barang atau
perkhidmatan daripada jenis yang diiklankan, dalam
kuantiti yang munasabah dan pada harga yang diiklankan,
dan jika tawaran itu disetujui terima oleh pengguna,
bahawa orang itu telah membekalkan atau mendapatkan
orang yang lain untuk membekalkan barang atau
perkhidmatan itu; atau

_(b) dia menawarkan untuk membekalkan kepada pengguna_

itu dengan segera, atau untuk mendapatkan orang lain
untuk membekalkan kepada pengguna itu dalam masa
yang munasabah, barang atau perkhidmatan yang setara,
dalam kuantiti yang munasabah dan pada harga yang
diiklankan, dan jika tawaran itu disetujui terima oleh
pengguna, bahawa orang itu telah membekalkan atau
mendapatkan orang lain untuk membekalkan barang atau
perkhidmatan yang setara itu.


-----

_Pelindungan Pengguna_

**Pemberian, hadiah, tawaran percuma, dsb.**

**14. (** 1) Tiada seorang pun boleh menawarkan apa-apa pemberian,

hadiah atau benda percuma lain—

_(a) dengan niat untuk tidak mengadakannya; atau_

_(b) dengan niat untuk tidak mengadakannya sebagaimana_

yang ditawarkan.

(2) Tiada seorang pun boleh dalam menawarkan apa-apa

pemberian, hadiah atau benda percuma lain dengan pembelian
apa-apa barang atau perkhidmatan, sama ada atau tidak bergantung
pada pembelian barang atau perkhidmatan lain—

_(a) rnengenakan bayaran yang lebih daripada harga biasa_

bagi barang atau perkhidmatan yang akan dibeli itu; atau

_(b) mengurangkan kuantiti atau kualiti barang atau_

perkhidmatan yang akan dibeli itu.

(3) Seseorang yang menawarkan sesuatu pemberian, hadiah atau

benda percuma lain boleh mengenakan apa-apa syarat munasabah
ke atas tawaran itu.

(4) Jika seseorang mengenakan syarat ke atas tawaran itu, dia

hendaklah—

_(a) memerihalkan syarat itu dengan jelas;_

_(b) memastikan bahawa perihal syarat itu diletakkan_

berhampiran dengan ungkapan "percuma" atau "tawaran
percuma", mengikut mana-mana yang berkenaan, dengan
cara yang mudah dilihat; dan

_(c) memastikan bahawa besar cetakan perihal syarat itu adalah_

sekurang-kurangnya separuh saiz cetakan yang digunakan
bagi ungkapan "percuma" atau "tawaran percuma".

(5) Bagi maksud seksyen ini—

"harga biasa" ertinya harga yang padanya barang atau

perkhidmatan yang seumpamanya biasanya dijual di pasaran;

"percuma" atau "tawaran percuma" termasuklah apa-apa ungkapan

yang mempunyai erti seumpamanya.


-----

_Rang Undang-Undang_

**Dakwaan bahawa barang adalah terhad**

15. (1) Tiada seorang pun boleh, dalam membekalkan atau
menawarkan untuk membekalkan barang untuk dijual kepada
pengguna, memerihalkan barang itu sebagai terhad melainkan jika
edisi, pencetakan, penempaan, pengukiran atau pengeluarannya
adalah terhad kepada—

_(a) suatu kuantiti maksimum yang telah ditentukan terlebih_

dahulu; atau

_(b) kuantiti sebenar yang dipesan atau dilanggan dalam suatu_

tempoh masa yang dinyatakan dan semunasabahnya
singkat.

(2) Sesuatu dakwaan bahawa barang adalah terhad hendaklah

menyatakan dengan jelas—

_(a) kuantiti maksimum barang yang ditawarkan untuk jualan;_

dan

_(b) tempoh masa atau tarikh tertentu barang itu ditawarkan_

untuk jualan.

(3) Pernyataan yang dikehendaki di bawah subseksyen (2)

hendaklah diletakkan berhampiran dengan dakwaan itu dengan

cara yang mudah dilihat.

**Menuntut atau menyetujui terima bayaran tanpa niat untuk**
### membekalkan

16. Tiada seorang pun boleh menuntut atau menyetujui terima,
apa-apa bayaran atau balasan lain bagi barang atau perkhidmatan,

jika pada masa tuntutan atau penyetujuterimaan itu orang

itu—

_(a) tidak berniat untuk membekalkan barang atau_

perkhidmatan itu;

_(b) berniat untuk membekalkan barang atau perkhidmatan_

yang berbeza secara matan daripada barang atau
perkhidmatan yang berkenaan dengannya bayaran atau
balasan lain itu dituntut atau diterima; atau


-----

_Pelindungan Pengguna_

_(c) tidak mempunyai alasan yang munasabah untuk_

mempercayai bahawa dia dapat membekalkan barang atau
perkhidmatan itu dalam apa-apa tempoh yang dinyatakan,
atau jika tiada tempoh dinyatakan, dalam masa yang
munasabah.

Kontrak perkhidmatan hadapan

17. (1) Bagi maksud seksyen ini, "kontrak perkhidmatan hadapan"
ertinya suatu kontrak bagi perkhidmatan pengguna yang akan
diadakan atas dasar berterusan dan sebagaimana yang ditetapkan
oleh Menteri dari semasa ke semasa.

(2) Seseorang pengguna yang membatalkan suatu kontrak

perkhidmatan hadapan boleh dikenakan amaun yang berikut oleh
pembekal:

_(a) lima peratus daripada harga penuh kontrak;_

_(b) kos bagi apa-apa barang yang digunakan atau disimpan_

oleh pengguna; atau

(c) bahagian harga penuh kontrak yang merupakan

perkhidmatan yang diterima oleh pengguna.

(3) Jika pengguna telah membayar kepada pembekal wang lebih

daripada yang pembekal berhak mengenakan di bawah perenggan
_(2)(a), (b) atau (c), pembekal hendaklah membayar balik bayaran_
yang lebih itu atau membolehkan bayaran balik didapati, dalam
masa empat belas hari dari pembatalan.

(4) Pembatalan sesuatu kontrak perkhidmatan hadapan hendaklah

mula berkuat kuasa—

_(a) pada masa yang pembatalan itu dimaklumkan kepada_

pembekal; atau

_(b) jika pembekal tidak dapat dihubungi dengan cara yang_

munasabah, pada masa pengguna menunjukkan kepada
pembekal dengan cara yang munasabah dalam hal keadaan
itu tentang niatnya untuk membatalkan kontrak
perkhidmatan hadapan itu.


-----

_Rang Undang-Undang_

(5) Tertakluk kepada subseksyen (6), pembatalan kontrak

perkhidmatan hadapan boleh dimaklumkan dengan perkataan atau
perlakuan atau kedua-duanya yang menunjukkan niat pengguna
untuk membatalkan kontrak itu, dan tidaklah perlu untuk
menggunakan apa-apa perkataan tertentu, selagi niat untuk
membatalkan kontrak itu jelas.

(6) Jika pembekal dapat dihubungi dengan cara yang munasabah,

subseksyen (5) hendaklah mula berkuat kuasa tertakluk kepada
apa-apa peruntukan nyata dalam kontrak perkhidmatan hadapan
itu yang menghendaki notis pembatalan dibuat secara bertulis.

**Anggapan mengenai liabiliti bagi iklan**

18. Jika perlakuan atau representasi yang berhubungan dengan
apa-apa barang atau perkhidmatan dibuat atau disiarkan dalam
iklan, iklan itu hendaklah disifatkan telah dibuat oleh—

_(a) orang yang secara langsung atau tidak langsung mendakwa_

membekalkan barang atau perkhidmatan itu;

_(b) orang yang bagi pihaknya iklan itu dibuat; atau_

_(c) kedua-duanya,_

mengikut kehendak keadaan, melainkan jika dibuktikan sebaliknya.

BAHAGIAN III

KESELAMATAN BARANG DAN PERKHIDMATAN

**Standard keselamatan**

**19. (1) Menteri boleh melalui peraturan-peraturan menetapkan**
standard keselamatan berkenaan dengan—

_(a) apa-apa barang atau kelas barang; dan_

_(b) apa-apa perkhidmatan atau kelas perkhidmatan,_

dan boleh menentukan standard keselamatan yang berlainan bagi
barang atau perkhidmatan, atau kelas barang atau perkhidmatan
yang berlainan.


-----

### Pelindungan Pengguna

(2) Standard keselamatan yang berhubungan dengan barang

boleh berkaitan dengan semua atau mana-mana perkara yang
berikut:

_(a) prestasi, komposisi, kandungan, pembuatan, pemprosesan,_

reka bentuk, pembinaan, kemasan atau pembungkusan
barang;

_(b) pengujian barang semasa atau selepas pembuatan atau_

pemprosesan;

(c) bentuk dan kandungan tanda, amaran atau arahan untuk

disertakan dengan barang itu.

(3) Bagi maksud subseksyen (1), Menteri boleh, atas syor

Pengawal dan selepas berunding dengan agensi berwibawa—

_(a) menerima pakai keseluruhan atau sebahagian standard_

keselamatan yang digunakan oleh agensi berwibawa itu;
atau

_(b) mendapatkan nasihat daripada pakar dalam bidang yang_

berkaitan itu.

(4) Jika tiada standard keselamatan telah ditetapkan di bawah

subseksyen (1), orang yang membekalkan atau menawarkan untuk

membekalkan barang atau perkhidmatan hendaklah menerima pakai
dan mematuhi standard keselamatan yang munasabah yang
dijangkakan oleh pengguna yang munasabah, dengan mengambil
kira jenis barang atau perkhidmatan yang berkenaan.

(5) Dalam seksyen ini, "agensi berwibawa" ertinya mana-mana

orang, badan atau pihak berkuasa yang telah menentukan atau
mempunyai kepakaran untuk menentukan standard keselamatan
bagi apa-apa barang atau perkhidmatan.

(6) Bahagian ini tidaklah terpakai bagi barang jagaan kesihatan

dan makanan.

(7) Bagi maksud Bahagian ini, "barang jagaan kesihatan" ertinya

apa-apa barang yang digunakan atau dimaksudkan untuk digunakan,
diadakan atau dimaksudkan untuk diadakan atau ditetapkan atau
dimaksudkan untuk ditetapkan dalam pemberian perkhidmatan

jagaan kesihatan.


-----

### Rang Undang-Undang

**Pematuhan standard keselamatan**

20. Tiada seorang pun boleh membekalkan, atau menawarkan
atau mengiklankan untuk membekalkan, apa-apa barang atau
perkhidmatan yang tidak mematuhi standard keselamatan yang
ditentukan di bawah seksyen 19.

**Kehendak keselamatan umum bagi barang**

21. Sebagai tambahan dan tanpa menjejaskan seksyen 20, tiada
seorang pun boleh membekalkan, atau menawarkan atau
mengiklankan untuk membekalkan, apa-apa barang yang tidak
semunasabahnya selamat dengan mengambil kira semua hal keadaan,

termasuk—

_(a) cara, dan maksud yang baginya, barang itu sedang_

dipasarkan atau akan dipasarkan;

_(b) penyediaan barang itu;_

_(c) penggunaan apa-apa cap berhubungan dengan barang itu;_

dan

_(d) arahan atau amaran berkenaan dengan penyimpanan,_

kegunaan atau penggunaan barang itu.

### Pembelaan

22. (1) Barang atau perkhidmatan tidak boleh dianggap sebagai
gagal untuk mematuhi kehendak seksyen 20 atau 21 atau kedua-
duanya, mengikut mana-mana yang berkenaan, jika ditunjukkan
bahawa—

_(a) kegagalan yang dikatakan itu berpunca daripada pematuhan_

sesuatu kehendak yang dikenakan di bawah mana-mana
undang-undang bertulis; atau

_(b) kegagalan yang dikatakan itu ialah kegagalan untuk_

membuat berhubungan dengan apa-apa perkara lebih
daripada yang dikehendaki di bawah seksyen 20 dan 21.

(2) Dalam apa-apa prosiding bagi sesuatu kesalahan di bawah

Bahagian ini, adalah menjadi suatu pembelaan bagi orang yang
dipertuduh itu jika ditunjukkan bahawa pada masa dia membekalkan,


-----

_Pelindungan Pengguna_

atau menawarkan atau bersetuju untuk membekalkan, atau
mendedahkan atau memiliki untuk pembekalan, barang atau
perkhidmatan itu, dia—

_(a) tidak tahu; dan_

_(b) tidak mempunyai alasan yang munasabah untuk_

mempercayai,

bahawa barang atau perkhidmatan itu gagal untuk mematuhi
kehendak seksyen 20 atau 21 atau kedua-duanya, mengikut mana-
mana yang berkenaan.

(3) Subseksyen (2) tidaklah terpakai berhubung dengan

pengilang.

**Larangan terhadap barang yang tidak selamat**

23. (1) Menteri boleh, atas syor Pengawal, melalui perintah yang
disiarkan dalam Warta, mengisytiharkan apa-apa barang atau
kelas barang sebagai barang larangan jika barang atau barang
daripada kelas itu telah menyebabkan atau mungkin menyebabkan
kecederaan kepada mana-mana orang atau harta atau selainnya
tidak selamat.

(2) Sesuatu perintah yang dibuat di bawah subseksyen (1) boleh

menghendaki pembekal, mengikut apa-apa cara dan dalam apa-
apa tempoh sebagaimana yang dinyatakan dalam perintah itu, dan
dengan perbelanjaan pembekal itu sendiri, melakukan mana-mana
atau kesemua yang berikut:

_(a) memanggil balik barang larangan itu;_

_(b) berhenti membekalkan, atau menawarkan untuk_

membekalkan barang larangan itu;

_(c) berhenti mengiklankan barang larangan itu;_

_(d) mendedahkan kepada orang ramai apa-apa maklumat yang_

berhubungan dengan—

(i) ciri-ciri barang larangan yang menjadikannya tidak

selamat;

(ii) hal keadaan yang dalamnya penggunaan barang

larangan itu tidak selamat;


-----

_Rang Undang-Undang_

(iii) apa-apa perkara lain yang berhubungan dengan

barang larangan itu atau penggunaan barang larangan

itu sebagaimana yang dinyatakan;

_(e) membaiki atau menggantikan barang larangan itu;_

### (f) membayar balik harga yang telah dibayar kepada mana-

mana orang yang kepadanya barang larangan itu telah
dibekalkan atau nilai balasan yang diberikan bagi barang
larangan itu atau apa-apa amaun yang kurang sebagaimana
yang munasabah dengan mengambil kira penggunaan
barang larangan itu oleh orang itu.

(3) Jika perintah dibuat di bawah subseksyen (1), Pengawal

hendaklah, melalui notis kepada pembekal, menghendaki pembekal
supaya mengambil mana-mana atau semua tindakan yang disebut
dalam perintah itu.

(4) Suatu notis di bawah subseksyen (3) tidak perlu diberikan

secara langsung kepada pembekal dan boleh diberikan secara umum,
termasuk meletakkan notis dalam media berita umum, sebagaimana
yang difikirkan patut oleh Pengawal, dengan syarat bahawa notis
itu jelas dan munasabah.

(5) Pembekal hendaklah mematuhi semua kehendak dalam mana-

mana perintah dan notis yang dibuat di bawah seksyen ini.

(6) Selanjutnya dan tanpa menjejaskan yang di atas, jika suatu

perintah di bawah subseksyen (1) sedang berkuat kuasa—

_(a) tiada seorang pun boleh membekalkan, atau menawarkan_

atau mengiklankan untuk membekalkan, apa-apa barang
larangan; dan

### (b) tiada seorang pembekal pun boleh—

(i) jika notis itu mengenal pasti suatu kecacatan pada,

atau sesuatu ciri yang membahayakan bagi, barang
larangan itu, membekalkan barang daripada jenis
yang dengannya perintah itu berkaitan yang
mengandungi kecacatan atau ciri itu; atau

(ii) dalam apa-apa hal lain, membekalkan barang

daripada jenis yang dengannya perintah itu berkaitan.


-----

_Pelindungan Pengguna_

**Larangan pengimportan barang atau perkhidmatan**

**24. Pengimportan apa-apa barang atau perkhidmatan atau kelas**
barang atau perkhidmatan yang tidak mematuhi peruntukan dalam
Bahagian ini adalah dilarang.

BAHAGIAN IV

KESALAHAN, PEMBELAAN DAN REMEDI YANG

BERHUBUNGAN DENGAN BAHAGIAN II DAN III

### Pelanggaran Bahagian II dan III menjadi suatu kesalahan

25. (1) Mana-mana orang yang melanggar mana-mana peruntukan
Bahagian II dan III adalah melakukan suatu kesalahan dan apabila
disabitkan boleh—

_(a) jika orang itu suatu pertubuhan perbadanan, didenda tidak_

melebihi dua ratus lima puluh ribu ringgit dan bagi
kesalahan kali kedua atau yang berikutnya, boleh didenda
tidak melebihi lima ratus ribu ringgit;

_(b) jika orang itu bukan suatu pertubuhan perbadanan, didenda_

tidak melebihi satu ratus ribu ringgit atau dipenjarakan
selama tempoh tidak melebihi tiga tahun atau kedua-
duanya, dan bagi kesalahan kali kedua atau yang
berikutnya, boleh didenda tidak melebihi dua ratus lima
puluh ribu ringgit atau dipenjarakan selama tempoh tidak
melebihi enam tahun atau kedua-duanya.

(2) Dalam hal kesalahan yang berterusan, pesalah hendaklah,

sebagai tambahan kepada penalti di bawah subseksyen (1), boleh
didenda tidak melebihi satu ribu ringgit bagi setiap hari atau
sebahagian hari selama kesalahan itu berterusan selepas sabitan.

**Kesalahan yang disebabkan oleh perbuatan atau keingkaran**
**orang lain**

**26. Jika sesuatu kesalahan di bawah Bahagian II atau III adalah**
disebabkan oleh perbuatan atau keingkaran seseorang lain, maka
orang lain itu adalah disifatkan telah melakukan kesalahan itu
dan boleh dipertuduh dan disabitkan atas kesalahan itu sama ada
atau tidak prosiding diambil terhadap orang yang mula-mula disebut
itu.


-----

_Rang Undang-Undang_

**Pembelaan bagi kekhilafan, kemalangan, dsb.**

27. (1) Dalam apa-apa prosiding bagi kesalahan di bawah seksyen
25, adalah menjadi suatu pembelaan jika orang yang dipertuduh
itu membuktikan—

_(a) bahawa pelanggaran itu disebabkan oleh—_

(i) suatu kekhilafannya yang munasabah;

(ii) pergantungan yang munasabah pada maklumat yang

diberikan kepadanya;

(iii) perbuatan atau keingkaran seseorang lain;

(iv) kemalangan; atau

(v) sesuatu sebab di luar kawalannya; dan

_(b) bahawa dia telah mengambil segala langkah berjaga-jaga_

yang munasabah dan menjalankan segala usaha yang
sewajarnya untuk mengelakkan pelanggaran itu olehnya
sendiri atau oleh mana-mana orang di bawah kawalannya.

**Pembelaan penyiaran suci hati bagi iklan**

28. Jika kesalahan di bawah seksyen 25 dilakukan melalui

penyiaran sesuatu iklan, adalah menjadi suatu pembelaan dalam
mana-mana prosiding bagi kesalahan itu jika orang yang dipertuduh
itu membuktikan bahawa—

_(a) perniagaannya ialah menyiarkan atau mengurus penyiaran_

iklan; dan

_(b) dia menerima iklan itu atau maklumat yang terkandung_

dalam iklan itu, mengikut mana-mana yang berkenaan,
bagi penyiaran dalam perjalanan biasa perniagaannya;
dan

_(c) dia tidak tahu dan tiada sebab untuk mengesyaki bahawa_

penyiaran iklan itu akan menjadi suatu kesalahan di bawah
seksyen 25.

**Kuasa mahkamah untuk memberikan relief sampingan**

29. (1) Jika, dalam mana-mana prosiding di bawah Bahagian
ini, atau atas permohonan oleh mana-mana orang, mahkamah


-----

### Pelindungan Pengguna

mendapati bahawa orang itu, sama ada dia merupakan suatu pihak
kepada prosiding itu atau tidak, telah menanggung atau mungkin
menanggung kerugian atau kerosakan akibat perlakuan mana-mana
orang lain yang menjadi atau akan menjadi—

_(a) pelanggaran;_

_(b) pembantuan, persubahatan, penasihatan atau penyebab_

bagi pelanggaran;

_(c) dorongan melalui ugutan, janji atau selainnya bagi_

pelanggaran;

_(d) dengan apa-apa cara secara sedar terlibat dalam atau_

menjadi pihak kepada, sama ada secara langsung atau
tidak langsung, pelanggaran; atau

_(e) berkomplot dengan mana-mana orang lain dalam_

pelanggaran,

mana-mana peruntukan Bahagian II atau III, mahkamah boleh,
tanpa menjejaskan mana-mana relief lain yang boleh diberikan
olehnya, membuat mana-mana atau kesemua perintah yang disebut
dalam subseksyen (2).

(2) Bagi maksud seksyen ini, mahkamah boleh membuat perintah

yang berikut:

_(a) perintah yang mengisytiharkan—_

(i) keseluruhan atau mana-mana bahagian kontrak yang

dibuat antara orang yang menanggung atau mungkin
menanggung kerugian atau kerosakan dengan orang
yang terlibat dalam perlakuan yang disebut dalam
subseksyen (1), atau

(ii) keseluruhan atau mana-mana bahagian perkiraan

kolateral yang berhubungan dengan kontrak itu,

sebagai tidak sah dan, jika difikirkan patut oleh mahkamah,
sebagai tidak sah ab initio atau pada bila-bila masa pada
dan selepas apa-apa tarikh, sebelum tarikh perintah itu
dibuat, yang dinyatakan dalam perintah itu;

_(b) suatu perintah yang mengubah kontrak atau perkiraan_

itu mengikut apa-apa cara yang dinyatakan dalam perintah
itu dan, jika difikirkan patut oleh mahkamah,
mengisytiharkan kontrak atau perkiraan itu telah


-----

_Rang Undang-Undang_

mempunyai kuat kuasa sebagaimana yang diubah
sedemikian pada dan selepas apa-apa tarikh, sebelum
tarikh perintah itu dibuat, yang dinyatakan dalam perintah
itu;

_(c) suatu perintah yang mengarahkan orang yang terlibat_

dalam perlakuan yang disebut dalam subseksyen (1)—

(i) membayar balik wang atau memulangkan harta;

(ii) membayar amaun kerugian atau kerosakan itu;

(iii) dengan perbelanjaan orang itu sendiri, membaiki

atau mengadakan bahagian bagi barang yang telah
dibekalkan olehnya;

(iv) dengan perbelanjaan orang itu sendiri, membekalkan

perkhidmatan yang dinyatakan,

kepada orang yang menanggung atau mungkin
menanggung, kerugian atau kerosakan, mengikut mana-
mana yang berkenaan.

(3) Suatu perintah di bawah perenggan (2)(a) atau (b) tidaklah

menghalang prosiding dimulakan atau dikekalkan di bawah Bahagian
ini.

(4) Dalam permohonan untuk mendapatkan perintah terhadap

seseorang di bawah seksyen ini, sesuatu dapatan fakta yang dibuat
dalam prosiding bagi suatu kesalahan di bawah seksyen 25, yang
merupakan prosiding yang mengikutnya orang itu didapati telah
terlibat dalam perlakuan daripada jenis yang disebut dalam
subseksyen (1), hendaklah menjadi keterangan prima facie tentang

fakta itu dan dapatan itu boleh dibuktikan dengan mengemukakan

dokumen di bawah meterai mahkamah yang membuat dapatan
itu.

BAHAGIAN V

GERENTI BERKENAAN DENGAN PEMBEKALAN BARANG

**Pemakaian**

30. Gerenti tersirat di bawah Bahagian ini hendaklah terpakai
sama ada atau tidak barang yang dibekalkan itu adalah berkaitan
dengan perkhidmatan.


-----

### Pelindungan Pengguna

**Gerenti tersirat mengenai hakmilik**

**31. (1) Tertakluk kepada subseksyen (5), gerenti yang berikut**
hendaklah tersirat jika barang dibekalkan kepada pengguna:

_(a) bahawa pembekal mempunyai hak untuk menjual barang_

itu;

_(b) bahawa barang itu adalah bebas daripada apa-apa cagaran_

sekuriti yang tidak didedahkan; dan

_(c) bahawa pengguna mempunyai hak kepada milikan aman_

barang itu, kecuali setakat yang hak itu diubah oleh—

(i) sesuatu terma perjanjian bagi pembekalan jika

perjanjian itu ialah perjanjian sewa beli mengikut
pengertian Akta Sewa Beli 1967 [Akta 212]; atau

(ii) cagaran yang didedahkan; atau

(iii) terma perjanjian untuk pembekalan.

(2) Jika subperenggan (l)(c)(ii) dan (iii) terpakai, pembekal

hendaklah pertama-tamanya menasihati pengguna secara lisan
mengenai cara bagaimana haknya kepada milikan aman barang
itu boleh diubah.

(3) Nasihat yang diberikan oleh pembekal di bawah subseksyen

(2) hendaklah sebagaimana yang mencukupi untuk membolehkan
pengguna yang munasabah memahami bentuk umum dan kesan
pengubahan itu.

(4) Jika pengguna telah menerima nasihat lisan di bawah

subseksyen (2)—

_(a) pembekal hendaklah memberi pengguna itu suatu salinan_

bertulis cagaran atau perjanjian untuk pembekalan atau
salinan bertulis bahagiannya yang mengandungi peruntukan
bagi pengubahan sebagaimana yang diterangkan kepada
pengguna di bawah subseksyen (2); dan

_(b) pengguna hendaklah mengakui secara bertulis penerimaan_

salinan itu.


-----

_Rang Undang-Undang_

(5) Jika barang itu hanyalah disewakan atau dipajakkan—

_(a) perenggan (1)(a) dan (b) tidaklah terpakai; dan_

_(b) perenggan (l)(c) hendaklah memberikan hak milikan aman_

barang itu hanya selama tempoh sewaan atau pajakan
itu.

(6) Bagi maksud seksyen ini—

"cagaran yang tidak didedahkan" ertinya apa-apa cagaran yang—

_(a) tidak didedahkan kepada pengguna secara bertulis sebelum_

dia bersetuju kepada pembekalan; dan

_(b) tidak diwujudkan oleh atau dengan izinnya yang nyata;_

"hak untuk menjual" ertinya hak untuk melupuskan

pemunyaan barang kepada pengguna pada masa pemunyaan itu
berpindah.

**Gerenti tersirat mengenai kualiti boleh terima**

32. ( I ) Jika barang dibekalkan kepada pengguna, maka hendaklah
tersirat suatu gerenti bahawa barang itu adalah daripada kualiti
boleh terima.

(2) Bagi maksud subseksyen (1), barang itu adalah disifatkan

daripada kualiti boleh terima—

_(a) jika barang itu—_

(i) sesuai bagi semua maksud yang baginya barang

daripada jenis yang berkenaan itu lazimnya
dibekalkan;

(ii) dapat diterima dari segi rupa dan kemasan;

(iii) bebas daripada kecacatan yang kecil;

(iv) selamat; dan

(v) tahan lama; dan

_(b) seseorang pengguna yang munasabah yang tahu_

sepenuhnya tentang sifat dan keadaan barang itu, termasuk


-----

_Pelindungan Pengguna_

apa-apa kecacatan yang tersembunyi, akan menganggap
barang itu sebagai dapat diterima dengan mengambil kira—

(i) jenis barang;

(ii) harga;

(iii) apa-apa pernyataan yang dibuat mengenai barang

itu pada apa-apa pembungkus atau label pada barang
itu;

(iv) apa-apa representasi yang dibuat mengenai barang

itu oleh pembekal atau pengilang; dan

(v) semua hal keadaan lain yang berkaitan dengan

pembekalan barang itu.

(3) Jika apa-apa kecacatan pada barang itu telah dibawa secara

khusus kepada pengetahuan pengguna sebelum dia bersetuju dengan
pembekalan itu, maka barang itu tidaklah disifatkan gagal mematuhi
gerenti tersirat tentang kualiti boleh terima hanya oleh sebab
kecacatan itu.

(4) Jika barang dipamerkan untuk jualan atau sewaan, kecacatan

yang dianggap telah dibawa secara khusus kepada pengetahuan
pengguna bagi maksud subseksyen (3) ialah kecacatan yang
didedahkan dalam suatu notis bertulis yang dipamerkan bersama
barang itu.

(5) Barang tidaklah disifatkan telah gagal untuk mematuhi gerenti

tersirat mengenai kualiti boleh terima jika—

_(a) barang itu telah digunakan dengan cara atau sehingga_

takat yang tidak selaras dengan cara atau takat kegunaan
yang dijangkakan oleh seseorang pengguna munasabah
akan didapati olehnya daripada barang itu; dan

_(b) barang itu akan mematuhi gerenti tersirat mengenai kualiti_

boleh terima jika barang itu tidak digunakan dengan cara
atau sehingga takat itu.

(6) Sebutan dalam subseksyen (3) dan (4) tentang sesuatu

kecacatan ialah sebutan tentang apa-apa kegagalan barang itu untuk
mematuhi gerenti tersirat mengenai kualiti boleh terima.


-----

_Rang Undang-Undang_

### Gerenti tersirat mengenai kesesuaian bagi maksud tertentu

33. (1) Tertakluk kepada subseksyen (2), gerenti yang berikut
hendaklah tersirat jika barang dibekalkan kepada pengguna:

_(a) bahawa barang itu adalah semunasabahnya sesuai bagi_

apa-apa maksud tertentu yang telah dimaklumkan, secara
nyata atau tersirat, oleh pengguna kepada pembekal sebagai
maksud barang itu diperoleh oleh pengguna; dan

_(b) bahawa barang itu adalah semunasabahnya sesuai untuk_

apa-apa maksud tertentu yang telah dinyatakan
oleh pembekal ia sesuai atau akan menjadi sesuai
baginya.

(2) Gerenti tersirat yang disebut dalam subseksyen (1) tidaklah

terpakai jika hal keadaan menunjukkan bahawa—

_(a) pengguna tidak bergantung pada kemahiran atau_

pertimbangan pembekal; atau

_(b) adalah tidak munasabah bagi pengguna untuk bergantung_

pada kemahiran atau pertimbangan pembekal.

### (3) Seksyen ini hendaklah terpakai sama ada atau tidak

maksud itu ialah maksud yang untuknya barang itu lazimnya
dibekalkan.

**Gerenti tersirat bahawa barang mematuhi perihal**

34. (1) Jika barang dibekalkan dengan menggunakan perihal
kepada pengguna, maka hendaklah tersirat suatu gerenti bahawa
barang itu bersamaan dengan perihal itu.

(2) Sesuatu pembekalan barang tidaklah terhalang daripada

menjadi pembekalan dengan menggunakan perihal hanya oleh
sebab, setelah didedahkan untuk jualan atau sewaan, pengguna
memilihnya.

(3) Jika barang dibekalkan dengan merujuk kepada sampel atau

### model tunjuk cara serta juga dengan menggunakan perihal,
gerenti tersirat dalam seksyen ini dan seksyen 35 hendaklah
terpakai.


-----

_Pelindungan Pengguna_

**Gerenti tersirat bahawa barang mematuhi sampel**

**35. (1) Gerenti yang berikut hendaklah tersirat jika barang**
dibekalkan kepada pengguna dengan merujuk kepada sampel atau
model tunjuk cara:

_(a) bahawa barang itu bersamaan dengan sampel atau model_

tunjuk cara itu dari segi kualiti; dan

_(b) bahawa pengguna akan mempunyai peluang yang_

munasabah untuk membandingkan barang itu dengan
sampel atau model tunjuk cara itu.

(2) Jika barang itu dibekalkan dengan merujuk kepada perihal

serta juga dengan menggunakan sampel atau model tunjuk
cara, gerenti tersirat dalam seksyen ini dan seksyen 34 hendaklah
terpakai.

### Gerenti tersirat mengenai harga
 36. (1) Jika barang dibekalkan kepada pengguna, maka hendaklah
tersirat suatu gerenti bahawa pengguna tidaklah kena membayar
kepada pembekal lebih daripada harga yang munasabah bagi barang
itu jika harga barang itu tidak—

_(a) ditentukan melalui kontrak;_

_(b) dibiarkan untuk ditentukan dengan cara yang dipersetujui_

melalui kontrak; atau

_(c) dibiarkan untuk ditentukan menurut perjalanan urusan_

antara pihak-pihak itu.

(2) Jika terdapat kegagalan untuk mematuhi gerenti tersirat di

bawah subseksyen (1), hak tebus rugi bagi pengguna hanyalah
untuk enggan membayar lebih daripada harga yang munasabah
itu.

(3) Tiada apa-apa jua dalam Bahagian VI boleh dikira sebagai

memberi pengguna apa-apa hak tebus rugi yang lain.

(4) Bagi maksud seksyen ini, apa yang dikatakan "harga yang

munasabah" ialah persoalan fakta yang bergantung pada hal keadaan


-----

_Rang Undang-Undang_

setiap kes tertentu, dan jika harga telah ditetapkan di bawah mana-
mana undang-undang bertulis, harga yang munasabah hendaklah
sebagaimana yang dinyatakan di bawah undang-undang bertulis
itu.

### Gerenti tersirat mengenai pembaikan dan barang ganti

37. (1) Jika barang import atau buatan tempatan dibekalkan kepada
pengguna, maka hendaklah tersirat suatu gerenti bahawa pengilang
dan pembekal akan mengambil tindakan munasabah untuk
memastikan bahawa kemudahan bagi pembaikan barang itu dan
bekalan barang ganti bagi barang itu boleh didapati dengan
munasabah selama suatu tempoh yang munasabah selepas barang
itu dibekalkan sedemikian.

(2) Subseksyen (1) tidaklah terpakai jika tindakan munasabah

telah diambil untuk memaklumkan pengguna, pada atau sebelum
masa barang import atau buatan tempatan itu dibekalkan, bahawa
pengilang atau pembekal atau kedua-duanya tidak mengaku janji
bahawa kemudahan pembaikan dan barang ganti akan boleh didapati
bagi barang itu.

(3) Jika tindakan munasabah telah diambil untuk memaklumkan

pengguna, pada atau sebelum masa barang itu dibekalkan, bahawa
pengilang atau pembekal atau kedua-duanya tidak mengaku janji
bahawa kemudahan pembaikan dan barang ganti akan boleh didapati
bagi barang itu selepas tamat suatu tempoh tertentu, subseksyen

(1) tidaklah terpakai berhubung dengan barang import atau buatan
tempatan itu selepas tamat tempoh itu.

### Gerenti nyata pengilang

38. (1) Sesuatu gerenti nyata yang diberikan oleh pengilang
barang yang dibekalkan kepada pengguna hendaklah mengikat
pengilang itu setakat yang dinyatakan dalam subseksyen (2), (3)
dan (4).

(2) Sesuatu gerenti nyata berkenaan dengan barang yang

diberikan oleh pengilang dalam sesuatu dokumen mengikat pengilang


-----

### Pelindungan Pengguna
 itu jika dokumen itu diberikan kepada pengguna dengan kuasa
sebenar atau tampak pengilang itu berkaitan dengan pembekalan
barang itu kepada pengguna.

(3) Sesuatu gerenti nyata yang terkandung dalam sesuatu

dokumen yang berhubungan dengan barang dan yang tampaknya
telah dibuat oleh pengilang barang itu hendaklah, dalam ketiadaan
bukti sebaliknya, dianggap telah dibuat oleh pengilang itu.

(4) Bukti bahawa pengguna telah diberi dokumen yang

mengandungi gerenti nyata oleh pengilang berkenaan dengan barang
berkaitan dengan pembekalan barang itu kepada pengguna itu
hendaklah, dalam ketiadaan bukti sebaliknya, menjadi bukti bahawa
dokumen itu telah diberikan kepada pengguna itu dengan kebenaran

pengilang itu.

(5) Bagi maksud seksyen ini, "gerenti nyata", berhubung dengan

apa-apa barang, ertinya suatu aku janji, penegasan atau representasi
yang berhubungan dengan—

_(a) kualiti, prestasi atau ciri-ciri barang itu;_

_(b) pemberian perkhidmatan yang diperlukan atau mungkin_

pada bila-bila masa diperlukan berkenaan dengan barang
itu;

_(c) pembekalan barang ganti yang diperlukan atau mungkin_

pada bila-bila masa diperlukan bagi barang itu;

_(d) kebolehdapatan pada masa hadapan barang yang serupa,_

atau barang yang menjadi atau membentuk sebahagian
daripada suatu set yang dibentuk sebahagiannya oleh
barang yang berhubungan dengannya aku janji, penegasan
atau representasi itu diberikan atau dibuat; atau

_(e) pemulangan wang atau balasan lain sekiranya barang itu_

tidak memenuhi apa-apa aku janji oleh penggerenti,

yang diberikan atau dibuat berkaitan dengan pembekalan barang
itu atau berkaitan dengan penggalakan melalui apa-apa cara
pembekalan atau penggunaan barang itu.


-----

_Rang Undang-Undang_

BAHAGIAN VI
```
           HAK TERHADAP PEMBEKAL BERKENAAN DENGAN
             GERENTI DALAM PEMBEKALAN BARANG

```
**Hak tebus rugi pengguna terhadap pembekal**

39. Bahagian ini memberi pengguna hak tebus rugi terhadap
pembekal barang jika barang itu gagal untuk mematuhi mana-
mana gerenti tersirat di bawah seksyen 31 hingga 37.

**Kekecualian berkenaan dengan gerenti tersirat mengenai kualiti**
**boleh terima**

40. Walau apa pun seksyen 39, tiada hak tebus rugi terhadap
pembekal barang di bawah Akta ini berkenaan dengan kegagalan
barang itu untuk mematuhi gerenti tersirat mengenai kualiti boleh
terima jika—

_(a) pengilang membuat representasi berkenaan dengan barang_

itu selain dengan suatu pernyataan pada apa-apa
pembungkus atau label; dan

_(b) barang itu akan mematuhi gerenti tersirat mengenai kualiti_

boleh terima sekiranya representasi itu telah tidak dibuat.

**Pilihan terhadap pembekal jika barang tidak mematuhi gerenti**

41. (1) Jika pengguna mempunyai hak tebus rugi terhadap
pembekal di bawah Bahagian ini berkenaan dengan kegagalan
apa-apa barang untuk mematuhi gerenti di bawah Bahagian V,

pengguna itu boleh menggunakan remedi yang berikut:

_(a) jika kegagalan itu ialah kegagalan yang dapat dibetulkan,_

pengguna boleh menghendaki pembekal membetulkan
kegagalan itu dalam masa yang munasabah mengikut
seksyen 42; dan

_(b) jika kegagalan itu ialah kegagalan yang tidak dapat_

dibetulkan atau bersifat substansial mengikut pengertian
seksyen 44 pengguna boleh—

(i) tertakluk kepada seksyen 43, menolak barang itu

mengikut seksyen 45; atau


-----

_Pelindungan Pengguna_

(ii) mendapatkan ganti rugi daripada pembekal sebagai

pampasan bagi apa-apa penurunan nilai barang itu
ke bawah harga yang telah dibayar atau kena dibayar
oleh pengguna bagi barang itu.

(2) Sebagai tambahan kepada remedi di bawah subseksyen (1),

pengguna boleh mendapatkan ganti rugi daripada pembekal bagi
apa-apa kerugian atau kerosakan yang ditanggung oleh pengguna,
selain kerugian atau kerosakan oleh sebab penurunan nilai barang
itu yang terbukti sebagai hasil atau akibat daripada kegagalan itu.

(3) Jika pembekal enggan atau abai untuk membetulkan

kegagalan sebagaimana yang dikehendaki di bawah perenggan
(1)(a), atau enggan atau abai untuk berbuat demikian dalam masa
yang munasabah, pengguna boleh—

_(a) membetulkan kegagalan itu di tempat lain dan_

mendapatkan semua kos munasabah yang ditanggung
dalam membetulkan kegagalan itu daripada pembekal
itu; atau

_(b) tertakluk kepada seksyen 43, menolak barang itu mengikut_

seksyen 45.

**Memenuhi kehendak supaya membetulkan kegagalan**

### 42. (1) Seseorang pembekal boleh memenuhi kehendak di bawah

seksyen 41 supaya membetulkan kegagalan apa-apa barang untuk
mematuhi sesuatu gerenti dengan—

_(a) membaiki barang, jika kegagalan itu tidak berkaitan dengan_

hakmilik;

### (b) memulihkan apa-apa kecacatan hakmilik, jika kegagalan

itu berkaitan dengan hakmilik;

_(c) menggantikan barang itu dengan barang yang serupa_

jenisnya; atau

_(d) memberikan bayaran balik apa-apa wang yang telah_

dibayar atau balasan lain yang telah diberikan oleh
pengguna berkenaan dengan barang itu jika pembekal
tidak dapat dengan munasabahnya dikehendaki membaiki
atau menggantikan barang itu atau memulihkan apa-apa

kecacatan hakmilik.


-----

_Rang Undang-Undang_

(2) Jika seseorang pengguna mendapat barang bagi menggantikan

barang yang cacat di bawah perenggan (l)(c), barang gantian itu
hendaklah, bagi maksud Akta ini, disifatkan telah dibekalkan oleh
pembekal dan gerenti dan obligasi di bawah Akta ini yang
berhubungan dengan pembekalan barang kepada seseorang pengguna
hendaklah terpakai bagi barang gantian itu.

(3) Bayaran balik di bawah perenggan 1 _(d) ertinya bayaran_

balik secara tunai wang yang telah dibayar atau nilai apa-apa
balasan lain yang diberikan, atau kedua-duanya, mengikut kehendak
keadaan.

**Kehilangan hak untuk menolak barang**

**43. (1) Hak yang diberikan di bawah Akta ini untuk menolak**
barang tidaklah terpakai jika—

_(a) hak itu tidak digunakan dalam masa yang munasabah;_

_(b) barang itu telah dilupuskan oleh pengguna;_

_(c) barang itu telah hilang atau musnah semasa dalam milikan_

seseorang selain pembekal;

_(d) barang itu telah rosak selepas dihantarserahkan kepada_

pengguna atas sebab-sebab yang tidak berhubungan dengan
keadaan atau sifatnya semasa dibekalkan; atau

_(e) barang itu telah dipasang pada atau digabungkan dengan_

apa-apa harta tak alih atau harta alih dan barang itu
tidak dapat dipisahkan atau diasingkan tanpa
merosakkannya.

(2) Bagi maksud perenggan (1)(a), "masa yang munasabah"

ertinya suatu tempoh dari masa pembekalan barang yang dalam
tempoh itu adalah munasabah untuk menjangkakan kecacatan itu
akan menjadi ketara dengan mengambil kira—

_(a) jenis barang itu;_

_(b) kegunaan yang untuknya pengguna mungkin menggunakan_

barang itu;

_(c) jangka masa yang munasabah bagi barang itu digunakan;_

dan


-----

_Pelindungan Pengguna_

_(d) banyaknya penggunaan yang munasabah bagi barang itu_

### sebelum kecacatan itu menjadi ketara.

**Kegagalan yang bersifat substansial**

**44. Bagi maksud perenggan 41(1)(b), kegagalan untuk mematuhi**
gerenti adalah bersifat substansial jika—

_(a) barang itu tidak mungkin akan diperoleh oleh pengguna_

yang munasabah yang tahu dengan sepenuhnya sifat dan
takat kegagalan itu;

_(b) dari satu segi penting atau lebih barang itu tidak menepati_

perihal yang dengannya ia dibekalkan atau, jika dibekalkan
dengan merujuk kepada sampel atau model tunjuk cara,
tidak menepati sampel atau model tunjuk cara itu;

_(c) barang-barang itu—_

(i) pada matannya tidak sesuai bagi sesuatu maksud

yang baginya barang jenis yang berkenaan itu pada
lazimnya dibekalkan; atau

(ii) jika subseksyen 33(1) terpakai, tidak sesuai bagi

maksud tertentu yang telah dimaklumkan kepada
pembekal atau dinyatakan oleh pembekal sebagai
maksud yang baginya barang itu sesuai,

dan barang itu tidak dapat dibetulkan dengan mudah dan
dalam masa yang munasabah bagi menjadikannya sesuai
bagi maksud itu; atau

_(d) kualiti barang itu bukanlah kualiti boleh terima mengikut_

pengertian seksyen 32 kerana ia tidak selamat.

**Cara menolak barang**

### 45. (1) Pengguna hendaklah menggunakan hak yang diberikan
di bawah Akta ini untuk menolak barang dengan cara memberitahu
pembekal tentang keputusan untuk menolak barang itu dan tentang
alasan atau alasan-alasan bagi penolakan itu.


-----

_Rang Undang-Undang_

(2) Jika pengguna menggunakan hak untuk menolak barang,

pengguna hendaklah memulangkan barang yang ditolak itu kepada
pembekal melainkan jika—

_(a) oleh sebab—_

### (i) sifat kegagalan untuk mematuhi gerenti yang

berkenaan dengannya pengguna mempunyai hak
untuk menolak barang itu; atau

(ii) saiz atau ketinggian atau cara pemasangannya,

barang itu tidak dapat dipulangkan atau dipindahkan atau
diangkut tanpa kos yang banyak kepada pengguna, dan
dalam hal itu pembekal hendaklah mengambil barang
itu dengan perbelanjaannya sendiri;

_(b) oleh sebab cara pemasangannya barang itu tidak dapat_

dipulangkan atau dipindahkan tanpa kerosakan yang
banyak kepada harta tak alih atau harta alih yang
kepadanya ia dipasangkan, dan dalam hal itu pembekal
hendaklah mengganti rugi pengguna bagi apa-apa kerugian
atau kerosakan akibat atau hasil daripada pemindahan
itu; atau

_(c) barang itu sudah pun dipulangkan kepada, atau diambil_

semula oleh, pembekal.

(3) Jika pemunyaan barang itu telah berpindah kepada pengguna

sebelum pengguna menggunakan hak penolakan, pemunyaan dalam
barang itu terletak hak semula pada pembekal dengan pemberitahuan
penolakan itu.

**Pilihan pengguna untuk mendapat bayaran balik atau**
**gantian**

46. (1) Jika pengguna menggunakan hak untuk menolak barang
yang diberikan di bawah Akta ini, pengguna boleh memilih untuk
mendapat—

_(a) bayaran balik apa-apa wang yang dibayar atau apa-apa_

balasan lain yang diberikan oleh pengguna berkenaan
dengan barang yang ditolak itu; atau


-----

### Pelindungan Pengguna

_(b) barang yang sama jenisnya dan serupa nilainya untuk_

menggantikan barang yang ditolak itu jika barang itu
boleh didapati dengan semunasabahnya oleh pembekal
sebagai sebahagian daripada stok pembekal,

dan pembekal hendaklah membuat peruntukan yang sewajarnya.

(2) Bayaran balik yang disebut dalam perenggan (1)(a) ertinya

bayaran balik secara tunai wang yang telah dibayar atau nilai apa-
apa balasan lain yang diberikan, atau kedua-duanya, mengikut
kehendak keadaan.

(3) Obligasi untuk membayar balik wang tidak boleh dipenuhi

dengan membenarkan pengguna memperoleh barang lain daripada
pembekal.

(4) Jika pengguna mendapat barang untuk menggantikan barang

yang ditolak di bawah perenggan (1)(b), barang gantian itu
### hendaklah, bagi maksud Akta ini, disifatkan telah dibekalkan oleh
pembekal, dan gerenti dan obligasi di bawah Akta ini yang
berhubungan dengan pembekalan barang itu kepada pengguna
hendaklah terpakai bagi barang gantian itu.

**Taksiran ganti rugi dalam hal perjanjian sewa beli**

47. Ganti rugi yang boleh didapati oleh pengguna bagi kegagalan
barang yang dibekalkan di bawah perjanjian sewa beli untuk
mematuhi gerenti di bawah Akta ini hendaklah ditaksirkan,
dalam ketiadaan keterangan yang sebaliknya, atas dasar
bahawa pengguna akan menyempurnakan pembelian barang itu

atau akan menyempurnakan pembelian jika barang itu mematuhi
gerenti itu.

**Liabiliti bagi representasi**

48. (1) Jika barang yang diserahhakkan atau didapatkan untuk
diserahhakkan kepada pembekal oleh seseorang yang bertindak
secara perdagangan ("pengedar") dibekalkan kepada pengguna,
tiap-tiap representasi yang dibuat kepada pengguna itu oleh pengedar


-----

_Rang Undang-Undang_

itu atau seseorang yang bertindak bagi pihak pengedar itu berkaitan
dengan, atau dalam perjalanan rundingan yang membawa kepada,
pembekalan barang itu hendaklah memberi pengguna—

_(a) terhadap pembekal, tertakluk kepada seksyen 49, hak_

yang sama sebagaimana yang akan didapati oleh pengguna
di bawah Akta ini sekiranya representasi itu telah dibuat
oleh pembekal sendiri; dan

_(b) terhadap pengedar yang membuat representasi dan mana-_

mana orang yang bagi pihaknya pengedar bertindak dalam
membuat representasi itu, hak yang sama terhadap mana-
mana daripada atau kesemua mereka itu sendiri
sebagaimana yang akan didapati oleh pengguna sememang
akan mendapat di bawah Akta ini sekiranya orang itu
telah membekalkan barang itu kepada pengguna sebagai
hasil rundingan itu.

(2) Tanpa menjejaskan mana-mana hak atau remedi lain yang

pembekal mungkin berhak kepadanya, pembekal adalah
berhak, jika representasi dibuat tanpa kebenarannya secara nyata
atau tersirat, untuk ditanggung rugi oleh pengedar yang membuat
representasi itu dan oleh mana-mana orang yang bagi pihaknya
itu pengedar bertindak dalam membuatnya, terhadap apa-apa
kerugian yang ditanggung oleh pembekal melalui kuat kuasa
subseksyen (1).

### Liabiliti pemegang serah hak dan pembiaya

**49. (1) Seksyen ini hendaklah terpakai hanya berkenaan dengan**
perjanjian sewa beli.

### (2) Liabiliti di bawah Akta ini bagi pemegang serah hak hak

pembekal di bawah sesuatu kontrak pembekalan tidak boleh melebihi
amaun yang terhutang oleh pengguna di bawah kontrak itu pada
tarikh penyerahhakan.

(3) Liabiliti di bawah Akta ini bagi pembiaya yang telah

meminjamkan wang berdasarkan cagaran barang yang dibekalkan
kepada pengguna tidak boleh melebihi amaun yang terhutang oleh
pengguna pada tarikh peminjaman.


-----

_Pelindungan Pengguna_

(4) Jika pemegang serah hak yang disebut dalam subseksyen

### (2) atau pembiaya yang disebut dalam subseksyen (3) menanggung
apa-apa kerugian disebabkan oleh liabiliti kepada pengguna di
bawah Akta ini, pemegang serah hak atau pembiaya itu hendaklah,
tertakluk kepada apa-apa perjanjian dengan pembekal, berhak untuk
ditanggung rugi oleh pembekal terhadap kerugian itu.

(5) Tiada penyerahhakan hak di bawah sesuatu kontrak

pembekalan boleh menjejaskan penggunaan mana-mana hak atau
remedi yang diberikan di bawah Akta ini terhadap pembekal.

BAHAGIAN VII
```
         HAK TERHADAP PENGILANG BERKENAAN DENGAN GERENTI
                DALAM PEMBEKALAN BARANG

```
**Hak tebus rugi pengguna terhadap pengilang**

### 50. Bahagian ini memberi pengguna hak tebus rugi terhadap
pengilang barang jika—

_(a) barang itu gagal untuk mematuhi gerenti tersirat mengenai_

kualiti boleh terima di bawah seksyen 32;

_(b) barang itu gagal untuk mematuhi gerenti tersirat mengenai_

persamaan dengan perihal di bawah seksyen 34 disebabkan
oleh kegagalan barang itu untuk menyamai perihal yang
matan yang digunakan untuk barang itu oleh atau bagi
pihak pengilang itu atau dengan keizinan nyata atau tersirat
pengilang itu;

_(c) barang itu gagal untuk mematuhi gerenti tersirat mengenai_

pembaikan dan barang ganti di bawah seksyen 37;

_(d) barang itu gagal, dalam tempoh gerenti itu, untuk mematuhi_

apa-apa gerenti nyata yang diberikan oleh pengilang yang
mengikat pengilang itu mengikut seksyen 38.

**Kekecualian kepada hak tebus rugi terhadap pengilang**

51. Walau apa pun seksyen 50, maka tidaklah ada hak tebus rugi
terhadap pengilang di bawah Akta ini berkenaan dengan barang


-----

_Rang Undang-Undang_

yang gagal untuk mematuhi gerenti tersirat di bawah seksyen 32
atau 34 jika kegagalan itu disebabkan oleh—

_(a) sesuatu perbuatan, keingkaran atau peninggalan, atau apa-_

apa representasi yang dibuat oleh, seseorang selain
pengilang; atau

_(b) sesuatu sebab di luar kawalan manusia, yang berlaku_

selepas barang itu tidak lagi di bawah kawalan pengilang.

**Pilihan terhadap pengilang jika barang tidak mematuhi gerenti**

52. (1) Jika pengguna mempunyai hak tebus rugi terhadap
pengilang di bawah Bahagian ini berkenaan dengan kegagalan
apa-apa barang untuk mematuhi gerenti di bawah Bahagian V,

pengguna itu boleh mendapatkan ganti rugi daripada pengilang
itu—

_(a) bagi apa-apa penurunan nilai barang itu hasil daripada_

kegagalan pengilang iaitu—

(i) penurunan ke bawah harga yang dibayar atau kena

dibayar oleh pengguna bagi barang itu; atau

(ii) penurunan ke bawah harga purata runcit bagi barang

itu pada masa pembekalan,

mengikut mana-mana harga yang lebih rendah;

_(b) bagi apa-apa kerugian atau kerosakan kepada pengguna_

itu hasil daripada kegagalan pengilang, selain kerugian
atau kerosakan oleh sebab penurunan nilai barang, yang
terbukti sebagai hasil atau kesan daripada kegagalan itu.

(2) Jika pengguna adalah berhak melalui gerenti nyata yang

diberikan oleh pengilang untuk menghendaki pengilang itu
membetulkan kegagalan itu dengan—

### (a) membaiki barang itu; atau

_(b) menggantikan barang itu dengan barang yang serupa_

jenisnya,

tiada tindakan boleh dimulakan di bawah perenggan (1)(a) melainkan

jika pengguna itu telah menghendaki pengilang supaya membetulkan

kegagalan itu dan pengilang telah enggan atau abai untuk
membetulkan kegagalan itu, atau telah tidak berjaya untuk
membetulkan kegagalan itu, dalam masa yang munasabah.


-----

_Pelindungan Pengguna_

BAHAGIAN VIII

GERENTI BERKENAAN DENGAN PEMBEKALAN PERKHIDMATAN

**Gerenti tersirat mengenai ketelitian dan kemahiran munasabah**

53. Jika perkhidmatan dibekalkan kepada pengguna, maka
hendaklah tersirat suatu gerenti bahawa perkhidmatan itu akan
dijalankan dengan ketelitian dan kemahiran yang munasabah.

**Gerenti tersirat mengenai kesesuaian bagi maksud tertentu**

54. (1) Jika perkhidmatan dibekalkan kepada pengguna, maka
hendaklah tersirat suatu gerenti bahawa perkhidmatan itu, dan
apa-apa keluaran hasil daripada perkhidmatan itu, akan—

_(a) semunasabahnya sesuai bagi apa-apa maksud tertentu;_

dan

_(b) daripada jenis dan kualiti yang semunasabahnya dapat_

dijangka akan mencapai apa-apa hasil tertentu,

yang dimaklumkan oleh pengguna kepada pembekal, sebelum atau
pada masa kontrak dibuat bagi pembekalan perkhidmatan itu, sebagai
maksud tertentu yang baginya perkhidmatan itu dikehendaki atau
hasil yang pengguna berhasrat untuk mencapainya.

(2) Gerenti tersirat yang disebut dalam subseksyen (1) tidaklah

terpakai jika hal keadaan menunjukkan bahawa—

_(a) pengguna tidak bergantung pada kemahiran atau_

pertimbangan pembekal; atau

_(b) adalah tidaklah munasabah bagi pengguna untuk_

bergantung pada kemahiran atau pertimbangan pembekal.

**Gerenti tersirat mengenai masa siap**

55. Jika perkhidmatan dibekalkan kepada pengguna, maka
hendaklah tersirat suatu gerenti bahawa perkhidmatan itu akan
disiapkan dalam masa yang munasabah jika masa bagi perkhidmatan
yang akan dijalankan itu tidak—

_(a) ditentukan melalui kontrak;_


-----

_Rang Undang-Undang_

_(b) dibiarkan untuk ditentukan dengan cara yang dipersetujui_

melalui kontrak; atau

_(c) dibiarkan untuk ditentukan menurut perjalanan urusan_

### antara pihak-pihak itu.

 Gerenti tersirat mengenai harga

**56. (1) Jika perkhidmatan dibekalkan kepada pengguna, maka**
hendaklah tersirat suatu gerenti bahawa pengguna tidak dikenakan
membayar kepada pembekal lebih daripada harga yang munasabah
bagi perkhidmatan itu jika harga perkhidmatan itu tidak—

_(a) ditentukan melalui kontrak;_

_(b) dibiarkan untuk ditentukan dengan cara yang dipersetujui_

melalui kontrak; atau

_(c) dibiarkan untuk ditentukan menurut perjalanan urusan_

antara pihak-pihak itu.

(2) Jika terdapat kegagalan untuk mematuhi gerenti tersirat di

### bawah subseksyen (1), hak tebus rugi bagi pengguna hanyalah
untuk enggan membayar lebih daripada harga yang munasabah
itu.

(3) Tiada apa-apa jua dalam Bahagian IX boleh dikira sebagai

memberi pengguna apa-apa hak tebus rugi yang lain.

(4) Bagi maksud seksyen ini, apa yang dikatakan "harga yang

munasabah" ialah persoalan fakta yang bergantung pada hal keadaan
### setiap kes tertentu, dan jika harga telah ditetapkan di bawah mana-
mana undang-undang bertulis, harga yang munasabah hendaklah
sebagaimana yang dinyatakan di bawah undang-undang bertulis
itu.

BAHAGIAN IX

HAK TERHADAP PEMBEKAL BERKENAAN

DENGAN GERENTI DALAM PEMBEKALAN PERKHIDMATAN

**Hak tebus rugi pengguna terhadap pembekal**

57. Bahagian ini memberi pengguna hak tebus rugi terhadap
pembekal perkhidmatan jika perkhidmatan atau apa-apa keluaran
hasil daripada perkhidmatan itu gagal untuk mematuhi mana-mana
gerenti tersirat di bawah seksyen 53 hingga 55.


-----

_Pelindungan Pengguna_

**Kekecualian terhadap hak untuk tebus rugi terhadap pembekal**
**berhubung dengan perkhidmatan**

58. Walau apa pun seksyen 57, maka tidaklah ada hak tebus rugi
terhadap pembekal di bawah Akta ini berkenaan dengan kegagalan
perkhidmatan atau apa-apa keluaran hasil daripada perkhidmatan
itu untuk mematuhi gerenti tersirat di bawah seksyen 54 atau 55

jika kegagalan itu disebabkan oleh—

_(a) sesuatu perbuatan, keingkaran atau peninggalan, atau apa-_

apa representasi yang dibuat oleh, seseorang selain
pembekal; atau

_(b) suatu sebab di luar kawalan manusia._

**Kontrak kerja dan bahan**

59. Tiada apa-apa-apa jua dalam seksyen 57 boleh mengehadkan
atau menjejaskan hak pengguna di bawah Bahagian VI atau VII

jika kontrak itu ialah kontrak yang melibatkan kerja dan

bahan.

**Pilihan terhadap pembekal jika perkhidmatan tidak mematuhi**
**gerenti**

60. (1) Jika pengguna mempunyai hak tebus rugi terhadap
pembekal di bawah Bahagian ini berkenaan dengan kegagalan
apa-apa perkhidmatan atau apa-apa keluaran hasil daripada

perkhidmatan itu untuk mematuhi gerenti di bawah Bahagian VIII,
pengguna itu boleh menggunakan remedi yang berikut:

_(a) jika kegagalan itu ialah kegagalan yang dapat dibetulkan,_

pengguna boleh menghendaki pembekal membetulkan
kegagalan itu dalam masa yang munasabah;

_(b) jika kegagalan itu ialah kegagalan yang tidak dapat_

dibetulkan atau bersifat substansial mengikut pengertian
seksyen 62, pengguna boleh—

(i) tertakluk kepada seksyen 61, membatalkan kontrak

bagi pembekalan perkhidmatan itu mengikut seksyen
63; atau


-----

_Rang Undang-Undang_

(ii) mendapatkan ganti rugi daripada pembekal sebagai

pampasan bagi apa-apa penurunan nilai keluaran
hasil daripada perkhidmatan itu ke bawah caj yang
telah dibayar atau kena dibayar oleh pengguna untuk
perkhidmatan itu.

(2) Sebagai tambahan kepada remedi di bawah subseksyen (1),

pengguna boleh mendapatkan ganti rugi daripada pembekal bagi
apa-apa kerugian atau kerosakan yang ditanggung oleh pengguna
selain kerugian atau kerosakan oleh sebab penurunan nilai keluaran
hasil daripada perkhidmatan itu yang terbukti sebagai hasil atau
akibat daripada kegagalan itu.

(3) Jika pembekal enggan atau abai untuk membetulkan

kegagalan sebagaimana yang dikehendaki di bawah perenggan
_(1)(a), atau enggan atau abai untuk berbuat demikian dalam masa_
yang munasabah, pengguna boleh—

_(a) membetulkan kegagalan itu di tempat lain dan_

mendapatkan semua kos munasabah yang ditanggung
dalam membetulkan kegagalan itu daripada pembekal;
### atau

_(b) tertakluk kepada seksyen 61, membatalkan kontrak bagi_

pembekalan perkhidmatan itu mengikut seksyen 63.

**Kehilangan hak untuk membatalkan kontrak**

**61. Hak yang diberikan di bawah Akta ini untuk membatalkan**
kontrak tidaklah terpakai jika—

_(a) perkhidmatan yang dibekalkan di bawah kontrak hanyalah_

bersampingan kepada pembekalan barang; dan

_(b) pengguna mempunyai atau telah mempunyai hak untuk_

menolak barang itu di bawah seksyen 41, sama ada atau
tidak dia menggunakan hak itu.

### Kegagalan yang bersifat substansial

62. Bagi maksud perenggan 60(1)(b), kegagalan untuk mematuhi
gerenti adalah bersifat substansial jika—

_(a) keluaran hasil daripada perkhidmatan itu—_

(i) pada matannya tidak sesuai bagi sesuatu maksud

yang baginya perkhidmatan jenis yang berkenaan
itu pada lazimnya dibekalkan; atau


-----

_Pelindungan Pengguna_

(ii) jika subseksyen 54(1) terpakai—

_(A) tidak sesuai bagi maksud tertentu yang telah_

dimaklumkan kepada pembekal; atau

_(B) adalah sedemikian rupa jenis dan kualitinya_

sehingga keluaran itu tidak dapat dijangka
akan mencapai sesuatu hasil tertentu yang
telah dimaklumkan kepada pembekal,

dan keluaran itu tidak dapat dibetulkan dengan mudah
dan dalam masa yang munasabah bagi menjadikannya
sesuai bagi maksud tertentu atau untuk mencapai hasil
tertentu itu; atau

_(b) keluaran hasil daripada perkhidmatan itu adalah tidak_

selamat.

**Kaedah-kaedah yang terpakai bagi pembatalan kontrak**

63. (1) Sesuatu pembatalan kontrak bagi pembekalan
perkhidmatan tidak akan berkuat kuasa—

_(a) sebelum masa pembatalan itu dimaklumkan kepada_

pembekal; atau

_(b) jika pembekal tidak dapat dihubungi dengan cara_

### munasabah untuk dilaksanakan, sebelum masa pengguna
menunjukkan kepada pembekal, dengan cara yang
munasabah dalam hal keadaan itu, niatnya untuk
membatalkan kontrak itu.

(2) Tertakluk kepada subseksyen (3), pembatalan kontrak boleh

dimaklumkan dengan perkataan atau perlakuan atau kedua-duanya
yang menunjukkan niat pengguna untuk membatalkan kontrak itu,
dan tidaklah perlu untuk menggunakan apa-apa perkataan tertentu,
selagi niat untuk membatalkan kontrak itu jelas.

(3) Jika pembekal dapat dihubungi dengan cara yang munasabah

untuk dilaksanakan, subseksyen (2) hendaklah mula berkuat kuasa
### tertakluk kepada apa-apa peruntukan nyata dalam kontrak itu yang
menghendaki notis pembatalan dalam bentuk bertulis.


-----

_Rang Undang-Undang_

**Kesan pembatalan kontrak**

64. (1) Jika pengguna menggunakan hak yang diberikan di
bawah Akta ini untuk membatalkan kontrak bagi pembekalan
perkhidmatan —

_(a) pengguna berhak untuk mendapat bayaran balik daripada_

pembekal apa-apa wang yang telah dibayar atau apa-apa
balasan lain yang telah diberikan berkenaan dengan
perkhidmatan itu melainkan jika mahkamah atau
Tribunal, mengikut mana-mana yang berkenaan,
memerintahkan bahawa pembekal boleh menyimpan

kesemua atau mana-mana bahagian wang yang telah
dibayar atau apa-apa balasan lain yang telah diberikan
oleh pengguna;

_(b) setakat yang kontrak itu telah dilaksanakan pada masa_

pembatalan, tiada pihak boleh oleh sebab. pembatalan
dilucut haknya mengenai apa-apa harta yang dipindahkan
atau wang yang dibayar di bawah kontrak itu, kecuali
sebagaimana yang diperuntukkan di bawah perenggan
### (a); dan

_(c) setakat yang kontrak itu masih belum dilaksanakan pada_

masa pembatalan, tiada pihak wajib atau berhak untuk
melaksanakannya selanjutnya.

_2) Tiada apa-apa jua dalam subseksyen (1) boleh menyentuh—_

_(a) hak sesuatu pihak untuk mendapat ganti rugi berkenaan_

dengan salah nyataan atau penolakan atau pelanggaran
kontrak oleh pihak lain;

_(b) hak pengguna untuk mendapat ganti rugi di bawah_

subperenggan 60(1)(b)(ii) atau subseksyen 60(2) bagi
kegagalan untuk mematuhi gerenti; atau

_(c) hak pengguna di bawah Akta ini untuk menolak_

barang yang dibekalkan berkaitan dengan perkhidmatan.

**Kuasa mahkamah untuk memberikan relief sampingan**

65. (1) Jika pengguna membatalkan sesuatu kontrak bagi
pembekalan perkhidmatan di bawah Akta ini, mahkamah, dalam


-----

_Pelindungan Pengguna_

apa-apa prosiding atau atas permohonan yang dibuat bagi maksud
itu, boleh membuat apa-apa perintah atau perintah-perintah
memberikan relief di bawah seksyen ini sebagaimana yang
difikirkannya adil dan praktik untuk berbuat demikian.

(2) Permohonan untuk mendapatkan suatu perintah di bawah

seksyen ini boleh dibuat oleh—

_(a) pengguna;_

_(b) pembekal; atau_

_(c) mana-mana orang lain yang menanggung kerugian._

(3) Sesuatu perintah di bawah seksyen ini boleh—

_(a) meletakhakkan pada mana-mana pihak kepada prosiding_

itu keseluruhan atau mana-mana bahagian mana-mana
harta tak alih atau harta alih yang menjadi subjek kontrak
itu atau merupakan keseluruhan atau sebahagian daripada
### balasan baginya;

_(b) mengarahkan mana-mana pihak kepada prosiding itu_

supaya memindahkan atau menyerahhakkan kepada mana-
mana pihak lain atau untuk memberinya milikan
keseluruhan atau mana-mana bahagian mana-mana harta
tak alih atau harta alih yang menjadi subjek kontrak itu
atau merupakan keseluruhan atau sebahagian daripada
balasan baginya;

_(c) tanpa menjejaskan apa-apa hak untuk mendapat ganti_

rugi, mengarahkan mana-mana pihak kepada prosiding
itu supaya membayar kepada mana-mana pihak lain apa-
apa jumlah wang yang difikirkan adil oleh mahkamah;
atau

_(d) membenarkan pembekal menyimpan keseluruhan atau_

mana-mana bahagian daripada apa-apa wang yang telah
dibayar atau apa-apa balasan lain yang diberikan berkenaan
dengan perkhidmatan di bawah kontrak itu.

(4) Suatu perintah di bawah subseksyen (1) atau mana-mana

peruntukannya, boleh dibuat atas dan tertakluk kepada apa-apa


-----

_Rang Undang-Undang_

terma dan syarat yang difikirkan patut oleh mahkamah, yang
bukannya suatu terma atau syarat yang mempunyai kesan
menghalang tuntutan ganti rugi oleh mana-mana pihak.

(5) Dalam menimbangkan sama ada untuk membuat perintah

di bawah seksyen ini, dan dalam menimbangkan terma-terma dan
syarat-syarat yang ia bercadang untuk mengenakannya, mahkamah
hendaklah mengambil kira yang berikut:

_(a) apa-apa manfaat atau kelebihan yang didapati oleh_

pengguna oleh sebab apa-apa jua yang dilakukan oleh
pembekal dalam atau bagi maksud pembekalan
perkhidmatan itu;

_(b) nilai, pada pendapat mahkamah, apa-apa kerja atau_

perkhidmatan yang dilaksanakan oleh pembekal dalam
atau bagi maksud pembekalan perkhidmatan itu;

_(c) apa-apa perbelanjaan yang ditanggung oleh pengguna atau_

pembekal dalam atau bagi maksud pelaksanaan
perkhidmatan itu;

_(d) takat pembekal atau pengguna telah atau mungkin terdaya_

melaksanakan kontrak itu secara keseluruhannya atau
sebahagiannya; dan

_(e) apa-apa perkara lain yang difikirkan patut oleh_

mahkamah.

(6) Tiada perintah di bawah perenggan (3)(a) boleh dibuat jika

ia akan mempunyai kesan melucutkan daripada seseorang, yang
bukannya pihak kepada kontrak itu, milikan, atau apa-apa estet
atau kepentingan dalam, apa-apa harta yang diperolehnya dengan
suci hati dan bagi balasan berharga.

(7) Tiada perintah boleh dibuat di bawah seksyen ini berkenaan

dengan apa-apa harta jika mana-mana pihak kepada kontrak itu
telah mengubah kedudukannya berhubung dengan harta itu dengan
sebegitu rupa, sama ada sebelum atau selepas pembatalan kontrak
itu, dengan mengambil kira semua hal keadaan yang berkaitan,
sehingga pada pendapat mahkamah, tidaklah saksama kepada mana-
mana pihak untuk membuat perintah yang sedemikian.


-----

_Pelindungan Pengguna_

BAHAGIAN X

LIABILITI KELUARAN

**Tafsiran**

**66. (1) Dalam Bahagian ini, melainkan jika konteksnya**
menghendaki makna yang lain—

"hasil pertanian" ertinya apa-apa hasil daripada tanah, penternakan

atau perikanan;

"keluaran" ertinya apa-apa barang dan, tertakluk kepada

subseksyen (2), termasuklah sesuatu keluaran yang terkandung
dalam sesuatu keluaran lain, sama ada dengan menjadi suatu
bahagian komponen, bahan mentah atau selainnya;

"kerosakan" ertinya kematian atau kecederaan diri, atau apa-

apa kerugian atau kerosakan kepada apa-apa harta, termasuk tanah,
mengikut kehendak keadaan;

"orang tanggungan" mempunyai erti yang sama sebagaimana

dalam Akta Undang-Undang Sivil 1956 [Akta 67];

"pengeluar", berhubung dengan sesuatu keluaran, ertinya—

_(a) orang yang mengilangkannya;_

_(b) dalam hal sesuatu bahan yang tidak dikilangkan tetapi_

adalah dilombong atau disarikan, orang yang melombong
atau menyarikan bahan itu;

_(c) dalam hal sesuatu keluaran yang tidak dikilangkan,_

dilombong atau disarikan tetapi ciri-ciri pentingnya adalah
disebabkan oleh suatu proses industri atau proses lain
yang telah dijalankan, orang yang telah menjalankan proses
itu.

(2) Bagi maksud Bahagian ini, seseorang yang membekalkan

apa-apa keluaran yang di dalamnya terkandung keluaran lain, sama
ada dengan menjadi suatu bahagian komponen, bahan mentah atau

selainnya, tidaklah dianggap sebagai membekalkan keluaran yang

terkandung dalam keluaran itu hanya disebabkan dia membekalkan
keluaran itu.


-----

_Rang Undang-Undang_

**Erti "kecacatan"**

67. (1) Tertakluk kepada subseksyen (2) dan (3), kecacatan ada
pada sesuatu keluaran bagi maksud Bahagian ini jika keselamatan
keluaran itu tidaklah sebagaimana yang dijangkakan oleh seseorang
secara umumnya.

(2) Dalam menentukan apakah yang berhak dijangkakan oleh

seseorang secara umumnya berhubung dengan sesuatu keluaran,
semua hal keadaan yang berkaitan hendaklah diambil kira
termasuk—

_(a) cara bagaimana, dan maksud yang baginya, keluaran itu_

telah dipasarkan;

_(b) cara pembuatan keluaran itu;_

_(c) penggunaan apa-apa cap berhubung dengan keluaran itu;_

_(d) arahan untuk atau amaran berkenaan dengan melakukan_

atau tidak melakukan apa-apa jua dengan atau berhubungan
dengan keluaran itu;

_(e) apa yang semunasabahnya mungkin dijangka akan_

dilakukan dengan, atau berhubungan dengan keluaran
itu; dan

_(f) masa keluaran itu dibekalkan oleh pengeluarnya kepada_

orang lain.

(3) Tiada apa-apa jua dalam seksyen ini boleh menghendaki

supaya sesuatu kecacatan disimpulkan hanya berdasarkan hakikat
bahawa keselamatan sesuatu keluaran yang dibekalkan kemudiannya
adalah lebih baik daripada keselamatan keluaran yang berkenaan.

(4) Bagi maksud seksyen ini, "keselamatan", berhubung dengan

### keluaran, hendaklah termasuk—

_(a) keselamatan berkenaan dengan keluaran yang terkandung_

di dalamnya;

_(b) keselamatan dalam konteks risiko terhadap kerosakan_

kepada harta; dan

_(c) keselamatan dalam konteks risiko terhadap kematian atau_

kecederaan diri.


-----

_Pelindungan Pengguna_

**Liabiliti bagi kecacatan keluaran**

68. (1) Jika apa-apa kerosakan disebabkan keseluruhannya atau
sebahagiannya oleh kecacatan pada suatu keluaran, orang yang

berikut hendaklah menanggung liabiliti bagi kecacatan itu:

_(a) pengeluar keluaran itu;_

_(b) orang yang, dengan meletakkan namanya pada keluaran_

itu atau menggunakan suatu cap dagangan atau cap
pembeza lain berhubung dengan keluaran itu, telah
mengemukakan dirinya sebagai pengeluar keluaran itu;
dan

### (c) orang yang dalam perjalanan perniagaannya telah

mengimport keluaran itu ke dalam Malaysia untuk
membekalkannya kepada seseorang orang lain.

(2) Jika kerosakan itu disebabkan keseluruhannya atau

sebahagiannya oleh kecacatan pada sesuatu keluaran, orang yang
menanggung kerosakan itu boleh dalam tempoh yang munasabah
selepas kerosakan itu berlaku meminta pembekal supaya mengenal
pasti mana-mana atau semua orang yang disebut dalam subseksyen
(1), sama ada dia atau mereka masih wujud atau tidak.

(3) Bagi maksud subseksyen (2), tidaklah penting sama ada

pembekal membekalkan keluaran yang cacat itu kepada—

### (a) orang yang menanggung kerosakan itu;

_(b) pengeluar sesuatu keluaran yang mengandungi keluaran_

yang cacat itu; atau

_(c) mana-mana orang lain._

(4) Jika pembekal gagal untuk menunaikan permintaan di bawah

subseksyen (2) dalam masa yang munasabah dengan mengambil
kira semua hal keadaan, pembekal hendaklah menanggung liabiliti
bagi kerugian atau kerosakan itu.

(5) Seksyen ini tidaklah terpakai bagi seseorang berkenaan

dengan apa-apa kecacatan dalam hasil pertanian jika satu-satunya
pembekalan hasil pertanian oleh orang itu kepada seseorang lain
dibuat pada masa hasil pertanian itu belum lagi menjalani apa-
apa proses industri.


-----

_Rang Undang-Undang_

(6) Jika dua orang atau lebih menanggung liabiliti di bawah

Bahagian ini bagi kerosakan yang sama, liabiliti mereka hendaklah
bersesama dan berasingan.

(7) Seksyen ini tidaklah menjejaskan apa-apa liabiliti yang

berbangkit selain dengan cara yang diperuntukkan di bawah
Bahagian ini.

(8) Menteri boleh, melalui perintah yang disiarkan dalam Warta

mengisytiharkan bahawa tiada prosiding boleh dibawa di hadapan
Tribunal atau mana-mana mahkamah berkenaan dengan apa-apa
kecacatan pada apa-apa barang selepas tamat apa-apa tempoh yang
dikira dari tarikh pengilangan barang itu atau kelas atau kumpulan
barang sedemikian sebagaimana yang dinyatakan dalam perintah
itu; dan apabila perisytiharan itu dibuat tiada prosiding boleh dibawa
berkenaan dengan kecacatan itu di hadapan Tribunal atau mana-
mana mahkamah.

**Takat liabiliti bagi kerugian atau kerosakan**

69. (1) Jika apa-apa kecacatan disebabkan secara keseluruhannya
atau sebahagiannya oleh kecacatan pada sesuatu keluaran, liabiliti
orang yang menanggung liabiliti bagi kerosakan itu di bawah seksyen
68 tidaklah termasuk apa-apa kerugian atau kerosakan kepada—

_(a) keluaran yang cacat itu;_

_(b) keseluruhan atau mana-mana bahagian keluaran itu yang_

mengandungi keluaran yang cacat itu; atau

_(c) mana-mana harta yang pada masa ia hilang atau rosak_

bukanlah—

(i) harta daripada jenis yang lazimnya dimaksudkan

bagi pemakaian, penghunian atau penggunaan
persendirian;

(ii) dimaksudkan oleh orang yang mengalami kerosakan

atau kerugian itu semata-mata bagi pemakaian,
penghunian atau penggunaannya sendiri.

(2) Bagi maksud perenggan (l)(c), kerosakan atau kerugian

harta hendaklah disifatkan telah berlaku pada waktu paling awal
orang yang mempunyai kepentingan mengenai harta itu mempunyai
pengetahuan tentang fakta matan mengenai kerugian atau kerosakan
itu.


-----

### Pelindungan Pengguna

(3) Bagi maksud subseksyen (2)—

_(a) fakta matan mengenai apa-apa kerugian atau kerosakan_

kepada apa-apa harta adalah apa-apa fakta mengenai
kerugian atau kerosakan yang boleh menyebabkan

seseorang yang munasabah yang mempunyai kepentingan
mengenai harta itu menganggap kerugian atau kerosakan
itu cukup serius bagi mewajarkannya memulakan prosiding
untuk mendapatkan ganti rugi terhadap seseorang defendan
yang tidak mempertikaikan liabilitinya dan berupaya untuk
memenuhi sesuatu penghakiman terhadapnya;

_(b) pengetahuan seseorang termasuklah pengetahuan yang_

dia mungkin semunasabahnya dijangkakan akan
memperolehnya—

(i) daripada fakta yang dapat dilihat atau dipastikan

olehnya; atau

(ii) daripada fakta yang dapat dipastikan olehnya dengan

bantuan nasihat pakar yang sesuai yang adalah
munasabah untuk dia mendapatkannya:

Dengan syarat bahawa seseorang itu tidaklah boleh

disifatkan mempunyai pengetahuan mengenai sesuatu fakta
yang dapat dipastikan olehnya hanya dengan bantuan
nasihat pakar sahaja melainkan jika dia gagal untuk
mengambil segala langkah yang munasabah untuk
mendapatkan dan, jika bersesuaian, untuk bertindak atas
nasihat itu.

**Pemakaian undang-undang bertulis lain**

70. (1) Bagi maksud tuntutan di bawah Akta Undang-Undang
Sivil 1956 [Akta 67], apa-apa kerosakan yang baginya seseorang
itu menanggung liabiliti di bawah seksyen 68 hendaklah disifatkan
### telah disebabkan oleh perbuatan, keabaian atau keingkaran salah
orang itu.

(2) Jika orang yang menanggung kerosakan yang disebabkan

pada keseluruhannya atau sebahagiannya oleh kecacatan pada sesuatu
keluaran mati selepas menanggung kerosakan itu, permintaan

kepada pembekal di bawah subseksyen 68(3) boleh, bagi maksud


-----

_Rang Undang-Undang_

### tuntutan di bawah Akta Undang-Undang Sivil 1956 dibuat oleh

_wakil diri atau orang tanggungan orang yang mati itu, mengikut_

### mana-mana yang berkenaan.

_(3) Jika apa-apa kerosakan disebabkan pada sebahagiannya oleh_

_kecacatan pada sesuatu keluaran dan sebahagian lagi oleh kesalahan_

_orang yang menanggung kerosakan itu, Akta Undang-Undang Sivil_

_1956 hendaklah mempunyai kuat kuasa seolah-olah kecacatan itu_

_adalah kesalahan tiap-tiap orang yang menanggung liabiliti di bawah_

Bahagian ini bagi kerosakan yang disebabkan oleh kecacatan itu.

(4) Bagi maksud mana-mana undang-undang bertulis yang

memberikan bidang kuasa pada mana-mana mahkamah berkenaan
dengan apa-apa perkara, liabiliti bagi kerosakan di bawah Bahagian
ini hendaklah dianggap sebagai liabiliti dalam tort.

(5) Bagi maksud subseksyen (3), "kesalahan" mempunyai erti

yang sama seperti dalam Akta Undang-Undang Sivil 1956.

**Larangan pengecualian daripada liabiliti**

**71. Liabiliti seseorang di bawah Bahagian ini kepada seseorang**
yang telah menanggung kerosakan yang disebabkan secara
keseluruhannya atau sebahagiannya oleh sesuatu kecacatan pada
sesuatu keluaran, atau terhadap orang tanggungan orang itu, tidak
boleh dihadkan atau dikecualikan oleh mana-mana terma kontrak,
notis atau peruntukan lain.

**Pembelaan**

72. (1) Dalam apa-apa prosiding sivil di bawah Bahagian ini
terhadap mana-mana orang berkenaan dengan sesuatu kecacatan
pada sesuatu keluaran, adalah menjadi suatu pembelaan jika orang
itu menunjukkan—

_(a) bahawa kecacatan itu adalah disebabkan oleh pematuhan_

mana-mana kehendak yang dikenakan di bawah mana-
mana undang-undang bertulis;

_(b) bahawa dia tidak pada bila-bila masa membekalkan_

keluaran yang cacat itu kepada orang lain;

_(c) bahawa kecacatan itu tidak wujud pada keluaran itu pada_

masa yang berkaitan;


-----

### Pelindungan Pengguna

_(d) bahawa tahap pengetahuan saintifik dan teknikal pada_

masa yang berkaitan itu tidaklah sedemikian rupa sehingga
pengeluar keluaran sama perihalnya dengan keluaran yang
berkenaan itu dapat dengan munasabah dijangkakan akan
mengesan kecacatan itu jika kecacatan itu wujud pada
keluarannya semasa keluaran itu di bawah kawalannya;

atau

_(e) bahawa kecacatan itu—_

(i) ialah suatu kecacatan pada sesuatu keluaran yang

terkandung dalamnya keluaran yang berkenaan
("keluaran yang berikutnya"); dan

(ii) disebabkan pada keseluruhannya oleh—

_(A) reka bentuk keluaran yang berikutnya; atau_
_(B) pematuhan arahan yang diberikan oleh_

pengeluar keluaran yang berikutnya oleh
pengeluar keluaran yang berkenaan.

(2) Bagi maksud subseksyen (1) "masa yang berkaitan"—

_(a) berhubung dengan elektrik, ertinya masa ia dijanakan,_

iaitu masa sebelum ia dihantar atau diagihkan; dan

_(b) berhubung dengan apa-apa keluaran lain, ertinya—_

(i) jika seksyen 68 terpakai, masa pengeluar

membekalkan keluaran itu kepada seorang lain; dan

(ii) jika seksyen 68, tidak terpakai, masa keluaran itu

terakhir dibekalkan oleh seseorang yang baginya
seksyen 68 terpakai kepada seorang lain.

BAHAGIAN XI

MAJLIS PENASIHAT PENGGUNA NEGARA

**Penubuhan Majlis Penasihat Pengguna Negara**

73. Menteri boleh menubuhkan Majlis Penasihat Pengguna Negara
untuk menasihatinya tentang perkara-perkara yang berikut:

_(a) berkenaan dengan isu-isu pengguna dan pelaksanaan Akta_

ini;


-----

_Rang Undang-Undang_

_(b) penggalakan pelindungan pengguna dan kesedaran dalam_

hal ehwal pengguna; dan

_(c) apa-apa perkara lain yang boleh dirujukkan kepadanya_

oleh Menteri untuk pelaksanaan wajar dan berkesan Akta
ini dan bagi pelindungan pengguna.

**Keanggotaan Majlis**

**74. (1) Majlis hendaklah terdiri daripada anggota yang berikut:**

_(a) Ketua Setiausaha Kementerian yang bertanggungjawab_

bagi hal ehwal pengguna atau wakilnya; dan

_(b) tidak lebih daripada enam belas orang lain yang mewakili_

kepentingan pengguna, pengilang, pembekal, pertubuhan
bukan kerajaan yang lain dan anggota akademik.

(2) Anggota yang disebut dalam perenggan (1)(b)—

### (a) hendaklah dilantik oleh Menteri bagi tempoh yang tidak

melebihi dua tahun; dan

_(b) adalah layak untuk dilantik semula selepas tamat tempoh_

jawatannya.

(3) Menteri hendaklah melantik seorang Pengerusi dan Timbalan

Pengerusi daripada kalangan anggota Majlis.

### Penjalanan sementara fungsi-fungsi Pengerusi

75. (1) Jika kerana apa-apa sebab Pengerusi tidak dapat
melaksanakan fungsi-fungsinya atau semasa apa-apa tempoh
kekosongan jawatan Pengerusi, Timbalan Pengerusi hendaklah
melaksanakan fungsi-fungsi Pengerusi.

(2) Jika kerana apa-apa sebab Pengerusi dan Timbalan Pengerusi

kedua-duanya tidak dapat melaksanakan fungsi-fungsi Pengerusi
atau semasa apa-apa tempoh kekosongan jawatan Pengerusi dan
Timbalan Pengerusi, Menteri boleh melantik mana-mana anggota
Majlis untuk melaksanakan fungsi-fungsi Pengerusi.


-----

_Pelindungan Pengguna_

(3) Timbalan Pengerusi atau anggota yang dilantik di bawah

subseksyen (2), mengikut mana-mana yang berkenaan, hendaklah,
dalam tempoh dia melaksanakan fungsi-fungsi Pengerusi di bawah
seksyen ini, disifatkan sebagai Pengerusi.

### Pengosongan jawatan

**76. Jawatan seseorang anggota Majlis yang disebut dalam**
perenggan 14(1)(b) hendaklah menjadi kosong—

_(a) apabila anggota itu mati;_

_(b) apabila anggota itu meletakkan jawatan dengan surat yang_

ditujukan kepada Menteri; atau

_(c) apabila tamat tempoh jawatannya._

**Pembatalan pelantikan**

77. Menteri boleh membatalkan pelantikan seseorang anggota
Majlis yang disebut dalam perenggan 7 _4(1)(b)—_

_(a) jika kelakuannya, sama ada berkaitan dengan kewajipannya_

sebagai anggota Majlis atau selainnya, adalah sedemikian
rupa sehingga memburukkan nama Majlis;

_(b) jika dia menjadi tak berupaya untuk menjalankan_

kewajipannya dengan sepatutnya sebagai anggota Majlis;

_(c) jika telah dibuktikan terhadapnya, atau jika dia_

telah disabitkan atas, sesuatu pertuduhan berkenaan
dengan—

(i) suatu kesalahan yang melibatkan fraud, kecurangan

atau keburukan akhlak;

(ii) suatu kesalahan di bawah mana-mana undang-

undang yang berhubungan dengan rasuah;

(iii) suatu kesalahan di bawah Akta ini; atau

(iv) apa-apa kesalahan lain yang boleh dihukum dengan

pemenjaraan selama lebih daripada dua tahun;

_(d) jika dia dihukum bankrap;_

_(e) jika dia didapati atau disahkan tak sempurna akal atau_

selainnya tak berupaya untuk menguruskan urusannya;
atau


-----

_Rang Undang-Undang_

_(f) jika dia tidak menghadiri mesyuarat Majlis tiga kali_

berturut-turut tanpa mendapat kebenaran bertulis daripada
Pengerusi Majlis.

**Peletakan jawatan**

78. Seseorang anggota Majlis yang dilantik di bawah perenggan
74(1)(b) boleh pada bila-bila masa meletakkan jawatannya dengan
surat yang ditujukan kepada Menteri.

### Pengisian kekosongan

79. Jika anggota yang dilantik di bawah perenggan 74(1)(b) terhenti
menjadi anggota Majlis, Menteri boleh melantik seorang lain untuk
mengisi kekosongan itu selama baki tempoh yang baginya anggota
yang mengosongkan jawatan itu telah dilantik.

**Setiausaha kepada Majlis dan pegawai lain**

80. Maka hendaklah dilantik seorang Setiausaha kepada
Majlis dan pegawai-pegawai lain yang perlu untuk membantu
Majlis.

**Elaun**

81. Anggota Majlis yang dilantik di bawah perenggan 74(1)(b)
hendaklah dibayar apa-apa elaun sebagaimana yang ditentukan
oleh Menteri.

**Majlis boleh mengundang orang lain menghadiri mesyuarat**

### 82. (1) Majlis boleh mengundang orang lain untuk menghadiri
mesyuarat atau penimbangtelitian Majlis bagi maksud menasihatinya
tentang apa-apa perkara yang dibincangkan tetapi orang itu tidaklah
berhak untuk mengundi pada mesyuarat atau penimbangtelitian
itu.

(2) Seseorang yang diundang di bawah subseksyen (1)

hendaklah dibayar apa-apa fi sebagaimana yang ditentukan oleh
Majlis.


-----

_Pelindungan Pengguna_

**Kesahan tindakan dan prosiding**

83. Tiada tindakan yang dilakukan atau prosiding yang diambil
di bawah Akta ini boleh dipersoalkan atas alasan—

_(a) sesuatu kekosongan dalam keanggotaan, atau kecacatan_

dalam penubuhan, Majlis; atau

_(b) sesuatu peninggalan, kecacatan atau ketakteraturan yang_

tidak menyentuh merit sesuatu kes.

**Peraturan-peraturan yang berhubungan dengan Majlis**

84. Menteri boleh membuat apa-apa peraturan sebagaimana yang
difikirkannya perlu atau suaimanfaat berkenaan dengan Bahagian
ini.

BAHAGIAN XII

TRIBUNAL TUNTUTAN PENGGUNA

**Penubuhan Tribunal Tuntutan Pengguna**

85. Maka hendaklah ditubuhkan suatu tribunal yang dikenali sebagai
"Tribunal Tuntutan Pengguna".

**KeanggotaanTribunal**

86. (1) Tribunal hendaklah terdiri daripada anggota yang berikut
yang hendaklah dilantik oleh Menteri:

_(a) seorang Pengerusi dan seorang Timbalan Pengerusi_

daripada kalangan anggota Perkhidmatan Kehakiman dan
Perundangan; dan

_(b) tidak kurang daripada lima orang anggota—_

(i) yang merupakan orang yang berkelayakan mengikut

pengertian Akta Profesion Undang-Undang

1976 [Akta 166], Ordinan Peguam Bela Sabah [Bab

_2] atau Ordinan Peguam Bela Sarawak [Bab 110],_
mengikut kehendak keadaan;


-----

_Rang Undang-Undang_

(ii) orang yang tidak termasuk dalam subperenggan (i)

tetapi memegang atau pernah memegang jawatan

yang dinyatakan dalam Jadual Keempat kepada Akta
Mahkamah Rendah 1948 [Akta 92]; atau

(iii) apa-apa gabungan anggota dari subperenggan (i)

atau (ii).

(2) Anggota yang disebut dalam perenggan (1)(b)—

_(a) hendaklah memegang jawatan selama tempoh yang tidak_

melebihi tiga tahun; dan

_(b) adalah layak untuk dilantik semula apabila tamat tempoh_

jawatannya tetapi tidak boleh dilantik lebih daripada tiga

tempoh berturut-turut.

**Penjalanan sementara fungsi Pengerusi**

87. Jika kerana apa-apa sebab Pengerusi tidak dapat melaksanakan
fungsi-fungsinya atau semasa apa-apa tempoh kekosongan jawatan
Pengerusi, Timbalan Pengerusi hendaklah melaksanakan fungsi-
fungsi Pengerusi.

### Pengosongan jawatan

88. Jawatan seseorang anggota Tribunal hendaklah menjadi
kosong—

_(a) apabila anggota itu mati;_

_(b) apabila anggota itu meletakkan jawatan dengan_

memberikan notis bertulis tiga bulan kepada Menteri;
atau

_(c) apabila tamat tempoh jawatannya._

**Pembatalan pelantikan**

**89. Menteri boleh membatalkan pelantikan seseorang anggota**
Tribunal yang dilantik di bawah perenggan 86(1)(b)—

_(a) jika kelakuannya, sama ada berkaitan dengan kewajipannya_

sebagai anggota Tribunal atau selainnya, adalah sedemikian
rupa sehingga memburukkan nama Tribunal;


-----

_Pelindungan Pengguna_

_(b) jika dia menjadi tak berupaya untuk menjalankan_

kewajipannya dengan sepatutnya sebagai anggota Tribunal;

_(c) jika telah dibuktikan terhadapnya, atau jika dia telah_

disabitkan atas, sesuatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak;

(ii) suatu kesalahan di bawah mana-mana undang-

undang yang berhubungan dengan rasuah;

(iii) suatu kesalahan di bawah Akta ini; atau

(iv) apa-apa kesalahan lain yang boleh dihukum dengan

pemenjaraan selama lebih daripada dua tahun;

_(d) jika dia dihukum bankrap;_

_(e) jika dia didapati atau disahkan tak sempurna akal atau_

selainnya tak berupaya untuk menguruskan urusannya;
atau

_(f) jika dia tidak menghadiri sidang Tribunal tiga kali berturut-_

turut tanpa mendapat kebenaran daripada Pengerusi.

**Peletakan jawatan**

90. Seseorang anggota Tribunal yang dilantik di bawah perenggan
86(1 )(b) boleh pada bila-bila masa meletakkan jawatannya dengan
memberikan notis bertulis tiga bulan kepada Menteri.

**Pengisian kekosongan**

**91. Jika seseorang anggota terhenti menjadi anggota Tribunal,**
Menteri boleh melantik seorang lain untuk mengisi kekosongan
itu selama baki tempoh yang baginya anggota yang mengosongkan

jawatan itu telah dilantik.

**Saraan**

92. (1) Anggota Tribunal yang dilantik di bawah perenggan
86(1)(a) hendaklah dibayar apa-apa elaun tetap dan elaun lain
sebagaimana yang ditentukan oleh Menteri.


-----

_Rang Undang-Undang_

(2) Anggota Tribunal yang dilantik di bawah perenggan 86(1)(b)

hendaklah dibayar—

_(a) elaun harian sidang semasa Tribunal bersidang; dan_

_(b) elaun penginapan, perjalanan dan sara hidup,_

sebagaimana yang ditentukan oleh Menteri.

(3) Saraan yang diperuntukkan di bawah subseksyen (1)

dan (2) hendaklah dipertanggungkan pada Kumpulan Wang
Disatukan.

**Setiausaha Tribunal dan pegawai lain**

93. (1) Maka hendaklah dilantik seorang Setiausaha kepada
Tribunal dan apa-apa bilangan pegawai yang perlu bagi menjalankan
fungsi-fungsi Tribunal.

(2) Pengerusi hendaklah mempunyai kawalan am ke atas

pegawai-pegawai Tribunal.

(3) Bagi maksud Akta ini, Setiausaha kepada Tribunal hendaklah

disifatkan sebagai seorang pegawai Tribunal.

### Pekhidmat awam

94. Semua anggota dan pegawai Tribunal, semasa menunaikan
kewajipan mereka sebagai anggota dan pegawai sedemikian,
hendaklah disifatkan sebagai pekhidmat awam mengikut pengertian

Kanun Keseksaan.

**Tiada tindakan terhadap Tribunal**

95. Akta Pelindungan Pihak Berkuasa Awam 1948 [Akta 198]
adalah terpakai bagi apa-apa tindakan, guaman, pendakwaan atau

prosiding terhadap Tribunal atau terhadap mana-mana anggota

atau pegawai Tribunal berkenaan dengan apa-apa perbuatan,
keabaian atau keingkaran yang dibuat atau dilakukan olehnya atas

sifat yang sedemikian itu.


-----

_Pelindungan Pengguna_

**Sidang Tribunal**

**96. (1) Bidang kuasa Tribunal hendaklah dijalankan oleh mana-**
mana orang yang berikut bersidang sendirian:

_(a) Pengerusi Tribunal;_

_(b) Timbalan Pengerusi Tribunal; atau_

_(c) mana-mana anggota Tribunal yang dipilih oleh Pengerusi._

(2) Tribunal boleh bersidang dalam dua sidang atau lebih pada

hari dan masa dan di tempat sebagaimana yang ditentukan oleh
Pengerusi.

(3) Jika orang yang mempengerusikan apa-apa prosiding

berkenaan dengan sesuatu tuntutan mati atau menjadi tak upaya,
atau atas apa-apa sebab lain tidak dapat menyelesaikan pendengaran
itu atau membereskan prosiding itu, prosiding itu hendaklah didengar
semula oleh seorang anggota lain Tribunal, melainkan jika pihak-
pihak bersetuju prosiding itu diteruskan oleh seorang anggota lain
Tribunal.

(4) Jika tempoh pelantikan mana-mana anggota Tribunal di

bawah seksyen ini tamat semasa apa-apa prosiding belum selesai
berkenaan dengan sesuatu tuntutan, tempoh pelantikannya hendaklah
disifatkan telah dilanjutkan sehingga tuntutan itu dibereskan dengan
muktamad.

**Pemulaan prosiding**

97. Seseorang pengguna boleh mengemukakan kepada Tribunal
suatu tuntutan dalam borang yang ditetapkan bersama dengan fi
yang ditetapkan menuntut apa-apa kerugian yang ditanggung atas
apa-apa perkara tentang kepentingannya sebagai pengguna di bawah
Akta ini.

**Bidang kuasa Tribunal**

98. (1) Tertakluk kepada seksyen 99 dan 100, Tribunal hendaklah
mempunyai bidang kuasa jika jumlah amaun yang berkenaan
dengannya award Tribunal diminta adalah tidak melebihi sepuluh
ribu ringgit.


-----

_Rang Undang-Undang_

(2) Tertakluk kepada subseksyen (1), seseorang penentang

kepada sesuatu tuntutan boleh membangkitkan suatu hutang atau
tuntutan jumlah tertentu sebagai—

_(a) pembelaan; atau_

_(b) tuntutan balas._

(3) Jika penentang membangkitkan suatu hutang atau tuntutan

jumlah tertentu mengikut cara yang dinyatakan dalam subseksyen

(2) Tribunal hendaklah—

_(a) memberi kuat kuasa kepada pembelaan itu; atau_

_(b) mendengar dan memutuskan tuntutan balas itu walaupun_

tuntutan asal telah ditarik balik, ditinggalkan atau
dibatalkan.

(4) Apa-apa tuntutan yang dikemukakan kepada Tribunal boleh

termasuk kerugian atau kerosakan yang berbangkit.

**Pembatasan bidang kuasa**

**99. (I) Kecuali sebagaimana yang diperuntukkan dengan nyata**
di bawah Akta ini. Tribunal tidaklah mempunyai bidang kuasa
berkenaan dengan apa-apa tuntutan—

_(a) bagi mendapatkan kembali tanah, atau apa-apa estet atau_

kepentingan mengenai tanah;

_(b) yang mempersoalkan hakmilik kepada mana-mana tanah,_

atau apa-apa estet atau kepentingan mengenai tanah, atau
apa-apa francais; dan

_(c) yang mengandungi pertikaian mengenai—_

(i) hak mana-mana orang di bawah suatu wasiat atau

peruntukan, atau disebabkan kematian tak berwasiat

(termasuk kematian tak berwasiat separa);

(ii) nama baik;

(iii) apa-apa hak dalam tindakan; atau

(iv) apa-apa rahsia perdagangan atau harta intelek lain.


-----

_Pelindungan Pengguna_

(2) Bidang kuasa Tribunal hendaklah terhad kepada suatu

tuntutan yang berasaskan pada suatu kausa tindakan yang terakru
dalam masa tiga tahun dari tuntutan itu.

(3) Tiada apa-apa dalam seksyen ini disifatkan membenarkan

Tribunal untuk mendengar suatu tuntutan yang berbangkit daripada

kecederaan diri atau kematian.

(4) Bagi maksud subseksyen (1), "tanah" tidaklah termasuk

lekapan.

**Peluasan bidang kuasa melalui perjanjian**

100. (1) Walaupun amaun atau nilai hal perkara yang dituntut
atau yang dipertikaikan melebihi sepuluh ribu ringgit. Tribunal

hendaklah mempunyai bidang kuasa untuk mendengar dan
memutuskan tuntutan jika pihak-pihaknya telah membuat suatu
perjanjian secara bertulis bahawa Tribunal hendaklah mempunyai
bidang kuasa untuk mendengar dan memutuskan tuntutan itu.

(2) Suatu perjanjian boleh dibuat di bawah subseksyen (1)—

_(a) sebelum tuntutan itu dikemukakan di bawah seksyen 97;_

atau

_(b) jika suatu tuntutan telah dikemukakan di bawah seksyen_

97, pada bila-bila masa sebelum Tribunal merekodkan
penyelesaian yang dipersetujui berkenaan dengan tuntutan
itu di bawah subseksyen 107(3) atau telah memutuskan
tuntutan itu di bawah seksyen 112, mengikut kehendak
keadaan.

**Peninggalan untuk membawa tuntutan ke dalam bidang kuasa**

101. (1) Pihak yang menuntut boleh meninggalkan apa-apa amaun
tuntutan yang melebihi sepuluh ribu ringgit supaya dapat membawa
tuntutan itu ke dalam bidang kuasa Tribunal.

(2) Jika sebahagian daripada sesuatu tuntutan telah ditinggalkan

di bawah subseksyen (1), rekod Tribunal bagi penyelesaian yang
dipersetujui di bawah subseksyen 107(3) atau award Tribunal di


-----

_Rang Undang-Undang_

bawah seksyen 112, mengikut kehendak keadaan, yang berhubungan
dengan tuntutan itu hendaklah berkuat kuasa bagi melepaskan
orang—

_(a) yang menjadi pihak kepada penyelesaian yang dipersetujui_

itu; atau

_(b) yang terhadapnya tuntutan dan award yang berikutan_

dengannya dibuat,

daripada liabiliti berkenaan dengan amaun yang ditinggalkan
sedemikian.

**Kausa tindakan tidak boleh dibahagi**

102. Tuntutan tidak boleh dibahagi, atau lebih daripada satu tuntutan
dibawa, berkenaan dengan perkara yang sama terhadap pihak yang
sama bagi maksud membawanya ke dalam bidang kuasa Tribunal.

**Bidang kuasa tambahan Tribunal**

103. (1) Tanpa menyentuh seksyen 98 dan 99 atau keluasan Akta
ini, Menteri boleh melalui perintah yang disiarkan dalam Warta
menetapkan apa-apa perkara tambahan sebagai perkara dalam bidang
kuasa Tribunal.

(2) Kuasa Menteri dalam subseksyen (1) tidaklah meliputi apa-

apa perkara yang baginya mana-mana undang-undang bertulis
terpakai jika undang-undang bertulis itu membuat peruntukan bagi
suatu mekanisme yang melaluinya pengguna boleh mendapatkan
tebus rugi berhubung dengan perkara itu.

**Penyingkiran bidang kuasa mahkamah**

104. (1) Jika sesuatu tuntutan dikemukakan kepada Tribunal dan
tuntutan itu adalah dalam bidang kuasa Tribunal, isu yang
dipertikaikan dalam tuntutan itu, sama ada sebagaimana yang
ditunjukkan dalam tuntutan yang mula-mula atau muncul semasa
pendengaran, tidak boleh menjadi perkara dalam prosiding
antara pihak yang sama dalam mana-mana mahkamah melainkan

jika—

_(a) prosiding di hadapan mahkamah itu telah dimulakan_

### sebelum tuntutan itu dikemukakan kepada Tribunal; atau


-----

_Pelindungan Pengguna_

_(b) tuntutan di hadapan Tribunal telah ditarik balik,_

ditinggalkan atau dibatalkan.

(2) Jika perenggan (1)(a) terpakai, isu yang dipertikaikan dalam

tuntutan yang dengannya prosiding itu berkaitan, sama ada
sebagaimana yang ditunjukkan dalam tuntutan yang mula-mula
atau muncul semasa pendengaran, tidak boleh menjadi perkara
dalam prosiding antara pihak yang sama di hadapan Tribunal
melainkan jika tuntutan di hadapan mahkamah telah ditarik balik,
ditinggalkan atau dibatalkan.

**Pelupusan barang mudah musnah**

105. Jika hal perkara tuntutan itu ialah barang mudah musnah

dan penyimpanan barang itu sementara menunggu pemberesan
muktamad tuntutan itu melibatkan perbelanjaan dan kesulitan yang
tidak munasabah, Tribunal boleh, atas permohonan suatu pihak
kepada prosiding itu, pada bila-bila masa memerintahkan supaya—

_(a) barang itu dijual; dan_

_(b) hasil jualan itu boleh dipegang untuk mematuhi award_

yang dibuat oleh Tribunal di bawah seksyen 112.

**Notis tuntutan dan pendengaran**

106. Apabila sesuatu tuntutan dikemukakan di bawah seksyen
97, Setiausaha kepada Tribunal hendaklah memberi notis tentang
butir-butir mengenai hari, masa dan tempat pendengaran dalam
borang yang ditetapkan kepada pihak yang menuntut dan penentang.

**Rundingan penyelesaian**

107. (1) Tribunal hendaklah, berkenaan dengan tiap-tiap tuntutan
dalam bidang kuasanya, menilai sama ada, dalam semua hal keadaan,
adalah wajar bagi Tribunal untuk membantu pihak-pihak
merundingkan suatu penyelesaian yang dipersetujui berhubung
dengan tuntutan itu.

(2) Tanpa mengehadkan keluasan subseksyen (1), dalam

membuat penilaian Tribunal hendaklah mengambil kira apa-apa
faktor yang, pada pendapat Tribunal, mungkin mencacatkan

kemampuan salah satu atau kedua-dua pihak untuk merundingkan
penyelesaian yang dipersetujui.


-----

_Rang Undang-Undang_

(3) Jika pihak-pihak mencapai penyelesaian yang dipersetujui,

Tribunal hendaklah bersetuju dan merekodkan penyelesaian itu
dan penyelesaian itu hendaklah berkuat kuasa seolah-olah ia adalah
award Tribunal.

(4) Jika—

_(a) Tribunal mendapati bahawa tidaklah wajar untuknya_

membantu pihak-pihak rnerundingkan penyelesaian yang
dipersetujui berhubung dengan tuntutan itu; atau

_(b) pihak-pihak tidak dapat mencapai penyelesaian yang_

dipersetujui berhubung dengan tuntutan itu,

Tribunal hendaklah memutuskan pertikaian itu.

**Hak untuk hadir pada pendengaran**

108. (1) Pada pendengaran sesuatu tuntutan tiap-tiap pihak adalah

berhak untuk hadir dan didengar.

(2) Tiada pihak boleh diwakili oleh peguam bela dan peguam

cara pada sesuatu pendengaran.

(3) Tertakluk kepada subseksyen (2) tetapi walau apa pun

seksyen 37 Akta Profesion Undang-Undang 1976—

_(a) sesuatu perbadanan atau kumpulan orang yang tidak_

diperbadankan boleh diwakili oleh pekerjanya yang digaji
sepenuh masa;

_(b) seseorang orang belum dewasa atau mana-mana orang_

lain yang tidak berupaya boleh diwakili oleh sahabat
wakil atau penjaga ad litemnya.

(4) Jika sesuatu pihak diwakili sebagaimana yang diperuntukkan

di bawah subseksyen (3), Tribunal boleh mengenakan apa-apa
syarat yang difikirkannya perlu bagi memastikan bahawa pihak
yang satu lagi kepada prosiding itu tidaklah pada matannya
diletakkan dalam keadaan yang kurang baik.

**Prosiding hendaklah terbuka**

109. Semua prosiding di hadapan Tribunal hendaklah terbuka
kepada orang ramai.


-----

### Pelindungan Pengguna

**Keterangan**

**110. (1) Tribunal boleh—**

_(a) mendapatkan dan menerima keterangan bersumpah atau_

dengan ikrar, sama ada bertulis atau lisan, dan memeriksa
semua orang sebagai saksi, sebagaimana yang difikirkan

perlu oleh Tribunal untuk didapatkan, diterima atau
diperiksa;

_(b) menghendaki pengemukaan buku, kertas, dokumen, rekod_

atau benda di hadapannya;

_(c) mengendalikan sumpah, ikrar atau akuan berkanun,_

mengikut kehendak keadaan;

_(d) mendapatkan dan menerima apa-apa keterangan lain dan_

membuat apa-apa siasatan lain sebagaimana yang
difikirkannya patut;

_(e) memanggil pihak-pihak kepada prosiding itu atau mana-_

### mana orang lain supaya hadir di hadapannya untuk
memberi keterangan atau mengemukakan apa-apa
dokumen, rekod atau benda lain dalam milikannya atau
selainnya untuk membantu Tribunal dalam

penimbangtelitiannya;

_(f) menerima keterangan pakar; dan_

_(g) secara umumnya mengarahkan dan melakukan segala_

perkara yang perlu atau suaimanfaat bagi maksud
mempercepat penentuan tuntutan itu.

(2) Sesuatu saman panggilan yang dikeluarkan di bawah seksyen

ini hendaklah diserahkan dan dikuatkuasakan seolah-olah ia suatu
saman yang dikeluarkan oleh mahkamah rendah.

**Tribunal boleh bertindak semasa pihak tidak hadir**

**111. Tribunal boleh mendengar dan memutuskan tuntutan yang**

di hadapannya walaupun mana-mana pihak kepada prosiding itu
tidak hadir jika dibuktikan sehingga Tribunal berpuas hati bahawa
notis pendengaran telah diserahkan kepada pihak yang tidak hadir
itu.


-----

_Rang Undang-Undang_

**Award Tribunal**

**112. (1) Tribunal hendaklah membuat awardnya tanpa kelengahan**
dan, jika dapat dilaksanakan, dalam masa enam puluh hari dari
hari pertama pendengaran bermula di hadapan Tribunal.

(2) Sesuatu award Tribunal di bawah subseksyen (1) boleh

menghendaki satu daripada yang berikut atau lebih:

_(a) supaya suatu pihak kepada prosiding itu membayar wang_

kepada mana-mana pihak yang lain;

_(b) supaya barang dibekalkan atau dibekalkan semula_

mengikut Akta ini atau kontrak yang pengguna menjadi
suatu pihak kepadanya;

_(c) supaya barang yang dibekalkan atau yang dibekalkan_

semula kepada pengguna diganti atau dibaiki;

_(d) supaya harga atau apa-apa balasan lain yang telah dibayar_

### atau dibekalkan oleh pengguna atau mana-mana orang
lain dibayar balik kepada pengguna atau orang itu;

_(e) supaya sesuatu pihak mematuhi gerenti;_

_(f) supaya wang diawardkan untuk memberikan pampasan_

bagi apa-apa kerugian atau kerosakan yang ditanggung
oleh orang yang menuntut;

_(g) supaya kontrak itu diubah atau diketepikan pada_

keseluruhan atau sebahagiannya;

_(h) supaya kos untuk atau terhadap mana-mana pihak dibayar;_

_(i) supaya bunga dibayar di atas apa-apa jumlah wang atau_

award kewangan pada kadar tidak melebihi lapan peratus
setahun, melainkan jika telah dipersetujui selainnya antara

pihak itu;

_(j) bahawa tuntutan itu ditolak._

(3) Tiada apa-apa jua dalam perenggan (1)(f) boleh disifatkan

memberi kuasa kepada Tribunal untuk mengawardkan apa-apa ganti
rugi bagi apa-apa kerugian atau kerosakan bukan wang.


-----

_Pelindungan Pengguna_

**Rujukan kepada Hakim Mahkamah Tinggi atas persoalan**
**undang-undang**

**113. (1) Sebelum Tribunal membuat sesuatu award di bawah**
seksyen 112, ia boleh, mengikut budi bicaranya, merujukkan kepada
seorang Hakim Mahkamah Tinggi sesuatu persoalan undang-
undang—

_(a) yang berbangkit semasa prosiding;_

_(b) yang, pada pendapat Tribunal, adalah cukup penting untuk_

mewajarkan rujukan itu; dan

_(c) yang penentuannya oleh Tribunal membangkitkan, pada_

pendapat Tribunal, keraguan yang mencukupi untuk
mewajarkan rujukan itu.

(2) Jika Tribunal merujukkan apa-apa persoalan undang-

undang di bawah seksyen (1) bagi keputusan Hakim Mahkamah
Tinggi, ia hendaklah membuat awardnya dengan mematuhi
keputusan itu.

(3) Peguam Persekutuan yang diberi kuasa oleh Peguam Negara

bagi maksud itu boleh hadir bagi pihak Tribunal dalam apa-apa
prosiding di hadapan Hakim Mahkamah Tinggi di bawah seksyen
ini.

### Sebab keputusan

114. Tribunal hendaklah dalam semua prosiding memberikan
sebabnya bagi award yang diberikannya dalam prosiding itu.

### Perintah dan penyelesaian hendaklah direkodkan secara
**bertulis**

**115. (1) Tribunal hendaklah membuat atau menyebabkan supaya**
dibuat suatu rekod bertulis bagi terma—

_(a) tiap-tiap penyelesaian yang dipersetujui yang dicapai oleh_

pihak-pihak di bawah subseksyen 107(3); dan

_(b) tiap-tiap award yang dibuatnya di bawah seksyen 112._


-----

_Rang Undang-Undang_

**Keputusan Tribunal adalah muktamad**

**116. (1) Tiap-tiap penyelesaian yang dipersetujui yang direkodkan**

oleh Tribunal di bawah subseksyen 107(3) dan tiap-tiap award
yang dibuat oleh Tribunal di bawah seksyen 112—

_(a) hendaklah muktamad dan mengikat semua pihak kepada_

prosiding itu; dan

_(b) hendaklah disifatkan sebagai perintah Mahkamah Majistret_

dan dikuatkuasakan sewajarnya oleh mana-mana pihak
kepada prosiding itu.

(2) Bagi maksud perenggan (1)(b), Setiausaha kepada Tribunal

hendaklah menghantar satu salinan award yang dibuat oleh Tribunal
kepada Mahkamah Majistret yang mempunyai bidang kuasa di
tempat yang dengannya award itu berkaitan atau di tempat award
itu dibuat dan Mahkamah itu hendaklah menyebabkan salinan itu
direkodkan.

### Penalti jenayah kerana gagal untuk patuh

**117. (1) Mana-mana orang yang gagal selepas empat belas hari**

untuk mematuhi suatu award yang dibuat oleh Tribunal adalah
melakukan suatu kesalahan dan boleh apabila disabitkan didenda
tidak melebihi lima ribu ringgit atau dipenjarakan selama tempoh
tidak melebihi dua tahun atau kedua-duanya.

### (2) Dalam hal kesalahan yang berterusan, pesalah boleh, sebagai

tambahan kepada penalti di bawah subseksyen (1), didenda tidak
melebihi satu ribu ringgit bagi setiap hari atau sebahagian hari
selama kesalahan itu berterusan selepas sabitan.

### Tatacara jika tiada peruntukan dibuat

**118. Tertakluk kepada Akta ini dan mana-mana peraturan, Tribunal**

### hendaklah menerima pakai tatacara yang difikirkannya patut dan
wajar.

**Ketiadaan bentuk**

**119. Tiada prosiding Tribunal atau award atau dokumen lain**

Tribunal boleh diketepikan atau dibatalkan kerana ketiadaan bentuk.


-----

_Pelindungan Pengguna_

**Pelupusan dokumen, dsb.**

120. (1) Tribunal boleh, pada penutup prosiding di hadapannya,
memerintahkan supaya apa-apa dokumen, rekod, bahan atau harta
lain yang dikemukakan semasa prosiding itu dihantarserahkan kepada
tuan punyanya yang sah atau dilupuskan mengikut apa-apa cara
yang difikirkannya patut.

(2) Jika selepas tempoh enam bulan tiada seorang pun mengambil

milik dokumen, rekod, bahan atau harta lain yang disebut dalam
subseksyen (1), pemunyaan dokumen, rekod, bahan atau harta
lain itu hendaklah disifatkan telah berpindah kepada dan menjadi
terletak hak pada Kerajaan.

### Tindakan atau peninggalan yang dibuat dengan suci hati

121. Tiada tindakan atau guaman boleh dimulakan atau dikekalkan
dalam mana-mana mahkamah terhadap—

_(a) Tribunal;_

_(b) anggota Tribunal;_

_(c) seseorang yang diberi kuasa untuk bertindak bagi atau_

bagi pihak Tribunal,

bagi apa-apa perbuatan atau peninggalan yang dilakukan dengan
suci hati dalam melaksanakan fungsi-fungsinya dan penjalanan
kuasanya di bawah Akta ini.

**Peraturan-peraturan berkenaan dengan Tribunal**

122. (1) Menteri boleh membuat peraturan-peraturan berkenaan
dengan Tribunal sebagaimana yang perlu atau suaimanfaat.

(2) Tanpa menjejaskan keluasan subseksyen (1), peraturan-

peraturan boleh dibuat bagi—

_(a) menetapkan tanggungjawab dan kawalan anggota Tribunal;_

_(b) menetapkan tatacara Tribunal;_

_(c) menetapkan borang;_


-----

_Rang Undang-Undang_

_(d) menetapkan dan mengenakan fi dan memperuntukkan_

cara bagi pemungutan dan pembayaran fi itu;

_(e) menetapkan apa-apa perkara lain yang dikehendaki supaya_

ditetapkan di bawah Bahagian ini.

BAHAGIAN XIII

PENGUATKUASAAN

**Kuasa penyiasatan**

123. Seseorang Penolong Pengawal hendaklah mempunyai kuasa

untuk menyiasat pelakuan apa-apa kesalahan di bawah Akta ini.

**Kad kuasa**

124. Seseorang Penolong Pengawal semasa bertindak di bawah

Akta ini hendaklah apabila diminta menyatakan jawatannya dan
mengemukakan kepada orang yang terhadapnya dia bertindak itu
atau yang daripadanya dia meminta apa-apa maklumat apa-apa
kad kuasa sebagaimana yang diarahkan oleh Pengawal supaya
dibawa oleh pegawai itu.

**Pemeriksaan dengan waran**

125. (1) Jika seseorang Majistret mendapati, atas maklumat

bersumpah bertulis dan selepas apa-apa siasatan yang difikirkannya
perlu, bahawa terdapat sebab yang munasabah untuk mempercayai
bahawa dalam mana-mana premis sedang atau telah berlaku apa-

apa pelanggaran Akta ini, Majistret itu boleh mengeluarkan waran
yang memberi kuasa kepada mana-mana Penolong Pengawal yang
dinamakan di dalamnya masuk ke dalam premis itu pada bila-bila
masa yang munasabah sama ada pada waktu siang atau malam,
dengan atau tanpa bantuan dan jika perlu dengan kekerasan, dan
di sana—

_(a) menggeledah dan menyita apa-apa barang, benda, buku,_

dokumen, rekod atau benda lain yang dengan
munasabahnya dipercayai dapat memberikan keterangan
mengenai pelanggaran Akta ini;


-----

_Pelindungan Pengguna_

_(b) mengambil sampel apa-apa barang atau benda yang_

dijumpai dalam premis itu bagi maksud menentukan,
dengan ujian atau selainnya, sama ada suatu kesalahan
telah dilakukan; dan

_(c) membuat salinan atau mengambil cabutan daripada mana-_

mana buku, dokumen, rekod atau benda lain yang
dijumpai dalam premis itu.

(2) Jika, oleh sebab jenis, saiz atau amaunnya tidaklah praktik

untuk memindahkan apa-apa barang, benda, buku, dokumen, rekod
atau benda lain yang disita di bawah subseksyen (1), Penolong

Pengawal itu hendaklah, dengan apa-apa cara, mengelak barang,
benda, buku, dokumen, rekod atau benda lain itu dalam premis
atau dalam bekas yang di dalamnya ia dijumpai.

(3) Adalah menjadi suatu kesalahan jika mana-mana orang tanpa

### kuasa yang sah memecahkan, mengganggu atau merosakkan lak
yang disebut dalam subseksyen (2) atau memindahkan apa-apa
barang, benda, buku, dokumen, rekod atau benda lain yang dilak
atau cuba untuk berbuat demikian.

(4) Seseorang Penolong Pengawal yang memasuki mana-mana

premis di bawah seksyen ini boleh membawa bersamanya orang
dan kelengkapan lain sebagaimana yang didapatinya perlu.

### (5) Seseorang Penolong Pengawal boleh, pada menjalankan

kuasanya di bawah seksyen ini, jika perlu untuk berbuat demikian—

_(a) memecah buka apa-apa pintu luar atau dalam premis_

dan masuk ke dalam premis itu;

_(b) masuk secara paksa ke dalam premis itu dan tiap-tiap_

bahagian premis itu;

_(c) memindahkan dengan kekerasan apa-apa halangan kepada_

kemasukan, penggeledahan, penyitaan atau pemindahan

sebagaimana yang dia diberi kuasa untuk melakukannya;
dan

_(d) menahan tiap-tiap orang yang dijumpai dalam premis_

itu sehingga tempat itu telah digeledah.


-----

_Rang Undang-Undang_

**Penggeledahan dan penyitaan tanpa waran**

126. Jika seseorang Penolong Pengawal dalam mana-mana hal

keadaan yang disebut dalam seksyen 125 mempunyai sebab
munasabah untuk mempercayai bahawa oleh sebab kelengahan
dalam memperoleh suatu waran geledah di bawah seksyen itu
penyiasatan akan terjejas atau keterangan mengenai pelanggaran
itu mungkin diganggu, dipindahkan, dirosakkan atau dimusnahkan,
pegawai itu boleh masuk ke dalam premis itu dan menjalankan

di dalam, ke atas dan berkenaan dengan premis itu semua kuasa
yang disebut dalam seksyen 125 dengan cara yang sepenuhnya
dan secukupnya seolah-olah dia diberi kuasa untuk berbuat demikian
oleh suatu waran yang dikeluarkan di bawah seksyen itu.

**Senarai barang disita**

127. (1) Kecuali sebagaimana yang diperuntukkan dalam
subseksyen (2) dan (3), jika apa-apa barang, benda, buku, dokumen,
rekod atau benda lain disita di bawah Bahagian ini, pegawai yang
menyita itu hendaklah menyediakan senarai benda yang disita dan
dengan segera menghantarserahkan sesalinan yang ditandatangani
olehnya kepada penghuni premis yang digeledah di bawah seksyen

125 atau 126, atau kepada ejen atau pekhidmatnya, di premis itu.

(2) Jika barang disita daripada suatu mesin layan diri pegawai

yang menyita hendaklah dengan segera menghantarserahkan

sesalinan senarai itu yang ditandatangani olehnya kepada orang

yang nama dan alamatnya dinyatakan pada mesin itu sebagai tuan
punya mesin itu atau, jika tiada nama atau alamat dinyatakan,
penghuni premis itu tempat mesin itu dipasangkan atau dilekapkan.

(3) Jika premis itu tidak berpenghuni, pegawai yang menyita

itu hendaklah bila mana mungkin melekatkan senarai benda yang
disita itu di tempat yang mudah dilihat di premis itu.

**Kuasa untuk menghendaki kehadiran orang yang mempunyai**
**pengetahuan tentang kes**

128. (1) Seseorang Penolong Pegawai yang menjalankan suatu

penyiasatan di bawah Akta ini boleh melalui perintah bertulis

menghendaki kehadiran di hadapannya mana-mana orang yang
mempunyai pengetahuan tentang fakta dan hal keadaan kes itu,
dan orang itu hendaklah nadir sebagaimana yang dikehendaki.


-----

_Pelindungan Pengguna_

(2) Jika mana-mana orang itu enggan hadir sebagaimana yang

dikehendaki, Penolong Pengawal itu boleh melaporkan keengganan
itu kepada seorang Majistret yang hendaklah mengeluarkan suatu
saman bagi memastikan kehadiran orang itu sebagaimana yang
dikehendaki oleh perintah yang dibuat di bawah subseksyen (1).

**Pemeriksaan orang yang mempunyai pengetahuan tentang kes**

**129. (1) Seseorang Penolong Pengawal yang menjalankan**

penyiasatan di bawah Akta ini boleh memeriksa secara lisan mana-
mana orang yang dikatakan mempunyai pengetahuan tentang fakta
dan hal keadaan kes itu.

(2) Orang itu adalah terikat di sisi undang-undang untuk

menjawab semua soalan yang berhubungan dengan kes itu yang
ditunjukan kepadanya oleh Penolong Pengawal itu, tetapi orang
itu boleh enggan menjawab apa-apa soalan yang jawapannya
berkecenderungan mendedahkannya kepada pertuduhan jenayah
atau penalti atau pelucuthakan.

(3) Seseorang yang membuat pernyataan di bawah seksyen ini

adalah terikat di sisi undang-undang untuk menyatakan yang benar,
sama ada atau tidak pernyataan itu dibuat kesemuanya atau
sebahagiannya dalam menjawab soalan.

(4) Seseorang Penolong Pengawal yang memeriksa seseorang

di bawah subseksyen (1) hendaklah terlebih dahulu memberitahu
orang itu mengenai peruntukan subseksyen (2) dan (3).

(5) Sesuatu pernyataan yang dibuat oleh mana-mana orang di

bawah seksyen ini, sama ada atau tidak suatu amaran telah diberikan
kepadanya di bawah subseksyen 130(2) hendaklah, bilamana
mungkin diubah ke dalam bentuk tulisan dan ditandatangani oleh
orang yang membuatnya atau dilekatkan cap ibu jarinya, mengikut
mana-mana yang berkenaan—

_(a) selepas ia dibacakan kepadanya dalam bahasa dia_

membuatnya; dan

_(b) selepas dia diberi peluang untuk membuat apa-apa_

pembetulan yang dia mahu.


-----

_Rang Undang-Undang_

**Pernyataan boleh diterima sebagai keterangan**

130. (1) Jika mana-mana orang dipertuduh atas suatu kesalahan
di bawah Akta ini, apa-apa pernyataan, sama ada pernyataan itu
terjumlah kepada suatu pengakuan salah atau tidak atau secara
lisan atau bertulis, yang dibuat pada bila-bila masa, sama ada
sebelum atau selepas orang itu dipertuduh dan sama ada semasa
penyiasatan di bawah Akta ini atau tidak dan sama ada atau tidak
kesemuanya atau sebahagiannya pada menjawab soalan, oleh orang
itu kepada atau dengan didengar oleh seorang Penolong Pengawal
dan sama ada atau tidak diterjemahkan kepadanya oleh seorang
Penolong Pengawal lain atau oleh orang lain, walau apa pun
peruntukan mana-mana undang-undang bertulis lain yang
berlawanan, boleh diterima sebagai keterangan dalam perbicaraannya
dan, jika orang yang dipertuduh itu mengemukakan dirinya sebagai
saksi, mana-mana pernyataan sedemikian boleh digunakan dalam
pemeriksaan balas dan bagi maksud mencabar kebolehpercayaannya.

(2) Pernyataan yang disebut dalam subseksyen (1)—

_(a) tidak boleh diterima atau digunakan di bawah subseksyen_

itu—

(i) jika pembuatan pernyataan itu ternyata pada

mahkamah telah disebabkan oleh apa-apa dorongan,
ugutan atau janji yang berkaitan dengan pertuduhan
itu yang datang daripada orang yang berkuasa dan
mencukupi pada pendapat mahkamah itu untuk
### memberi orang yang dipertuduh itu alasan yang
pada pendapatnya adalah munasabah untuk
menjangkakan bahawa dengan membuat pernyataan
itu dia akan mendapat apa-apa faedah atau
mengelakkan apa-apa durjana keduniaan berkaitan
dengan prosiding terhadapnya itu; atau

(ii) dalam hal sesuatu pernyataan yang dibuat oleh orang

itu selepas dia ditangkap, melainkan jika mahkamah
berpuas hati bahawa suatu amaran telah diberikan
kepadanya dalam perkataan yang berikut atau
perkataan yang serupa maksudnya:

"Adalah menjadi kewajipan saya untuk memberi

amaran kepada kamu bahawa kamu tidaklah
diwajibkan menyatakan sesuatu atau menjawab


-----

_Pelindungan Pengguna_ 91

apa-apa soalan, tetapi apa-apa jua yang kamu
nyatakan, sama ada pada menjawab sesuatu soalan
atau tidak, boleh diberikan sebagai keterangan.";
dan

_(b) jika dibuat oleh mana-mana orang sebelum ada masa_

untuk dia diberi amaran, tidak boleh dijadikan tidak boleh
diterima sebagai keterangan hanya atas sebab tidak ada
amaran diberikan jika amaran itu telah diberikan dengan
secepat mungkin.

(3) Walau apa pun apa-apa jua yang berlawanan yang terkandung

dalam mana-mana undang-undang bertulis, seseorang yang
dipertuduh atas sesuatu kesalahan yang baginya subseksyen (1)
terpakai tidaklah diwajibkan menjawab apa-apa soalan yang
berhubungan dengan kes itu selepas amaran di bawah subseksyen
(2) telah diberikan kepadanya.

**Pelucuthakan barang, dsb., yang disita**

131. (1) Apa-apa barang, benda, buku, dokumen, rekod atau benda

lain yang disita pada menjalankan apa-apa kuasa yang diberikan
di bawah Akta ini boleh dilucuthakkan.

(2) Suatu perintah bagi pelucuthakan atau bagi pelepasan apa-

apa barang, benda, buku, dokumen, rekod atau benda lain yang
disita pada menjalankan apa-apa kuasa yang diberikan di bawah
Akta ini hendaklah dibuat oleh mahkamah yang di hadapannya
pendakwaan berkenaan dengan barang, benda, buku, dokumen,
rekod atau benda lain itu telah dijalankan dan suatu perintah bagi
pelucuthakan barang, benda, buku, dokumen, rekod atau benda
lain itu hendaklah dibuat jika dibuktikan sehingga mahkamah berpuas
had bahawa suatu kesalahan di bawah Akta ini telah dilakukan
dan bahawa barang, benda, buku, dokumen, rekod atau benda lain
itu adalah hal perkara atau telah digunakan dalam pelakuan kesalahan
itu, walaupun tiada seorang pun telah disabitkan atas kesalahan
itu.

(3) Jika tidak ada pendakwaan berkenaan dengan apa-apa barang,

benda, buku, dokumen, rekod atau benda lain yang telah disita
pada menjalankan apa-apa kuasa yang diberikan di bawah Akta
ini, barang, benda, buku, dokumen, rekod atau benda lain itu
hendaklah diambil dan disifatkan telah dilucuthakkan apabila tamat


-----

_Rang Undang-Undang_

tempoh satu bulan kalendar dari tarikh penyampaian notis di alamat
yang terakhir diketahui orang yang daripadanya barang, benda,
buku, dokumen, rekod atau benda lain itu disita yang menunjukkan
bahawa tidak ada pendakwaan dibuat berkenaan dengan barang,
benda, buku, dokumen, rekod atau benda lain itu, melainkan jika
suatu tuntutan terhadapnya dibuat sebelum tarikh itu mengikut
cara yang dinyatakan dalam subseksyen (4), (5) dan (6).

(4) Mana-mana orang yang menegaskan bahawa dialah pemunya

barang, benda, buku, dokumen, rekod atau benda lain yang disebut
dalam subseksyen (3) dan bahawa barang, benda, buku, dokumen,
rekod atau benda lain itu tidak boleh dilucuthakkan boleh memberi
sendiri atau melalui ejennya yang diberi kuasa secara bertulis
notis bertulis kepada Penolong Pengawal yang dalam jagaannya
barang, benda, buku, dokumen, rekod atau benda lain itu dipegang
bahawa dia menuntut barang, benda, buku, dokumen, rekod atau
benda lain itu.

(5) Apabila notis yang disebut dalam subseksyen (4) diterima,

### Penolong Pengawal hendaklah merujukkan perkara itu kepada

seorang Majistret bagi mendapat keputusan.

(6) Majistret yang kepadanya sesuatu perkara dirujukkan di

bawah subseksyen (5) hendaklah mengeluarkan suatu saman
menghendaki orang yang menegaskan bahawa dialah pemunya
barang, benda, buku, dokumen, rekod atau benda lain itu dan
orang yang daripadanya ia disita, hadir di hadapan Majistret itu,
dan apabila mereka hadir atau apabila mereka tidak hadir, tetapi
penyampaian saman dengan sewajarnya telah dibuktikan, Majistret
itu hendaklah meneruskan pemeriksaan perkara itu dan apabila
terbukti bahawa suatu kesalahan di bawah Akta ini telah dilakukan
dan bahawa barang, benda, buku, dokumen, rekod atau benda lain
itu adalah hal perkara atau telah digunakan dalam pelakuan kesalahan
itu, hendaklah memerintahkan supaya barang, benda, buku, dokumen,
rekod atau benda lain itu dilucuthakkan, dan hendaklah, jika tiada
bukti sedemikian, memerintahkan pelepasannya.

(7) Apa-apa barang, benda, buku, dokumen, rekod atau benda

lain yang dilucuthakkan atau yang disifatkan dilucuthakkan
hendaklah dihantarserahkan kepada Penolong Pengawal dan
hendaklah dilupuskan mengikut arahan Majistret.


-----

_Pelindungan Pengguna_

(8) Jika apa-apa barang, benda, buku, dokumen, rekod atau

benda lain yang disita pada menjalankan kuasa yang diberikan di
bawah Akta ini adalah daripada jenis yang mudah musnah atau
mengikut tabiinya lekas rosak atau jika penjagaan barang, benda,
buku, dokumen, rekod atau benda lain itu melibatkan belanja dan
kesulitan yang tak munasabah, atau dipercayai menyebabkan
gangguan dan merbahaya kepada umum, Pengawal boleh
mengarahkan supaya barang, benda, buku, dokumen, rekod atau
benda lain itu dijual pada bila-bila masa dan hasil jualan itu dipegang
sementara menanti keputusan apa-apa pendakwaan di bawah Akta
ini.

**Kos memegang barang, dsb., yang disita**

132. Jika apa-apa barang, benda, buku, dokumen, rekod atau benda

lain yang disita di bawah Akta ini dipegang dalam jagaan Kerajaan
sementara menunggu penyelesaian apa-apa prosiding berkenaan
dengan kesalahan di bawah Akta ini, kos bagi memegang benda
itu dalam jagaan, hendaklah, sekiranya mana-mana orang didapati
bersalah atas suatu kesalahan, menjadi hutang yang kena dibayar
kepada Kerajaan oleh orang itu dan hendaklah didapatkan dengan
sewajarnya.

**Tiada kos atau ganti rugi berbangkit daripada penyitaan boleh**
**didapatkan**

**133.** Tiada seorang pun boleh, dalam apa-apa prosiding di hadapan

mana-mana mahkamah berkenaan dengan penyitaan apa-apa barang,
benda, buku, dokumen, rekod atau benda lain yang disita pada
menjalankan atau yang berupa sebagai menjalankan apa-apa kuasa
yang diberikan di bawah Akta ini, berhak kepada kos prosiding
itu atau kepada apa-apa ganti rugi atau relief lain melainkan jika
penyitaan itu dibuat tanpa sebab yang munasabah.

**Pelindungan pemberi maklumat**

**134. (1) Kecuali sebagaimana yang diperuntukkan kemudian**

daripada ini, tiada saksi dalam mana-mana prosiding sivil atau

jenayah boleh dikehendaki atau dibenarkan mendedahkan nama

atau alamat mana-mana pemberi maklumat atau isi dan jenis
maklumat yang diterima daripadanya atau menyatakan apa-apa
perkara yang mungkin menyebabkan dia diketahui.


-----

_Rang Undang-Undang_

(2) Jika apa-apa buku, dokumen, rekod atau kertas yang menjadi

keterangan atau yang boleh diperiksa dalam mana-mana prosiding
sivil atau jenayah mengandungi apa-apa Catatan yang dalamnya
mana-mana pemberi maklumat dinamakan atau diperihalkan atau
yang mungkin menyebabkan dia diketahui, mahkamah hendaklah
menyebabkan supaya semua perenggan sedemikian ditutup daripada
penglihatan atau dipadam hanya setakat yang perlu untuk melindungi
pemberi maklumat daripada diketahui.

(3) Jika dalam perbicaraan bagi apa-apa kesalahan di bawah

Akta ini mahkamah selepas siasatan penuh tentang kes itu
### mempercayai bahawa pemberi maklumat itu dengan sengaja
membuat dalam aduannya suatu pernyataan matan yang dia tahu
atau percaya adalah palsu atau tidak percaya adalah benar, atau

jika dalam apa-apa prosiding lain mahkamah berpendapat bahawa

keadilan tidak dapat dilaksanakan sepenuhnya antara pihak-pihak
dalam prosiding itu tanpa mengetahui siapa pemberi maklumat
itu, adalah sah bagi mahkamah untuk menghendaki pengemukaan
aduan asal, jika bertulis, dan membenarkan siasatan, dan
menghendaki pendedahan sepenuhnya, tentang pemberi maklumat
itu.

**Hadiah bagi maklumat**

135. Dalam hal sabitan yang melibatkan denda, mahkamah yang

mengenakan denda itu boleh, atas permohonan pegawai pendakwa,
mengarahkan pembayaran mana-mana bahagian denda itu yang
### tidak melebihi setengah daripada denda itu dalam apa-apa
kadar sebagaimana yang difikirkan patut oleh mahkamah itu kepada
orang yang memberikan maklumat yang membawa kepada sabitan
itu.

**Kehilangan atau pemusnahan barang, dsb., yang hendak disita**

136. Mana-mana orang yang menyebabkan kehilangan atau

pemusnahan apa-apa barang, benda, buku, dokumen, rekod atau
benda lain yang hendak disita di bawah Akta ini dengan niat
untuk menghalang penyitaan itu adalah melakukan kesalahan dan
apabila disabitkan boleh didenda tidak melebihi lima puluh ribu
ringgit atau dipenjarakan selama tempoh yang tidak melebihi tiga
tahun atau kedua-duanya.


-----

_Pelindungan Pengguna_

**Kesalahan berkenaan dengan maklumat**

137. (1) Mana-mana orang yang—

_(a) mengemukakan maklumat palsu dalam apa-apa_

permohonan, laporan atau dokumen lain di bawah Akta
ini;

_(b) memberikan atau menyebabkan supaya diberikan apa-_

apa butiran, maklumat atau pernyataan palsu berkenaan
dengan apa-apa perkara kepada mana-mana Penolong
Pengawal yang dikehendaki oleh pegawai itu supaya
diberikan di bawah Akta ini;

_(c) enggan menjawab atau memberikan jawapan palsu kepada_

apa-apa soalan yang dikemukakan kepadanya oleh mana-
mana Penolong Pengawal bagi maksud mendapatkan apa-
apa butiran, maklumat atau pernyataan yang dikehendaki
supaya diberikan di bawah Akta ini; atau

_(d) gagal atau enggan mengemukakan apa-apa dokumen_

### sebagaimana yang dikehendaki oleh mana-mana Penolong
Pengawal,

adalah melakukan suatu kesalahan dan apabila disabitkan boleh
didenda tidak melebihi dua ribu ringgit atau dipenjarakan selama
tempoh tidak melebihi enam bulan atau kedua-duanya.

(2) Tiada apa-apa jua dalam subseksyen (1) boleh ditakrifkan

sebagai menghendaki seseorang untuk menjawab apa-apa soalan
atau memberikan apa-apa maklumat jika jawapan atau maklumat
itu berkecenderungan mendedahkannya kepada pertuduhan jenayah
atau penalti atau pelucuthakan.

**Halangan terhadap Penolong Pengawal**

138. Mana-mana orang yang menghalang, merintangi, menyerang

atau mengganggu mana-mana Penolong Pengawal dalam pelaksanaan
fungsi-fungsinya di bawah Akta ini adalah melakukan suatu
kesalahan.

**Penggunaan maklumat sulit**

139. (1) Mana-mana orang yang menggunakan apa-apa maklumat
sulit yang didapati oleh sebab peruntukan Akta ini adalah melakukan


-----

_Rang Undang-Undang_

suatu kesalahan dan apabila disabitkan boleh didenda tidak melebihi
satu ratus ribu ringgit atau dipenjarakan selama tempoh tidak
melebihi lima tahun atau kedua-duanya.

(2) Tiada apa-apa jua dalam subseksyen (1) boleh menghalang

pendedahan maklumat jika pendedahan itu dibuat—

_(a) bagi atau berkaitan dengan pentadbiran wajar Akta ini;_

_(b) bagi maksud apa-apa prosiding undang-undang;_

_(c) bagi maksud apa-apa penyiasatan yang dijalankan di bawah_

Akta ini;

_(d) kepada mana-mana perunding kepada Kerajaan atau kepada_

mana-mana pegawai yang diluluskan secara bertulis oleh
Menteri sebagai orang yang patut menerima maklumat
itu; atau

_(e) bagi atau berkaitan dengan penyediaan perangkaan oleh_

Kerajaan berkenaan dengan perjalanan Akta ini.

BAHAGIAN **XIV**

AM DAN PELBAGAI

### Resit

**140. (1) Seseorang yang membekalkan atau menawarkan untuk**

membekalkan apa-apa barang atau perkhidmatan hendaklah
memberikan resit kepada pengguna bagi apa-apa pembelian barang
atau perkhidmatan yang melebihi nilai yang ditetapkan.

(2) Walau apa pun apa-apa jua yang terkandung dalam

subseksyen (1), pengguna hendaklah dibekal suatu resit bagi apa-
apa pembelian barang atau perkhidmatan jika diminta oleh pengguna.

(3) Sesuatu resit yang dikeluarkan di bawah seksyen ini

hendaklah mengandungi butir-butir yang berikut:

_(a) nama perdagangan dan alamat pembekal;_

_(b) tarikh pembelian;_

_(c) amaun wang yang telah dibayar bagi setiap barang yang_

dibeli;


-----

### Pelindungan Pengguna

_(d) jumlah amaun wang yang telah dibayar termasuk suatu_

penyata berasingan bagi apa-apa amaun yang telah dibayar
sebagai cukai;

_(e) jika terpakai, buatan dan nombor model barang itu; dan_

_(f) apa-apa butir lain yang boleh ditetapkan dalam peraturan-_

peraturan.

(4) Menteri boleh, melalui perintah yang disiarkan dalam Warta,

mengecualikan mana-mana perniagaan atau kelas perniagaan
daripada seksyen ini.

(5) Mana-mana orang yang melanggar seksyen ini adalah

melakukan suatu kesalahan.

**Kuasa untuk memerintahkan pematuhan**

141. (1) Jika Pengawal mempunyai alasan yang munasabah untuk

mempercayai bahawa seseorang sedang melanggar, telah melanggar
atau hampir melanggar Akta ini, Pengawal boleh membuat perintah
menghendaki orang itu—

_(a) menghentikan pelanggaran;_

_(b) menahan diri supaya tidak melakukan pelanggaran atau_

pelanggaran yang difikir-fikirkan hendak dilakukan itu;
atau

(c) mengelakkan diri daripada apa-apa pelanggaran

selanjutnya,

Akta ini.

(2) Sesalinan perintah yang dibuat di bawah subseksyen (1)

hendaklah diserahkan kepada semua orang yang dinamakan
dalamnya bersama-sama dengan sebab bertulis bagi perintah itu,
dan perintah itu hendaklah berkuat kuasa sebaik sahaja diserahkan.

(3) Bagi maksud seksyen ini, penyerahan bolehlah dibuat sendiri,

atau melalui pos berdaftar Akuan Terima, telegram, pengiriman
faksimili atau apa-apa cara elektronik lain atau cara penghantaran
lain yang menyebabkan perintah itu dihantar secara bertulis kepada
orang yang dinamakan dalamnya.


-----

_Rang Undang-Undang_

(4) Kuasa untuk mengeluarkan suatu perintah di bawah

subseksyen (1) bolehlah dijalankan oleh Pengawal sendiri atau
### oleh mana-mana orang yang diberi kuasa secara bertulis oleh
Pengawal.

### Kegagalan untuk mematuhi perintah yang sah

**142. Mana-mana orang yang gagal untuk mematuhi apa-apa**

perintah bertulis yang dikeluarkan oleh Pengawal atau mana-mana
pegawai yang diberi kuasa secara bertulis oleh Pengawal adalah
melakukan kesalahan di bawah Akta ini.

### Kesalahan oleh pertubuhan perbadanan

**143. Jika suatu kesalahan di bawah Akta ini telah dilakukan oleh**

sesuatu pertubuhan perbadanan, mana-mana orang yang pada masa
pelakuan kesalahan itu ialah seorang pengarah, pengurus, setiausaha
atau pegawai lain seumpamanya dalam pertubuhan perbadanan
itu atau yang berupa bertindak atas mana-mana sifat sedemikian,
hendaklah, bersama dengan pertubuhan perbadanan itu, disifatkan
telah melakukan kesalahan itu melainkan jika dia membuktikan
bahawa kesalahan itu telah dilakukan tanpa pengetahuan, persetujuan
atau pembiarannya dan bahawa dia telah mengambil langkah berjaga-

jaga yang munasabah dan telah menjalankan usaha yang wajar

### untuk mencegah pelakuan kesalahan itu.

 Kesalahan oleh pekerja, ejen atau pekerja ejen

**144. Jika suatu kesalahan telah dilakukan di bawah Akta ini oleh—**

_(a) seorang pekerja;_

_(b) seorang ejen; atau_

### (c) seorang pekerja ejen,

mana-mana orang ("prinsipal"), prinsipal itu hendaklah disifatkan

telah melakukan kesalahan itu melainkan jika dia membuktikan
bahawa—

_(aa) kesalahan itu telah dilakukan tanpa pengetahuannya_

atau bahawa dia telah mengambil langkah berjaga-

jaga yang munasabah untuk mencegah pelakuan

kesalahan itu; dan


-----

_Pelindungan Pengguna_

_(bb) kesalahan itu dilakukan—_

(i) dalam hal seorang pekerja, di luar bidang

### kerjanya; atau
 (ii) dalam hal seorang ejen, apabila ejen itu tidak

bertindak bagi pihak prinsipalnya; atau

(iii) dalam hal seorang pekerja ejen itu, di luar bidang

kerjanya dengan ejen atau selainnya bagi pihak
ejen itu.

**Penalti am**

### 145. (1) Mana-mana orang yang disabitkan atas suatu kesalahan
di bawah Akta ini yang baginya tiada penalti diperuntukkan secara
nyata boleh didenda tidak melebihi lima puluh ribu ringgit atau
dipenjarakan selama tempoh tidak melebihi tiga tahun atau kedua-
duanya, dan bagi kesalahan kali yang kedua atau kali kemudiannya
boleh didenda tidak melebihi satu ratus ribu ringgit atau dipenjarakan
selama tempoh tidak melebihi lima tahun atau kedua-duanya.

(2) Mana-mana pertubuhan perbadanan yang disabitkan atas

suatu kesalahan di bawah Akta ini yang baginya tiada penalti
diperuntukkan secara nyata boleh didenda tidak melebihi satu ratus
ribu ringgit, dan bagi kesalahan kali yang kedua atau kali
kemudiannya boleh didenda tidak melebihi dua ratus ribu ringgit.

(3) Mana-mana orang atau pertubuhan perbadanan yang

disabitkan atas suatu kesalahan di bawah Akta ini hendaklah, dalam
hal sesuatu kesalahan yang berterusan, dikenakan denda, sebagai
### tambahan kepada denda yang diperuntukkan di bawah Akta ini,
tidak melebihi satu ribu ringgit bagi setiap hari atau sebahagian
daripada sehari kesalahan itu berterusan selepas sabitan.

**Pengkompaunan kesalahan**

146. (1) Pengawal atau seseorang Timbalan Pengawal, atau mana-

mana orang yang diberi kuasa secara bertulis oleh Pengawal boleh
### mengkompaunkan apa-apa kesalahan, yang dilakukan oleh mana-
mana orang di bawah Akta ini, kecuali kesalahan di bawah Bahagian
III, seksyen 138 dan 139, dengan membuat suatu tawaran bertulis
kepada orang itu untuk mengkompaunkan kesalahan itu apabila
dibayar suatu amaun yang tidak melebihi lima puluh peratus amaun
denda maksimum bagi kesalahan itu dalam masa yang dinyatakan
dalam tawaran itu kepada Pengawal, atau Timbalan Pengawal atau
mana-mana orang yang diberi kuasa secara bertulis oleh Pengawal.


-----

100 _Rang Undang-Undang_

(2) Sesuatu tawaran di bawah subseksyen (1) boleh dibuat pada

bila-bila masa selepas kesalahan itu dilakukan, tetapi sebelum

apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu atau dalam apa-apa tempoh lanjutan
yang boleh dibenarkan oleh Pengawal atau Timbalan Pengawal
atau mana-mana orang yang diberi kuasa secara bertulis oleh
Pengawal, pendakwaan bagi kesalahan itu boleh dimulakan pada
bila-bila masa selepas itu terhadap orang yang kepadanya tawaran
itu dibuat.

(3) Jika suatu kesalahan telah dikompaunkan di bawah

subseksyen (1)—

_(a) tiada pendakwaan boleh selepas itu dimulakan berkenaan_

dengan kesalahan itu terhadap orang yang kepadanya
tawaran untuk mengkompaunkan itu dibuat; dan

_(b) apa-apa barang, benda, buku, dokumen, rekod atau benda_

### lain yang disita berkaitan dengan kesalahan itu hendaklah
dilepaskan dengan segera.

(4) Apa-apa wang yang telah dibayar kepada Pengawal atau

Timbalan Pengawal atau mana-mana orang yang diberi kuasa secara
bertulis oleh Pengawal, mengikut mana-mana yang berkenaan, di
bawah seksyen ini hendaklah dibayar ke dalam dan merupakan

sebahagian daripada Kumpulan Wang Disatukan Persekutuan.

### Pemulaan pendakwaan

**147. Tiada pendakwaan bagi atau yang berhubungan dengan apa-**

apa kesalahan di bawah Akta ini boleh dimulakan tanpa kebenaran
bertulis Pendakwa Raya.

### Bidang kuasa untuk membicarakan kesalahan

**148. Walau apa pun mana-mana undang-undang bertulis yang**

berlawanan, Mahkamah Majistret Kelas Pertama hendaklah
mempunyai bidang kuasa untuk membicarakan apa-apa kesalahan
di bawah Akta ini dan mengenakan hukuman penuh bagi mana-
mana kesalahan sedemikian.


-----

### Pelindungan Pengguna 101
 Pelindungan pegawai

**149. Tiada tindakan atau pendakwaan boleh dibawa, dimulakan**

### atau dikekalkan dalam mana-mana mahkamah terhadap—

_(a) Pengawal, Timbalan Pengawal, Penolong Pengawal atau_

mana-mana pegawai lain yang dilantik dengan sewajarnya
di bawah Akta ini bagi atau atas sebab atau berkenaan
dengan apa-apa perbuatan yang diperintahkan atau yang
dilakukan bagi maksud melaksanakan Akta ini; dan

_(b) mana-mana orang lain bagi atau atas sebab atau berkenaan_

dengan apa-apa perbuatan yang dilakukan atau berupa

sebagai dilakukan olehnya di bawah perintah, arahan atau
suruhan Pengawal, Timbalan Pengawal, Penolong
Pengawal atau mana-mana pegawai lain yang dilantik
dengan sewajarnya di bawah Akta ini jika perbuatan itu
dilakukan dengan suci hati dan kepercayaan munasabah
bahawa ia perlu bagi maksud yang diniatkan untuk dicapai
olehnya.

### Peraturan-peraturan

**150. (1) Menteri boleh membuat peraturan-peraturan yang**

perlu atau suaimanfaat bagi maksud melaksanakan peruntukan Akta
ini.

(2) Khususnya dan tanpa menjejaskan keluasan subseksyen (1),

peraturan-peraturan itu boleh—

_(a) menetapkan, berkenaan dengan apa-apa jenis barang atau_

perkhidmatan atau apa-apa kelas atau kelas-kelas
barang atau perkhidmatan, suatu standard maklumat
pengguna tentang mana-mana atau semua perkara yang
berikut:

(i) pendedahan maklumat, yang berhubungan dengan

### jenis, gred, kuantiti, asal, pelaksanaan,

pemeliharaan, komposisi, kandungan, reka bentuk,
pembinaan, penggunaan, harga, kemasan,
pembungkusan, penggalakan atau pembekalan
barang atau perkhidmatan itu; dan


-----

102 _Rang 'Undang-Undang_

(ii) bentuk atau cara maklumat itu akan didedahkan

apabila dibuat atau berhubung dengan atau
berkaitan dengan pembekalan atau pembekalan
semula atau penggalakan pembekalan barang atau
perkhidmatan itu;

_(b) menetapkan apa-apa borang bagi maksud Akta ini;_

_(c) secara umumnya menetapkan dan memperuntukkan fi di_

bawah Akta ini dan cara memungut dan membayar fi
itu;

_(d) menetapkan butir-butir yang dikehendaki terkandung dalam_

resit dan nilai urus niaga yang baginya resit dikehendaki
dan bagi maksud ini boleh menetapkan nilai yang berlainan
bagi urus niaga yang berlainan; dan

_(e) memperuntukkan apa-apa perkara yang di bawah Akta_

ini dikehendaki atau dibenarkan untuk ditetapkan atau
yang perlu atau suaimanfaat untuk ditetapkan bagi
pelaksanaan Akta ini.

HURAIAN

Akta Pelindungan Pengguna 1999 yang dicadangkan ("Akta") bertujuan untuk

mengadakan peruntukan bagi pelindungan pengguna, penubuhan Majlis Penasihat
Pengguna Negara dan Tribunal Tuntutan Pengguna, dan bagi perkara-perkara
lain yang berkaitan dengannya.

BAHAGIAN I

2. Bahagian I mengandungi perkara-perkara permulaan.

_Fasal 1 mengadakan peruntukan bagi tajuk ringkas dan bertujuan untuk_

membenarkan Menteri menetapkan tarikh permulaan kuat kuasa Akta dan juga
untuk menetapkan tarikh yang berlainan bagi mula berkuatkuasanya peruntukan
yang berlainan dalam Akta.

_Fasal 2 menyatakan ruang lingkup pemakaian Akta._

_Fasal 3 mentakrifkan beberapa ungkapan yang digunakan dalam Akta._

_Fasal 4 memperuntukkan bahawa Akta hendaklah terpakai walau apa pun_

terma kontrak yang memakai atau berupa sebagai memakai undang-undang
negara lain dalam hal keadaan tertentu.


-----

### Pelindungan Pengguna 103

_Fasal 5 menjelaskan kedudukan dan kesan undang-undang bertulis yang_

sedia ada berhubung dengan Akta.

_Fasal 6 melarang pihak-pihak berkontrak keluar._

_Fasal 7 mengadakan peruntukan mengenai pelantikan Pengawal Hal Ehwal_

Pengguna, Timbalan Pengawal Hal Ehwal Pengguna, Penolong Pengawal Hal

Ehwal Pengguna dan pegawai lain bagi maksud Akta.

BAHAGIAN II

3. Bahagian II mengandungi peruntukan yang berhubungan dengan perlakuan

yang mengelirukan dan memperdayakan, representasi palsu dan amalan tak
saksama.

_Fasal 9 memperkatakan perlakuan yang mengelirukan._

_Fasal 10 memperkatakan representasi palsu atau mengelirukan._

_Fasal 11 memperkatakan representasi palsu dan perlakuan lain yang_

mengelirukan berhubung dengan tanah,

_Fasal 12 memperkatakan gambaran yang mengelirukan mengenai harga._

_Fasal 13 hingga 18 memperkatakan amalan tak saksama yang berhubungan_

dengan iklan, tawaran percuma, perbuatan menuntut atau menerima pembayaran
tanpa niat membekalkan dan kontrak perkhidmatan hadapan.

BAHAGIAN III

4. Bahagian III mengandungi peruntukan yang berhubungan dengan keselamatan

barang dan perkhidmatan.

_Fasal 19 memberi Menteri kuasa untuk menetapkan standard keselamatan_

berkenaan dengan barang atau perkhidmatan, atau kelas barang atau perkhidmatan.

_Fasal 22 mengadakan peruntukan bagi pembelaan tertentu bagi kesalahan_

di bawah Bahagian III.

_Fasal 23 memberi Menteri kuasa, atas syor Pengawal, untuk melarang dan_

menghentikan pembekalan apa-apa barang atau kelas barang yang menyebabkan
atau mungkin menyebabkan kecederaan kepada mana-mana orang atau harta
atau selainnya tidak selamat.

_Fasal 24 melarang pengimportan apa-apa barang atau perkhidmatan_

atau apa-apa kelas barang atau perkhidmatan yang tidak mematuhi peruntukan
Akta.


-----

104 _Rang Undang-Undang_

BAHAGIAN IV

5. Bahagian IV mengandungi peruntukan tentang kesalahan, pembelaan dan

remedi yang berhubungan dengan Bahagian II dan III Akta.

_Fasal 25 memperuntukkan bahawa pelanggaran mana-mana peruntukan di_

bawah Bahagian II dan III Akta adalah menjadi suatu kesalahan.

_Fasal 27 dan 28 menetapkan pembelaan yang boleh digunakan bagi kesalahan_

di bawah Bahagian II dan III.

_Fasal 29 memberi mahkamah kuasa untuk memberikan relief sampingan._

BAHAGIAN V

6. Bahagian V mengandungi peruntukan yang berhubungan dengan gerenti

berkenaan dengan pembekalan barang.

_Fasal 30 menyatakan ruang lingkup pemakaian Bahagian V._

_Fasal 31 hingga 37 memperkatakan gerenti tersirat pengilang dan pembekal_

berhubung dengan pembekalan barang.

_Fasal 38 memperkatakan kesan gerenti nyata pengilang._

BAHAGIAN VI

7. Bahagian VI mengandungi peruntukan yang berhubungan dengan hak

pengguna terhadap pembekal berkenaan dengan gerenti dalam pembekalan barang.

_Fasal 39 memberi pengguna hak tebus rugi terhadap pembekal barang jika_

barang itu gagal untuk mematuhi gerenti tersirat di bawah fasal 31 hingga 37.
_Subfasal 36(2) dan (3) mengehadkan hak tebus rugi terhadap pembekal bagi_
kegagalan untuk mematuhi gerenti tersirat mengenai harga hanya setakat
keengganan untuk membayar lebih daripada harga yang munasabah.

_Fasal 40 memperuntukkan bahawa tidak ada hak tebus rugi terhadap_

pembekal berkenaan dengan kegagalan barang untuk mematuhi gerenti tersirat
mengenai kualiti boleh terima jika representasi mengenai kualiti boleh terima
itu dibuat oleh pengilang selain dengan soatu pernyataan pada apa-apa pembungkus

atau label dan barang itu akan mematuhi gerenti itu jika representasi itu tidak
dibuat.

_Fasal 41 memperuntukkan pilihan tentang remedi yang boleh didapati oleh_

pengguna terhadap pembekal bergantung pada sama ada kegagalan itu dapat
dibetulkan atau tidak dapat dibetulkan atau bersifat substansial. Sebagai tambahan,
pengguna boleh mendapatkan ganti rugi bagi apa-apa kerugian atau kerosakan
yang ditanggung selain kerugian atau kerosakan melalui penurunan nilai barang.
yang terbukti hasil atau akibat daripada kegagalan itu.


-----

### Pelindungan Pengguna 105

_Pasal 42 menerangkan obligasi pembekal berhubung dengan kehendak untuk_

membetulkan suatu kegagalan di bawah fasal 41.

_Fasal 43 menyatakan dalam hal keadaan yang bagaimana pengguna tiada_

mempunyai hak untuk menolak barang.

_Fasal 44 menerangkan kegagalan yang bersifat substansial bagi maksud_

_perenggan 41(l)(b)._

_Pasal 45 menyatakan cara untuk menolak barang._

_Fasal 46 memperuntukkan bahawa jika pengguna menggunakan hak untuk_

menolak barang, dia mempunyai pilihan untuk mendapat bayaran balik wang
atau ganti.

_Fasal 47 memperuntukkan asas bagi taksiran ganti rugi dalam hal perjanjian_

sewa beli.

_Fasal 48 memperuntukkan bahawa pembekal dan peniaga hendaklah_

bertanggungan kepada pengguna bagi apa-apa representasi yang dibuat kepada
pengguna oleh peniaga (seorang yang bertindak secara perdagangan yang
memberikan atau mendapatkan barang untuk diberikan kepada pembekal) tertakluk
kepada hak tanggung rugi pembekal terhadap peniaga jika representasi dibuat

tanpa kebenaran nyata atau tersirat pembekal.

_Fasal 49 mengehadkan liabiliti pemegang serah hak bagi hak pembeka! dan_

pembiaya yang telah meminjamkan wang atas cagaran barang yang dibekalkan
kepada pengguna berhubung dengan perjanjian sewa beli.

BAHAGIAN VII

8. Bahagian VII mengandungi peruntukan yang berhubungan dengan hak

pengguna terhadap pengilang berkenaan dengan gerenti dalam perabekalan barang.

_Fasal 50 memberi pengguna hak tebus rugi terhadap pengilang barang jika_

barang itu gagal untuk mematuhi gerenti tersirat di bawah fasal 32, 34 dan
_37 dan gerenti nyata pengilang di bawah fasal 38._

_Pasal 51 memperuntukkan bahawa tidak ada hak tebus rugi terhadap pengilang_

berkenaan dengan kegagalan barang untuk mematuhi gerenti tersirat mengenai
kualiti boleh terima dan gerenti tersirat mengenai persamaan dengan perihal
jika kegagalan itu disebabkan oleh apa-apa perbuatan atau keingkaran atau

peninggalan, atau apa-apa representasi yang dibuat oleh, seseorang selain pengilang
atau sesuatu sebab yang di luar kawalan manusia, yang berlaku selepas barang
itu tidak lagi di bawah kawalan pengilang.

_Fasal 52 memperuntukkan pilihan remedi yang boleh didapati oleh pengguna_

terhadap pengilang.


-----

**106** **_Rang Undang-Undang_**

BAHAGIAN VIII

9. Bahagian VIII mengandungi peruntukan yang berhubungan dengan gerenti

berkenaan dengan pembekalan perkhidmatan.

_Fasal 53 hingga 56 memperkatakan gerenti tersirat pembekal berhubung_

dengan pembekalan perkhidmatan.

BAHAGIAN IX

10. Bahagian IX mengandungi peruntukan yang berhubungan dengan hak

pengguna terhadap pembekal berkenaan dengan gerenti dalam pembekatan
perkhidmatan.

_Fasal 57 memberi pengguna hak tebus rugi terhadap pembekal perkhidmatan_

jika perkhidmatan itu gagal untuk mematuhi gerenti tersirat di bawah fasal 53

hingga 55. Subfasal 56(2) dan (3) mengehadkan hak tebus rugi terhadap pembekal
bagi kegagalan untuk mematuhi gerenti tersirat mengenai harga hanya setakat
keengganan untuk membayar lebih daripada harga yang munasabah.

_Fasal 58 memperuntukkan bahawa tidak ada hak tebus rugi terhadap pembekal_

berkenaan dengan kegagalan perkhidmatan atau apa-apa keluaran hasil daripada
perkhidmatan itu untuk mematuhi gerenti tersirat mengenai kesesuaian bagi
maksud tertentu dan masa siap jika kegagalan itu adalah disebabkan oleh suatu
perbuatan, keingkaran atau peninggalan, atau apa-apa representasi yang dibuat
oleh, seseorang selain pembekal, atau suatu sebab yang di luar kawalan manusia.

_Pasal 59 memperuntukkan bahawa hak tebus rugi terhadap pembekal_

perkhidmatan tidaklah menjejaskan hak tebus rugi terhadap pembekal barang

jika perkhidmatan yang dibekalkan melibatkan kerja dan bahan.

_Fasal 60 memperuntukkan pilihan remedi yang boleh didapati oleh pengguna_

terhadap pembekal bergantung kepada sama ada kegagalan itu boleh dibetulkan
atau tidak boleh dibetulkan atau bersifat substansiat. Sebagai tambahan, pengguna
boleh mendapatkan ganti rugi bagi apa-apa kerugian atau kerosakan yang
ditanggungnya selain kerugian atau kerosakan melalui penurunan nilai keluaran
hasil daripada perkhidmatan, yang terbukti hasil atau akibat kegagalan itu.

_Fasal 61 menyatakan dalam hal keadaan yang bagaimana pengguna tidak_

akan mempunyai hak untuk membatalkan kontrak bagi pembekalan perkhidmatan.

_Fasal 62 menerangkan kegagalan bersifat substansial bagi maksud perenggan_

_60(J)(b)._

_Fasal 63 menyatakan kaedah-kaedah yang terpakai bagi pembatalan kontrak_

bagi pembekalan perkhidmatan.

_Fasal 64 menyatakan kesan pembatalan kontrak bagi pembekalan perkhidmatan._

_Fasal 65 memberi mahkamah kuasa untuk memberikan relief sampingan._


-----

### Pelindungan Pengguna 107

BAHAGIAN X

11. Bahagian X mengandungi peruntukan yang berhubungan dengan liabiliti

keluaran.

_Fasal 66 dan 67 mentakrifkan ungkapan tertentu yang digunakan dalam_

Bahagian ini.

_Fasal 68 mengenal pasti orang yang akan menanggung liabiliti bagi apa-_

apa kerosakan yang keseluruhan atau sebahagiannya disebabkan oleh kecacatan
pada keluaran itu. Liabiliti adalah bersesama dan berasingan dan tanpa menjejaskan
apa-apa liabiliti yang berbangkit selain di bawah Bahagian ini.

_Fasal 69 menyatakan takat liabiliti bagi kerugian atau kerosakan yang_

disebabkan oleh kecacatan pada sesuatu keluaran.

_Fasal 70 mengadakan peruntukan bagi tuntutan yang dibuat di bawah Akta_

Undang-Undang Sivil 1956 bagi kerugian atau kerosakan yang disebabkan
oleh kecacatan pada sesuatu keluaran.

_Fasal 71 melarang pengecualian atau pengehadan liabiliti melalui terma_

kontrak, notis atau peruntukan lain bagi kerugian atau kerosakan yang disebabkan
oleh kecacatan pada sesuatu keluaran.

_Fasal 72 memperuntukkan pembelaan tertentu bagi kesalahan di bawah_

Bahagian ini.

BAHAGIAN XI

12. Bahagian XI mengandungi peruntukan yang berhubungan dengan Majlis

Penasihat Pengguna Negara.

_Fasal 73 memberi kuasa kepada Menteri untuk menubuhkan suatu Majlis_

Penasihat Pengguna Negara untuk menasihatinya tentang perkara-perkara
berkenaan dengan isu pengguna dan pelaksanaan Akta, penggalakan pelindungan
pengguna dan apa-apa perkara lain untuk pelaksanaan sepatutnya dan berkesan
Akta.

_Fasal 74 hingga 79 mengadakan peruntukan yang berhubungan dengan_

keanggotaan Majlis, pengosongan jawatan, pembatalan pelantikan, peletakan

jawatan dan pengisian kekosongan.

_Fasal 80 mengadakan peruntukan bagi pelantikan Setiausaha kepada Majlis_

dan apa-apa pegawai lain sebagaimana yang perlu untuk membantu Majlis.

BAHAGIAN XII

13. Bahagian XII mengandungi peruntukan yang berhubungan dengan Tribunal

Tuntutan Pengguna.


-----

**108** _Rang Undang-Undang_

_Fasal 85 mengadakan peruntukan bagi penubuhan Tribunal Tuntutan Pengguna._

_Fasal 86 hingga 91 mengadakan peruntukan bagi perkara-perkara yang_

berhubungan dengan keanggotaan Tribunal, pengosongan jawatan, pembatalan
pelantikan, peletakan jawatan, pengisian kekosongan dan saraan.

_Fasal 93 mengadakan peruntukan bagi pelantikan Setiausaha kepada Tribunal_

dan apa-apa pegawai lain sebagaimana yang perlu.

_Fasal 98 dan 99 masing-masingnya menyatakan takat dan had bidang kuasa_

Tribunal.

_Fasal 101 membenarkan pihak-pihak meninggalkan apa-apa bahagian tuntutan_

supaya dapat membawa tuntutan itu ke dalam bidang kuasa Tribunal.

_Fasal 106, 107, 108 dan 109 adalah berhubungan dengan pendengaran di_

hadapan Tribunal.

_Fasal 112 menyatakan pelbagai award yang boleh dibuat oleh Tribunal di_

bawah Akta.

_Fasal 119 memperuntukkan bahawa tiada prosiding Tribunal, atau apa-apa_

award atau dokumen lain Tribunal, boleh diketepikan atau dibatalkan kerana
ketiadaan bentuk.

_Fasal 120 memberi Tribunal kuasa untuk melupuskan dokumen, rekod, benda_

atau harta yang dikemukakan semasa prosiding di hadapannya selepas penyelesaian
muktamad tuntutan itu di hadapannya.

_Fasal 122 memberi Menteri kuasa untuk membuat peraturan-peraturan yang_

berhubungan dengan Tribunal.

BAHAGIAN XIII

14. Bahagian XIII mengandungi peruntukan yang berhubungan dengan

penguatkuasaan, penyiasatan dan keterangan.

BAHAGIAN XIV

15. Bahagian XIV memperkatakan perkara am dan pelbagai seperti bentuk

resit, kesalahan oleh pertubuhan perbadanan, pekerja, ejen atau pekerja ejen,
pengkompaunan kesalahan, pemulaan pendakwaan di bawah Akta, bidang kuasa
untuk membicarakan kesalahan di bawah Akta, dan pelindungan pegawai.

_IMPLIKASI_ _KEWANGAN_

Rang Undang-Undang ini akan melibatkan Kerajaan dalam perbelanjaan wang

tambahan yang amaunnya belum dapat ditentukan sekarang ini.

[PN(U[2])1679/H]


-----

