---
Year: 2011
Bill: D.R.16/2011 - Rang Undang-Undang Perihal Dagangan 2011 (Lulus)
Title: D.R.16/2011 - Rang Undang-Undang Perihal Dagangan 2011 (Lulus)
Download URL: https://www.parlimen.gov.my/files/billindex/pdf/2011/DR162011.pdf
URL: https://www.parlimen.gov.my/files/billindex/pdf/2011/DR162011.pdf
---
---
Reading:
D.R.16/2011
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:27/06/2011
Dibentang Oleh:Y.B. Dato Sri Ismail Sabri Yaakob, Menteri Perdagangan Dalam Negeri, Koperasi dan Kepenggunaan
---

_Perihal Dagangan_ 1

**D.R. 16/2011**

RANG UNDANG-UNDANG PERIHAL DAGANGAN 2011

SUSUNAN FASAL

Bahagian I

PERMULAAN

Fasal

1. Tajuk ringkas dan permulaan kuat kuasa

2. Tafsiran

3. Pelantikan Pengawal, Timbalan Pengawal, Penolong Pengawal, dsb.

4. Pelantikan Pendaftar Perintah Perihal Dagangan

Bahagian II

LARANGAN PERIHAL DAGANGAN PALSU

5. Larangan perihal dagangan palsu

6. Perihal dagangan

7. Perihal dagangan palsu

8. Larangan perihal dagangan palsu berhubung dengan cap dagangan

9. Perintah Perihal Dagangan

10. Menggunakan perihal dagangan bagi barang-barang

11. Perihal dagangan yang digunakan dalam iklan bagi kelas barang-barang

12. Dalam milikan untuk pembekalan

Bahagian III

PERNYATAAN SILAP SELAIN DARIPADA PERIHAL DAGANGAN PALSU

13. Tafsiran

14. Petunjuk palsu atau yang mengelirukan tentang harga barang-barang

15. Harga disifatkan termasuk cukai

16. Representasi palsu tentang pembekalan atau kelulusan barang-barang atau
perkhidmatan


-----

_Rang Undang-Undang_

Fasal

17. Pernyataan palsu atau yang mengelirukan tentang perkhidmatan, dsb.

18. Pernyataan palsu atau yang mengelirukan dalam iklan

19. Anggapan liabiliti ke atas pengiklan, dsb.

20. Pernyataan palsu atau yang mengelirukan berhubungan dengan peraduan,
permainan, dsb.

21. Pelanggaran Bahagian III menjadi suatu kesalahan

Bahagian IV

PEMBELAAN

22. Kesalahan yang disebabkan oleh salah orang lain

23. Pembelaan kegunaan peribadi atau domestik

24. Pembelaan kesilapan, tidak sengaja, dsb.

25. Penyiaran iklan tanpa niat salah

Bahagian V

LARANGAN PENGIMPORTAN BARANG-BARANG TERTENTU, DSB.

26. Larangan pengimportan barang-barang yang mengandungi petunjuk palsu
mengenai asal

27. Menyubahati kesalahan yang dilakukan di luar negeri

Bahagian VI

KUASA UNTUK MENTAKRIFKAN ISTILAH, MENGHENDAKI

SUPAYA MAKLUMAT DIBERIKAN, DSB.

28. Perintah takrif

29. Perintah cap bermaklumat dan perakuan

Bahagian VII

PENYIASATAN DAN PENGUATKUASAAN

Bab 1

_Penyiasatan dan aduan_

30. Penyiasatan oleh Penolong Pengawal

31. Aduan kepada Penolong Pengawal


-----

_Perihal Dagangan_ 3

Bab 2

_Kuasa mengumpul maklumat_

Fasal

32. Kuasa Penolong Pengawal untuk menghendaki pemberian maklumat

33. Penolong Pengawal boleh memegang simpan dokumen

34. Akses kepada rekod

35. Kerahsiaan

36. Komunikasi terlindung

37. Memberikan maklumat, keterangan atau dokumen yang palsu atau
mengelirukan

38. Pemusnahan, penyembunyian, pencacatan dan pengubahan rekod

Bab 3

_Kuasa-kuasa menangkap, penggeledahan dan penyitaan_

39. Kuasa menangkap

40. Kuasa untuk memasuki premis dan memeriksa dan menyita barang-barang
dan dokumen

41. Kuasa untuk memasuki premis dengan waran geledah

42. Kuasa memasuki dan menggeledah dan menyita tanpa waran

43. Akses kepada maklumat berekod atau data berkomputer, dsb.

44. Pemberian maklumat

45. Waran boleh diterima walaupun cacat

46. Senarai benda yang disita

47. Pelucuthakan barangan

48. Pelepasan benda yang disita

49. Penyitaan barangan mudah musnah

50. Tiada kos atau ganti rugi yang berbangkit daripada penyitaan boleh
didapatkan balik

51. Halangan

52. Kuasa untuk membuat ujian pembelian

53. Keterangan _agent provocateur_ boleh diterima

54. Mengambil sampel

55. Kuasa penyiasatan


-----

4 _Rang Undang-Undang_

Bahagian VIII

am

Fasal

56. Pengecualian

57. Kontrak tidak tersentuh oleh pelanggaran

58. Eksperimen penyelidikan pasaran

59. Penalti am

60. Bidang kuasa untuk membicarakan kesalahan

61. Pewakilan kuasa

62. Pemulaan pendakwaan

63. Pengkompaunan kesalahan

64. Prinsipal bertanggungjawab bagi perbuatan pekhidmat atau ejen

65. Kesalahan oleh pertubuhan perbadanan

66. Ganjaran bagi maklumat

67. Akta Perlindungan Pihak Berkuasa Awam 1948

68. Perlindungan pegawai dan orang lain

69. Kuasa Menteri untuk membuat peraturan-peraturan

70. Pemansuhan

71. Kecualian dan peralihan

Jadual


-----

_Perihal Dagangan_ 5

RANG UNDANG-UNDANG

_b e r n a m a_

Suatu Akta bagi maksud untuk menggalakkan amalan perdagangan
yang baik dengan melarang perihal dagangan palsu dan pernyataan,
pengendalian dan amalan palsu atau mengelirukan berhubungan
dengan pembekalan barang-barang dan perkhidmatan serta untuk
mengadakan peruntukan bagi perkara-perkara yang berkaitan atau
bersampingan dengannya.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Perihal Dagangan
2011.

(2) Akta ini mula berkuat kuasa pada tarikh yang ditetapkan
oleh Menteri, melalui pemberitahuan dalam _Warta._

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“barang-barang” termasuk kapal, kapal udara, kenderaan, haiwan,
tumbuhan dan hasil tanaman dan semua jenis harta alih;


-----

6 _Rang Undang-Undang_

“elektronik” ertinya teknologi yang menggunakan elektrik, optik,
magnetik, elektromagnetik, biometrik, fotonik atau teknologi lain
yang seumpamanya;

“iklan” ertinya tiap-tiap bentuk pengiklanan (sama ada atau
tidak disertai dengan atau dikaitkan dengan perkataan yang
ditutur atau ditulis atau dengan tulisan atau bunyi lain dan sama
ada atau tidak terkandung atau diterbitkan dalam terbitan) dengan
cara mempamerkan notis atau melalui katalog, senarai harga,
pekeliling, label, kad atau dokumen atau bahan lain atau dengan
menunjukkan filem atau gambar atau fotograf, atau melalui radio
atau televisyen, atau dengan apa-apa cara lain termasuk melalui
cara elektronik;

“kapal” termasuk apa-apa bot dan apa-apa perihalan lain vesel
yang digunakan dalam pelayaran;

“logam berharga” ertinya emas, perak atau platinum dalam
bentuk tulen atau aloi emas, perak atau platinum;

“membekalkan” ertinya—

_(a)_ berhubungan dengan barang-barang, pembekalan, termasuk

pembekalan semula, secara penjualan, pertukaran, pajakan,
sewaan atau sewa beli barang-barang itu; dan

_(b)_ berhubungan dengan perkhidmatan, ertinya pengadaan

secara penjualan, pemberian atau pembekalan perkhidmatan
itu,

melalui apa-apa cara termasuk melalui cara elektronik;

“Menteri” ertinya Menteri yang dipertanggungkan dengan
tanggungjawab bagi perdagangan dalam negeri dan kepenggunaan;

“Pendaftar” ertinya Pendaftar Perintah Perihal Dagangan yang
dilantik di bawah seksyen 4;

“Pengawal” ertinya Pengawal Perihal Dagangan yang dilantik
di bawah seksyen 3;

“Penolong Pengawal” ertinya Penolong Pengawal Perihal
Dagangan yang dilantik di bawah seksyen 3;


-----

_Perihal Dagangan_ 7

“perkhidmatan” ertinya apa-apa perihalan perkhidmatan, sama ada
perindustrian, perdagangan, profesional atau selainnya tetapi tidak
termasuk apa-apa yang dibuat di bawah kontrak perkhidmatan;

“premis” ertinya apa-apa tempat, yang tidak bergerak atau
sebaliknya yang ditubuhkan atau didirikan oleh mana-mana orang,
sama ada tempat itu ada atau tiada kepungan, dan termasuklah
kenderaan, pesawat udara, kapal dan apa-apa vesel lain;

“standard ketulenan”, berhubungan dengan barang yang dibuat
daripada logam berharga, ertinya bilangan bahagian mengikut berat
emas, perak atau platinum tulen dalam seribu bahagian mengikut
berat logam berharga;

“terbit”, berhubungan dengan sesuatu iklan, ertinya menunjukkan
iklan kepada orang awam atau mana-mana orang awam melalui
apa-apa cara, termasuk melalui cara elektronik; dan

“Timbalan Pengawal” ertinya Timbalan Pengawal Perihal
Dagangan yang dilantik di bawah seksyen 3.

**Pelantikan Pengawal, Timbalan Pengawal, Penolong Pengawal,**
**dsb.**

**3.** (1) Menteri boleh melantik, daripada kalangan pegawai awam,
seorang Pengawal, apa-apa bilangan Timbalan Pengawal, Penolong
Pengawal dan pegawai lain sebagaimana yang perlu bagi maksud
Akta ini.

(2) Pengawal hendaklah melaksanakan kewajipan yang dikenakan
dan menjalankan kuasa yang diberikan kepadanya tertakluk kepada
arahan dan kawalan am Menteri.

(3) Timbalan Pengawal, Penolong Pengawal dan pegawai lain
yang dilantik di bawah subseksyen (1) hendaklah berada di bawah
arahan dan kawalan Pengawal.

(4) Timbalan Pengawal boleh melaksanakan segala kewajipan
yang dikenakan dan menjalankan segala kuasa yang diberikan
kepada Pengawal.

(5) Pengawal atau Timbalan Pengawal boleh melaksanakan
segala kewajipan yang dikenakan dan menjalankan segala kuasa
yang diberikan kepada Penolong Pengawal.


-----

8 _Rang Undang-Undang_

(6) Seseorang pegawai yang dilantik di bawah seksyen ini
apabila bertindak terhadap mana-mana orang di bawah Akta ini
hendaklah, apabila diminta, mengisytiharkan jawatannya dan
mengemukakan kepada orang yang terhadapnya dia bertindak itu
apa-apa kad kuasa sebagaimana yang diarahkan oleh Pengawal
supaya dibawa oleh pegawai itu.

(7) Seseorang pegawai yang dilantik di bawah seksyen ini
hendaklah disifatkan sebagai pekhidmat awam dalam pengertian
Kanun Keseksaan [Akta 574].

**Pelantikan Pendaftar Perintah Perihal Dagangan**

4. (1) Bagi maksud Akta ini, hendaklah ada seorang Pendaftar
Perintah Perihal Dagangan.

(2) Menteri hendaklah melantik, daripada kalangan pegawai
awam, seorang Pendaftar Perintah Perihal Dagangan yang akan
menyebabkan suatu daftar awam perintah perihal dagangan diadakan
dan disenggarakan.

Bahagian II

LARANGAN PERIHAL DAGANGAN PALSU

**Larangan perihal dagangan palsu**

**5.** (1) Mana-mana orang yang—

_(a)_ menggunakan suatu perihal dagangan palsu bagi apa-apa

barang;

_(b)_ membekalkan atau menawarkan untuk membekalkan apa
apa barang yang baginya suatu perihal dagangan palsu
digunakan; atau

_(c)_ mendedahkan untuk pembekalan atau mempunyai dalam

milikan, jagaan atau kawalannya untuk pembekalan
apa-apa barang yang baginya suatu perihal dagangan
palsu digunakan,


-----

_Perihal Dagangan_ 9

melakukan suatu kesalahan dan boleh, apabila disabitkan—

(A) jika orang itu ialah suatu pertubuhan perbadanan, didenda

tidak melebihi dua ratus lima puluh ribu ringgit, dan
bagi kesalahan yang kedua atau yang berikutnya, didenda
tidak melebihi lima ratus ribu ringgit; atau

(B) jika orang itu bukan suatu pertubuhan perbadanan, didenda

tidak melebihi satu ratus ribu ringgit atau dipenjarakan
selama tempoh tidak melebihi tiga tahun atau kedua-duanya,
dan bagi kesalahan yang kedua atau yang berikutnya,
didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi lima
tahun atau kedua-duanya.

(2) Istilah-istilah yang digunakan dalam seksyen ini dan di manamana jua lagi ia terdapat dalam Akta ini hendaklah ditafsirkan
mengikut seksyen 6 hingga 11.

**Perihal dagangan**

**6.** (1) Tanpa menjejaskan seksyen 8, suatu perihal dagangan ialah
suatu petunjuk, sama ada secara langsung atau tidak langsung,
dan yang diberikan dengan apa-apa cara, mengenai mana-mana
daripada perkara yang berikut berkenaan dengan apa-apa barangbarang atau bahagian barang-barang:

_(a)_ jenis atau nama;

_(b)_ kuantiti, panjang, lebar, tinggi, luas, isi padu, muatan,

berat, saiz atau ukuran;

_(c)_ kaedah pembuatan, pengeluaran, pemprosesan atau

pemulihan keadaan;

_(d)_ kandungan;

_(e)_ kelayakan bagi maksud, kekuatan, prestasi, gerak-geri

atau ketepatan;

_(f)_ standard ketulenan barang yang dibuat daripada logam

berharga;

_(g)_ apa-apa ciri fizikal atau teknologi yang tidak termasuk

dalam perenggan yang terdahulu;


-----

10 _Rang Undang-Undang_

_(h)_ tarikh habis tempoh barang-barang;

_(i)_ pengujian oleh mana-mana orang dan keputusannya;

_(j)_ kualiti selain yang ditetapkan dalam perenggan yang

terdahulu;

_(k)_ kelulusan oleh mana-mana orang atau keakuran dengan

jenis yang diluluskan oleh mana-mana orang;

_(l)_ tempat atau tarikh pembuatan, pengeluaran, pemprosesan

atau pemulihan keadaan;

_(m)_ orang yang membuat, mengeluarkan, memproses atau

memulihkan keadaan barang-barang;

_(n)_ riwayat lain, termasuk pemunyaan atau penggunaan

sebelumnya.

(2) Perkara yang dinyatakan dalam subseksyen (1) hendaklah

dikira—

_(a)_ berhubungan dengan apa-apa haiwan, sebagai termasuk jantina,

baka atau kacukan, kesuburan dan kesempurnaan;

_(b)_ berhubungan dengan apa-apa mani, sebagai termasuk

pengenalan dan ciri-ciri haiwan yang daripadanya mani
itu telah diambil dan sukatan kecairan.

(3) Jika penggunaan apa-apa perihal dilarang di bawah peruntukan
undang-undang yang dinyatakan dalam Jadual kecuali jika digunakan
bagi barang-barang yang mematuhi kehendak undang-undang itu,
tiada perihal yang digunakan mengikut kehendak undang-undang
itu akan menjadi suatu perihal dagangan palsu.

(4) Menteri boleh meminda Jadual yang disebut dalam subseksyen (3)
melalui perintah yang disiarkan dalam _Warta._

(5) Bagi maksud Akta ini, suatu perihal dagangan atau
pernyataan yang diterbitkan dalam mana-mana akhbar, buku atau
majalah berkala atau dalam mana-mana filem atau siaran bunyian
atau televisyen atau apa-apa medium lain, termasuk melalui cara
elektronik, tidak boleh disifatkan sebagai suatu perihal dagangan
atau pernyataan melainkan jika ia adalah atau menjadi sebahagian
daripada sesuatu iklan.


-----

_Perihal Dagangan_ 11

**Perihal dagangan palsu**

**7.** (1) Suatu perihal dagangan palsu ialah suatu perihal dagangan
yang palsu ke takat darjah yang material.

(2) Suatu perihal dagangan, walaupun tidak palsu, adalah
mengelirukan, iaitu yang mungkin dikira sebagai suatu petunjuk
bagi mana-mana perkara yang dinyatakan dalam seksyen 6 yang
adalah palsu ke takat darjah yang material, hendaklah disifatkan
sebagai suatu perihal dagangan palsu.

(3) Apa-apa, walaupun bukan suatu perihal dagangan, iaitu
yang mungkin dikira sebagai suatu petunjuk bagi mana-mana
perkara yang dinyatakan dalam seksyen 6 yang adalah palsu ke
takat darjah yang material, hendaklah disifatkan sebagai suatu
perihal dagangan palsu.

(4) Suatu petunjuk palsu, atau apa-apa jua yang mungkin
dikira sebagai suatu petunjuk yang adalah palsu, bahawa apa-apa
barang mematuhi standard yang ditentukan atau diiktiraf oleh
mana-mana orang atau disiratkan dengan kelulusan mana-mana
orang disifatkan sebagai suatu perihal dagangan palsu, jika tidak
ada orang sedemikian atau tidak ada standard yang ditentukan,
diiktiraf atau difahamkan sedemikian.

**Larangan perihal dagangan palsu berhubungan dengan cap**
**dagangan**

**8.** (1) Walau apa pun seksyen 5 dan 6, suatu perihal dagangan
termasuklah suatu petunjuk, sama ada secara langsung atau tidak
langsung, dan yang diberikan melalui apa-apa cara, berkenaan
dengan apa-apa barang-barang atau bahagian barang-barang yang
berhubungan dengan apa-apa hak berkenaan dengan cap dagangan
yang berdaftar di bawah Akta Cap Dagangan 1976 [Akta 175].

(2) Mana-mana orang yang—

_(a)_ menggunakan suatu perihal dagangan palsu bagi apa-apa

barang seolah-olah barang itu tertakluk kepada apa-apa hak
yang berhubungan dengan cap dagangan berdaftar;


-----

12 _Rang Undang-Undang_

_(b)_ membekalkan atau menawarkan untuk membekalkan apa
apa barang yang baginya suatu perihal dagangan palsu
digunakan seolah-olah barang itu tertakluk kepada apa-apa
hak yang berhubungan dengan cap dagangan berdaftar;
atau

_(c)_ mendedahkan untuk pembekalan atau mempunyai dalam

milikan, jagaan atau kawalannya untuk pembekalan
apa-apa barang yang baginya suatu perihal dagangan
palsu digunakan,

melakukan suatu kesalahan dan boleh, apabila disabitkan—

(A) jika orang itu ialah suatu pertubuhan perbadanan,

didenda tidak melebihi lima belas ribu ringgit bagi
setiap barang yang diletakkan perihal dagangan palsu,
dan bagi kesalahan yang kedua atau yang berikutnya,
didenda tidak melebihi tiga puluh ribu ringgit bagi
setiap barang yang diletakkan perihal dagangan
palsu; atau

(B) jika orang itu bukan suatu pertubuhan perbadanan,

didenda tidak melebihi sepuluh ribu ringgit bagi setiap
barang yang diletakkan perihal dagangan palsu atau
dipenjarakan selama tempoh tidak melebihi tiga tahun
atau kedua-duanya, dan bagi kesalahan yang kedua
atau yang berikutnya, didenda tidak melebihi dua
puluh ribu ringgit bagi setiap barang yang diletakkan
perihal dagangan palsu atau dipenjarakan selama
tempoh tidak melebihi lima tahun atau kedua-duanya.

(3) Mana-mana orang yang menggunakan, membekalkan
atau menawarkan untuk membekalkan, mendedahkan untuk
pembekalan atau mempunyai dalam milikan, jagaan atau
kawalannya untuk pembekalan apa-apa barang yang diletakkan
suatu cap yang serupa dengan cap dagangan berdaftar tanpa
persetujuan pemunya berdaftar cap dagangan itu disifatkan
sebagai menggunakan, membekalkan atau menawarkan untuk
membekalkan barang-barang yang diletakkan perihal dagangan
palsu melainkan jika dibuktikan sebaliknya.


-----

_Perihal Dagangan_ 13

**Perintah Perihal Dagangan**

**9.** (1) Jika mana-mana orang yang merupakan pemunya berdaftar
suatu cap dagangan yang berdaftar di bawah Akta Cap Dagangan
1976 mendakwa bahawa haknya berkenaan dengan cap dagangan
itu dilanggar dalam perjalanan perdagangan, oleh mana-mana
cap lain atau cara gaya yang digunakan oleh mana-mana orang
lain, yang tidak serupa dengan cap dagangan berdaftarnya tetapi
boleh berkelirupaan sebagai cap dagangan berdaftarnya, pemunya
berdaftar itu boleh memohon kepada Mahkamah Tinggi untuk
mengisytiharkan bahawa cap yang melanggar itu ialah perihal
dagangan palsu bagi maksud seksyen 8.

(2) Bagi maksud subseksyen (1), orang yang disebut dalam
subseksyen (1) dalam membuat permohonan itu hendaklah mengenal
pasti secara khusus cap dagangan atau cap lain atau cara gaya
yang melanggar, dan Mahkamah Tinggi boleh, atas permohonan
orang itu, membuat suatu perintah yang mengisytiharkan bahawa
cap dagangan atau cap lain atau cara gaya yang melanggar itu
bagi maksud Akta ini, ialah suatu perihal dagangan palsu dalam
penggunaannya bagi barang-barang itu sebagaimana yang dinyatakan
dalam perintah itu.

(3) Suatu perintah Mahkamah Tinggi yang dibuat di bawah seksyen
ini boleh disebut sebagai suatu perintah perihal dagangan.

(4) Suatu perintah perihal dagangan yang masih berkuat kuasa
yang dibuat oleh mana-mana Mahkamah Tinggi di Malaysia
boleh diterima sebagai keterangan dalam mana-mana prosiding
di bawah seksyen 8 yang dalamnya ia adalah berkaitan sebagai
bukti muktamad mengenai suatu perihal dagangan palsu.

(5) Suatu perintah perihal dagangan hendaklah habis tempoh
pada akhir tempoh satu tahun dari tarikh ia dibuat, melainkan jika
ia dibaharui oleh Mahkamah Tinggi atas apa-apa terma dan bagi
apa-apa tempoh selanjutnya sebagaimana yang diputuskan oleh
Mahkamah Tinggi atas permohonan orang yang disebut dalam
subseksyen (1) atau pengganti dalam hakmiliknya.

(6) Seseorang yang memperoleh suatu perintah perihal dagangan
di bawah seksyen ini hendaklah mendaftarkannya dengan
Pendaftar.


-----

14 _Rang Undang-Undang_

**Menggunakan perihal dagangan bagi barang-barang**

**10.** (1) Seseorang menggunakan suatu perihal dagangan bagi
barang-barang jika dia atau mana-mana orang yang diberi kuasa
olehnya—

_(a)_ menampalkan atau melampirkannya pada atau dengan apa
apa cara mengecapkannya di atas atau menyatukannya
dengan—

(i) barang-barang itu sendiri; atau

(ii) apa-apa benda yang di dalamnya, di atasnya atau

dengannya barang-barang itu dibekalkan;

_(b)_ meletakkan barang-barang itu di dalam, di atas atau

dengan apa-apa benda yang perihal dagangan itu telah
ditampalkan atau dilampirkan padanya, dicapkan di atasnya
atau disatukan dengannya, atau meletakkan mana-mana
benda itu dengan barang-barang itu; atau

_(c)_ menggunakan perihal dagangan itu dengan apa-apa cara

yang mungkin dianggap sebagai merujuk kepada barangbarang itu.

(2) Bagi maksud Akta ini, suatu pernyataan lisan boleh terjumlah
kepada penggunaan suatu perihal dagangan.

(3) Jika barang-barang dibekalkan menurut suatu permintaan
yang dalamnya suatu perihal dagangan digunakan dan hal
keadaannya adalah sebegitu rupa sehingga menjadikan munasabah
untuk membuat inferens bahawa barang-barang itu dibekalkan
sebagai barang-barang yang bersamaan dengan perihal itu, orang
yang membekalkan barang-barang itu disifatkan sebagai telah
menggunakan perihal dagangan itu bagi barang-barang itu.

**Perihal dagangan yang digunakan dalam iklan bagi kelas**
**barang-barang**

**11.** (1) Seksyen ini hendaklah berkuat kuasa jika dalam sesuatu
iklan suatu perihal dagangan digunakan berhubungan dengan
mana-mana kelas barang.


-----

_Perihal Dagangan_ 15

(2) Perihal dagangan itu hendaklah dikira sebagai merujuk
kepada semua barang daripada kelas itu, sama ada atau tidak
barang-barang itu ada pada masa iklan itu disiarkan—

_(a)_ bagi maksud menentukan sama ada suatu kesalahan telah

dilakukan di bawah perenggan 5(1)(a); dan

_(b)_ jika barang-barang daripada kelas itu dibekalkan atau

ditawarkan untuk dibekalkan oleh seseorang yang
menyiarkan atau mempamerkan iklan itu, bagi maksud
menentukan sama ada suatu kesalahan telah dilakukan
di bawah perenggan 5(1)(b).

(3) Dalam menentukan sama ada apa-apa barang terdiri
daripada suatu kelas yang baginya suatu perihal dagangan yang
digunakan dalam suatu iklan adalah berkaitan, perhatian hendaklah
diberikan—

_(a)_ kepada bentuk dan kandungan iklan itu;

_(b)_ kepada masa, tempat, cara dan kekerapan penyiaran iklan

itu; dan

_(c)_ kepada semua perkara lain,

yang menyebabkan mungkin atau tidak mungkin seseorang yang
kepadanya dibekalkan barang-barang itu akan memikirkan bahawa
barang-barang itu tergolong dalam kelas yang berhubungan
dengannya perihal dagangan itu digunakan dalam iklan itu.

(4) Bagi maksud seksyen ini, “kelas barang-barang” ertinya
kelas barang-barang yang ditetapkan di bawah Akta Cap Dagangan
1976.

**Dalam milikan untuk pembekalan**

**12.** Seseorang yang ada dalam milikannya tiga barang atau lebih
yang sama daripada perihalan yang serupa dan menggunakan
perihal dagangan yang sama sebagaimana yang disebut dalam
seksyen 6 dan 8 disifatkan sebagai mempunyai dalam milikan
barang-barang untuk pembekalan.


-----

16 _Rang Undang-Undang_

Bahagian III

PERNYATAAN SILAP SELAIN PERIHAL DAGANGAN PALSU

**Tafsiran**

**13.** Bagi maksud Bahagian ini, “palsu” atau “mengelirukan”
ertinya apa-apa pelakuan, representasi, pernyataan atau amalan yang
berupaya untuk membawa mana-mana orang kepada kesilapan.

**Petunjuk palsu atau yang mengelirukan tentang harga barang-**
**barang**

**14.** (1) Seseorang yang menawarkan untuk membekalkan apa-apa
barang tidak boleh membuat apa-apa petunjuk palsu atau yang
mengelirukan, dengan apa-apa cara, sama ada secara langsung
atau tidak langsung—

_(a)_ bahawa harga barang-barang yang ditawarkan itu adalah

sama dengan atau lebih rendah daripada harga yang
disyorkan;

_(b)_ bahawa barang-barang itu ditawarkan pada harga yang

lebih rendah daripada harga yang sebenarnya ditawarkan;
atau

_(c)_ bahawa barang-barang itu ditawarkan pada harga yang

lebih rendah daripada harga yang ditawarkan oleh manamana orang lain.

(2) Jika mana-mana orang dipertuduh dengan suatu kesalahan
di bawah seksyen ini, beban untuk membuktikan bahawa—

_(a)_ harga barang-barang yang ditawarkan olehnya adalah lebih

rendah daripada harga yang ditawarkan oleh mana-mana
orang lain; atau

_(b)_ kewujudan dan terma apa-apa harga yang disyorkan yang

padanya dia bergantung atau bahawa kehendak subseksyen
(3) telah dipatuhi,

hendaklah terletak pada orang yang dipertuduh itu.


-----

_Perihal Dagangan_ 17

(3) Bagi maksud seksyen ini—

_(a)_ suatu petunjuk tentang suatu harga yang disyorkan—

(i) hendaklah dikira, melainkan jika dinyatakan

sebaliknya, sebagai suatu petunjuk bahawa ia
suatu harga yang disyorkan oleh pembuat atau
pengeluarnya; dan

(ii) hendaklah dikira, melainkan jika dinyatakan

sebaliknya, sebagai suatu petunjuk bahawa ia
suatu harga yang disyorkan pada amnya untuk
pembekalan secara jualan runcit di kawasan tempat
barang-barang itu ditawarkan;

_(b)_ apa-apa jua yang mungkin dikira sebagai suatu petunjuk

tentang suatu harga yang disyorkan hendaklah dianggap
sebagai suatu petunjuk sedemikian; dan

_(c)_ mana-mana orang yang mengiklankan barang-barang

sebagai ada untuk pembekalan hendaklah dikira sebagai
menawarkan untuk membekalkannya.

**Harga disifatkan termasuk cukai**

**15.** Jika dalam mana-mana iklan harga apa-apa barang atau
perkhidmatan disebut, harga itu hendaklah, melainkan jika ternyata
sebaliknya, disifatkan termasuk semua cukai dan duti kerajaan
yang layak dan apa-apa caj lain.

**Representasi palsu tentang pembekalan atau kelulusan barang-**
**barang atau perkhidmatan**

**16.** (1) Tiada seorang pun boleh membuat apa-apa representasi
palsu dengan apa-apa cara, sama ada secara langsung atau
tidak langsung, bahawa apa-apa barang atau perkhidmatan yang
dibekalkan olehnya atau apa-apa kaedah yang digunakan olehnya
ialah barang-barang atau perkhidmatan yang dibekalkan kepada atau
diluluskan oleh mana-mana orang termasuk mana-mana kerajaan
atau jabatan atau agensi kerajaan atau mana-mana badan atau
agensi antarabangsa sama ada di Malaysia atau luar negeri.


-----

18 _Rang Undang-Undang_

(2) Subseksyen (1) hendaklah berkuat kuasa tanpa menjejaskan
peruntukan mana-mana undang-undang bertulis yang melarang
atau menyekat penggunaan apa-apa nama, lambang, insignia,
meterai, bendera, panji-panji, gelaran, jata, tanda, perkataan atau
huruf atau apa-apa bentuk perihalan yang lain dalam perjalanan
perdagangan, perniagaan, pekerjaan atau profesion.

**Pernyataan palsu atau yang mengelirukan tentang perkhidmatan,**
**dsb.**

**17.** (1) Tiada seorang pun boleh—

_(a)_ membuat suatu pernyataan yang diketahuinya adalah

palsu;

_(b)_ tanpa berhemat membuat suatu pernyataan palsu; atau

_(c)_ membuat apa-apa pernyataan yang mungkin memperdayakan

atau mengelirukan mana-mana orang,

tentang mana-mana perkara yang berikut:

(A) pengadaan apa-apa perkhidmatan, penginapan atau

kemudahan;

(B) sifat apa-apa perkhidmatan, penginapan atau

kemudahan;

(C) bila masanya, bagaimana caranya atau orang yang olehnya

apa-apa perkhidmatan, penginapan atau kemudahan yang
diadakan sedemikian;

(D) pemeriksaan, kelulusan atau penilaian oleh mana-mana

orang bagi apa-apa perkhidmatan, penginapan atau
kemudahan yang diadakan sedemikian;

(E) lokasi atau kemudahan bagi apa-apa penginapan yang

diadakan sedemikian; atau

(F) kadar atau caj bagi apa-apa perkhidmatan, penginapan

atau kemudahan yang diadakan sedemikian.


-----

_Perihal Dagangan_ 19

(2) Bagi maksud seksyen ini—

_(a)_ suatu pernyataan, sama ada atau tidak merujuk kepada

mana-mana perkara yang dinyatakan dalam subseksyen (1),
yang mungkin dikira sebagai suatu pernyataan mengenai
mana-mana perkara itu yang mungkin palsu, adalah
disifatkan sebagai suatu pernyataan palsu tentang perkara
itu; dan

_(b)_ suatu pernyataan yang dibuat tidak kira sama ada ia benar

atau palsu adalah disifatkan telah dibuat tanpa berhemat,
sama ada atau tidak orang yang membuatnya ada sebab
untuk mempercayai bahawa ia mungkin palsu.

(3) Berhubungan dengan apa-apa perkhidmatan yang mengandungi
atau yang termasuk pengenaan apa-apa rawatan atau proses atau
penjalanan apa-apa pembaikan, perkara yang dinyatakan dalam
subseksyen (1) hendaklah dikira sebagai termasuk kesan rawatan,
proses atau pembaikan itu.

**Pernyataan palsu atau yang mengelirukan dalam iklan**

**18.** (1) Tiada seorang pun boleh membuat apa-apa pernyataan
palsu atau yang mengelirukan dalam mana-mana iklan berhubungan
dengan apa-apa barang atau perkhidmatan.

(2) Jika mana-mana orang dipertuduh atas suatu kesalahan
di bawah seksyen ini, beban untuk membuktikan bahawa pernyataan
yang dibuat olehnya adalah benar atau tidak mengelirukan hendaklah
terletak pada orang yang dipertuduh itu.

**Anggapan liabiliti ke atas pengiklan, dsb.**

**19. Orang yang berikut hendaklah, melainkan jika dibuktikan**
sebaliknya, disifatkan telah membuat suatu pernyataan palsu atau
yang mengelirukan dalam mana-mana iklan:

_(a)_ orang yang secara langsung atau tidak langsung menawarkan

untuk membekalkan barang-barang atau perkhidmatan;

_(b)_ orang yang bagi pihaknya iklan itu dibuat.


-----

20 _Rang Undang-Undang_

**Pernyataan palsu atau yang mengelirukan berhubungan dengan**
**peraduan, permainan, dsb.**

**20.** Tiada seorang pun boleh membuat apa-apa pernyataan palsu
atau yang mengelirukan—

_(a)_ bahawa barang-barang atau perkhidmatan yang ditawarkan

olehnya dapat memudahkan kemenangan dalam
mana-mana peraduan atau permainan mencuba nasib;
atau

_(b)_ bahawa mana-mana orang telahpun memenangi, akan

memenangi, atau akan, sekiranya melakukan perbuatan
tertentu, memenangi hadiah atau faedah lain yang setara,
sedangkan pada hakikatnya—

(i) tiada hadiah atau faedah lain yang setara;

(ii) hadiah atau faedah lain yang setara itu tidak

diadakan sebagaimana yang ditawarkan; atau

(iii) mengambil apa-apa tindakan berhubungan dengan

menuntut hadiah atau faedah yang setara itu
adalah tertakluk kepada orang itu membayar wang,
menanggung kos atau apa-apa syarat yang tidak
munasabah.

**Pelanggaran Bahagian III menjadi suatu kesalahan**

**21.** Mana-mana orang yang melanggar mana-mana peruntukan
dalam Bahagian ini melakukan suatu kesalahan dan boleh, apabila
disabitkan—

_(a) jika orang itu ialah suatu pertubuhan perbadanan, didenda_

tidak melebihi lima ratus ribu ringgit, dan bagi kesalahan
yang kedua atau yang berikutnya, didenda tidak melebihi
satu juta ringgit; atau

_(b) jika orang itu bukan suatu pertubuhan perbadanan, didenda_

tidak melebihi dua ratus lima puluh ribu ringgit atau
dipenjarakan selama tempoh tidak melebihi tiga tahun
atau kedua-duanya, dan bagi kesalahan yang kedua atau
yang berikutnya, didenda tidak melebihi lima ratus ribu
ringgit atau dipenjarakan selama tempoh tidak melebihi
lima tahun atau kedua-duanya.


-----

_Perihal Dagangan_ 21

Bahagian IV

PEMBELAAN

**Kesalahan yang disebabkan oleh salah orang lain**

**22.** (1) Jika pelakuan sesuatu kesalahan oleh mana-mana orang
(disebut dalam seksyen ini sebagai “orang yang mula-mula disebut
itu”) disebabkan oleh perbuatan atau keingkaran orang lain, orang
lain itu yang melakukan perbuatan atau keingkaran itu, adalah,
apabila disabitkan, bersalah atas kesalahan itu.

(2) Bagi maksud subseksyen (1), mana-mana orang boleh
dipertuduh dan disabitkan atas kesalahan itu, sama ada atau tidak
prosiding diambil terhadap orang yang mula-mula disebut itu.

**Pembelaan kegunaan peribadi atau domestik**

**23.** (1) Dalam mana-mana prosiding bagi sesuatu kesalahan,
menjadi suatu pembelaan bagi orang yang dipertuduh untuk
membuktikan bahawa pelakuan kesalahan itu adalah bagi maksud
kegunaan peribadi atau domestik.

(2) Apabila sesuatu pertubuhan perbadanan dipertuduh atas
sesuatu kesalahan di bawah Akta ini, pertubuhan perbadanan
itu tidak berhak untuk bergantung pada pembelaan yang disebut
dalam seksyen ini.

**Pembelaan kesilapan, tidak sengaja, dsb.**

**24.** (1) Tertakluk kepada subseksyen (2), dalam mana-mana
prosiding bagi sesuatu kesalahan, menjadi suatu pembelaan bagi
orang yang dipertuduh untuk membuktikan bahawa pelakuan
kesalahan itu adalah disebabkan—

_(a)_ oleh sesuatu kesilapan pada pihaknya;

_(b)_ oleh kebergantungan kepada maklumat yang diberikan

kepadanya;

_(c)_ oleh perbuatan atau keingkaran seseorang lain; atau

_(d)_ oleh sesuatu yang tidak sengaja atau sesuatu sebab lain

di luar kawalannya,


-----

22 _Rang Undang-Undang_

dan bahawa dia telah mengambil segala langkah berjaga-jaga
yang munasabah dan menjalankan segala usaha yang wajar untuk
mengelakkan pelakuan kesalahan itu olehnya atau mana-mana
orang di bawah kawalannya.

(2) Jika dalam apa-apa hal pembelaan melibatkan pengataan
bahawa pelakuan kesalahan itu adalah disebabkan oleh sesuatu
kesilapan pada pihaknya atau kebergantungan kepada maklumat
yang diberikan kepadanya atau perbuatan atau keingkaran seseorang
lain, orang yang dipertuduh itu tidak berhak, tanpa kebenaran
Mahkamah, untuk bergantung pada pembelaan itu melainkan jika,
dalam tempoh empat belas hari dari dia dipertuduh di Mahkamah,
dia telah menyampaikan kepada pendakwa suatu notis bertulis
memberikan apa-apa maklumat yang pada masa itu ada dalam
milikannya yang mengecam atau membantu untuk mengecam
orang lain itu.

(3) Dalam mana-mana prosiding bagi kesalahan membekalkan
atau menawarkan untuk membekalkan barang-barang yang padanya
suatu perihal dagangan palsu digunakan, menjadi suatu pembelaan
bagi orang yang dipertuduh untuk membuktikan bahawa dia
tidak tahu, dan tidak mungkin dengan usaha yang wajar dapat
menentukan, bahawa barang-barang itu tidak mematuhi perihal
itu atau bahawa perihal itu telah digunakan bagi barang-barang
itu.

(4) Jika sesuatu pertubuhan perbadanan dipertuduh atas sesuatu
kesalahan di bawah Akta ini, pertubuhan perbadanan itu tidak
berhak untuk bergantung pada pembelaan yang disebut dalam
seksyen ini.

**Penyiaran iklan tanpa niat salah**

**25.** Dalam mana-mana prosiding bagi sesuatu kesalahan yang
dilakukan oleh sebab penyiaran sesuatu iklan, menjadi suatu
pembelaan bagi orang yang dipertuduh untuk membuktikan—

_(a)_ bahawa dia seorang yang urusannya adalah untuk menyiarkan

atau mengaturkan penyiaran iklan;

_(b)_ bahawa dia telah menerima iklan itu untuk disiarkan

dalam perjalanan biasa perniagaan; dan

_(c)_ bahawa dia tidak tahu dan tiada sebab untuk mengesyaki

bahawa penyiarannya akan terjumlah kepada suatu
kesalahan di bawah Akta ini.


-----

_Perihal Dagangan_ 23

Bahagian V

LARANGAN PENGIMPORTAN BARANG-BARANG TERTENTU, DSB.

**Larangan pengimportan barang-barang yang mengandungi**
**petunjuk palsu mengenai asal**

**26.** Menteri boleh membuat perintah melarang pengimportan
barang-barang ke dalam Malaysia jika perihal dagangan palsu
digunakan pada mana-mana barang di luar Malaysia dan petunjuk
palsu itu, atau salah satu petunjuk palsu itu, yang telah diberikan,
atau mungkin dikira telah diberikan, ialah petunjuk mengenai
tempat dibuat, dikeluarkan, diproseskan atau dipulihkan barangbarang itu atau mana-mana bahagian daripada barang-barang
itu.

**Menyubahati kesalahan yang dilakukan di luar negeri**

**27.** (1) Tertakluk kepada subseksyen (2), mana-mana orang,
di Malaysia, yang membantu atau mendorong pelakuan sesuatu
perbuatan di mana-mana negara lain berkenaan dengan barangbarang yang jika perbuatan itu dilakukan di Malaysia akan menjadi
suatu kesalahan di bawah seksyen 5, melakukan suatu kesalahan,
jika—

_(a)_ perihal dagangan palsu yang berkenaan ialah suatu

petunjuk (atau apa-apa yang mungkin dikira sebagai
suatu petunjuk) bahawa barang-barang itu atau manamana bahagian daripadanya telah dibuat, dikeluarkan,
diproseskan atau dipulihkan di Malaysia; atau

_(b)_ perihal dagangan palsu yang berkenaan—

(i) terdiri daripada atau mengandungi suatu ungkapan

(atau apa-apa yang mungkin dikira sebagai suatu
ungkapan) yang kepadanya pengertian diberikan
melalui suatu perintah yang dibuat di bawah
perenggan 28(1)(b); dan

(ii) jika pengertian itu diberikan sedemikian hanya

dalam hal keadaan yang dinyatakan dalam perintah
itu, perihal dagangan itu digunakan dalam hal
keadaan itu.


-----

24 _Rang Undang-Undang_

(2) Seseorang tidak melakukan suatu kesalahan di bawah
subseksyen (1) jika, melalui perintah yang dibuat di bawah
seksyen 56, Menteri telah menetapkan ketidakpakaian seksyen 5
bagi barang-barang yang dimaksudkan untuk dihantar ke suatu
tempat di luar Malaysia.

(3) Mana-mana orang yang, di Malaysia, membantu atau
mendorong pelakuan sesuatu perbuatan di mana-mana negara
lain, berkenaan dengan barang-barang yang jika perbuatan itu
dilakukan di Malaysia akan menjadi suatu kesalahan di bawah
seksyen 26, melakukan suatu kesalahan.

Bahagian VI

KUASA UNTUK MENTAKRIFKAN ISTILAH, MENGHENDAKI

SUPAYA MAKLUMAT DIBERIKAN, DSB.

**Perintah takrif**

**28.** (1) Jika ternyata pada Menteri—

_(a)_ bahawa adalah demi kepentingan orang yang kepadanya

apa-apa barang dibekalkan atau apa-apa perkhidmatan
diadakan; atau

_(b)_ bahawa adalah demi kepentingan orang yang kepadanya

apa-apa barang dieksport dan tidak berlawanan dengan
kepentingan orang yang kepadanya barang-barang itu
dibekalkan di Malaysia,

bahawa apa-apa ungkapan yang digunakan berhubungan dengan
barang-barang atau perkhidmatan itu patut difahami sebagai
mempunyai pengertian yang tertentu, Menteri boleh melalui
perintah, memberikan apa-apa pengertian sama ada—

(A) kepada ungkapan itu apabila digunakan dalam perjalanan

perdagangan atau perniagaan sebagai, atau sebagai
sebahagian daripada, suatu perihal dagangan yang
digunakan bagi barang-barang atau perkhidmatan itu;
atau

(B) kepada ungkapan itu apabila digunakan sedemikian dalam

apa-apa hal keadaan yang dinyatakan dalam perintah
itu,


-----

_Perihal Dagangan_ 25

dan jika suatu pengertian diberikan sedemikian kepada suatu
ungkapan ia hendaklah disifatkan bagi maksud Akta ini sebagai
mempunyai pengertian itu apabila digunakan sebagaimana yang
disebut dalam perenggan (A) atau, mengikut mana-mana yang
berkenaan, perenggan (B).

(2) Menjadi suatu kesalahan bagi mana-mana orang yang
menggunakan ungkapan yang telah ditakrifkan dalam perintah
yang dinyatakan dalam subseksyen (1) sebagai perihal dagangan
bagi barang-barang atau perkhidmatan, dengan tujuan untuk
memperdaya atau mengelirukan orang yang mahu membeli atau
mendapatkan barang-barang atau perkhidmatan itu, seolah-olah
barang-barang atau perkhidmatan itu dibekalkan menurut takrif
yang diberikan kepada ungkapan itu.

(3) Mana-mana orang yang melakukan suatu kesalahan di bawah
seksyen ini boleh, apabila disabitkan—

_(a)_ jika orang itu ialah suatu pertubuhan perbadanan, didenda

tidak melebihi lima juta ringgit, dan bagi kesalahan yang
kedua atau yang berikutnya, didenda tidak melebihi
sepuluh juta ringgit; atau

_(b)_ jika orang itu bukan suatu pertubuhan perbadanan, didenda

tidak melebihi satu juta ringgit atau dipenjarakan selama
tempoh tidak melebihi tiga tahun atau kedua-duanya, dan
bagi kesalahan yang kedua atau yang berikutnya, didenda
tidak melebihi lima juta ringgit atau dipenjarakan selama
tempoh tidak melebihi lima tahun atau kedua-duanya.

**Perintah cap bermaklumat dan perakuan**

**29.** (1) Jika ternyata pada Menteri adalah perlu atau suai manfaat
demi kepentingan orang yang kepadanya apa-apa barang atau
apa-apa perkhidmatan yang berhubungan dengan barang-barang
itu dibekalkan, bahawa barang-barang itu sepatutnya—

_(a)_ diperakukan oleh pihak berkuasa yang berwibawa;

_(b)_ ditandakan dengan cap yang ditentukan oleh Menteri;

atau

_(c)_ disertai dengan apa-apa maklumat (sama ada atau tidak

terjumlah kepada atau termasuk suatu perihal dagangan)
atau arahan yang berhubungan dengan barang-barang,


-----

26 _Rang Undang-Undang_

Menteri boleh, melalui perintah, mengenakan kehendak untuk
menjamin bahawa barang-barang itu diperakukan, ditandakan atau
disertai sedemikian dan mengawal selia atau melarang pembekalan
barang-barang dan kehendak itu boleh meliputi bentuk dan cara
maklumat atau arahan itu diberikan.

(2) Jika suatu perintah di bawah seksyen ini sedang berkuat
kuasa berkenaan dengan barang-barang daripada apa-apa perihalan,
mana-mana orang yang, dalam perjalanan perdagangan atau
perniagaan—

_(a)_ memperakukan;

_(b)_ menandakan;

_(c)_ membekalkan; atau

_(d)_ menawarkan untuk membekalkan,

barang-barang daripada perihalan itu dengan melanggar
perintah itu melakukan suatu kesalahan dan boleh, apabila
disabitkan—

_(a)_ jika orang itu ialah suatu pertubuhan perbadanan, didenda

tidak melebihi dua ratus ribu ringgit, dan bagi kesalahan
yang kedua atau yang berikutnya, didenda tidak melebihi
lima ratus ribu ringgit; atau

_(b)_ jika orang itu bukan suatu pertubuhan perbadanan, didenda

tidak melebihi satu ratus ribu ringgit atau dipenjarakan
selama tempoh tidak melebihi tiga tahun atau kedua-duanya,
dan bagi kesalahan yang kedua atau yang berikutnya,
didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi lima
tahun atau kedua-duanya.

(3) Bagi maksud seksyen ini, “pihak berkuasa yang berwibawa”
ertinya pihak berkuasa yang berwibawa yang dinamakan oleh
Menteri selepas mendapat persetujuan pihak berkuasa yang
berwibawa itu.


-----

_Perihal Dagangan_ 27

Bahagian VII

penyiasatan daN penguatkuasaan

Bab 1

_Penyiasatan dan aduan_

**Penyiasatan oleh Penolong Pengawal**

**30. Jika Penolong Pengawal mempunyai alasan yang munasabah**
untuk mengesyaki bahawa apa-apa kesalahan sedang atau akan
dilakukan di bawah Akta ini, maka Penolong Pengawal boleh
menjalankan apa-apa penyiasatan yang difikirkannya suai manfaat
bagi pentadbiran wajar Akta ini.

**Aduan kepada Penolong Pengawal**

**31. (1) Penolong Pengawal boleh, apabila mendapat aduan daripada**
seseorang, menjalankan penyiasatan terhadap mana-mana orang
yang telah atau sedang melakukan apa-apa kesalahan di bawah
Akta ini.

(2) Aduan itu hendaklah menyatakan orang yang terhadapnya
aduan itu dibuat atau premis tempat kesalahan yang dikatakan
itu dilakukan dan butiran mengenai kesalahan yang dikatakan
di bawah Akta ini.

_Bab 2_

_Kuasa mengumpul maklumat_

**Kuasa Penolong Pengawal untuk menghendaki pemberian**
**maklumat**

**32. (1) Seksyen ini terpakai jika Penolong Pengawal dalam**
menjalankan penyiasatan di bawah Bahagian ini mempunyai sebab
untuk mempercayai bahawa mana-mana orang—

_(a) mempunyai apa-apa maklumat atau apa-apa dokumen_

yang berkaitan dengan pelaksanaan kuasa dan fungsi
Penolong Pengawal di bawah Akta ini; atau


-----

28 _Rang Undang-Undang_

_(b) berupaya memberikan apa-apa keterangan yang Penolong_

Pengawal mempunyai sebab untuk mempercayai adalah
berkaitan dengan pelaksanaan kuasa dan fungsi Penolong
Pengawal di bawah Akta ini.

(2) Walau apa pun peruntukan mana-mana undang-undang
bertulis yang lain, Penolong Pengawal, dengan notis bertulis,
boleh mengarahkan mana-mana orang—

_(a)_ supaya memberi Penolong Pengawal, dalam tempoh dan

mengikut cara dan bentuk yang dinyatakan dalam notis
itu, apa-apa maklumat atau dokumen yang disebut dalam
subseksyen (1);

_(b)_ supaya mengemukakan kepada Penolong Pengawal, dalam

tempoh dan mengikut cara yang dinyatakan dalam notis
itu, apa-apa maklumat atau dokumen yang disebut dalam
subseksyen (1), sama ada dalam bentuk fizikal atau
media elektronik;

_(c)_ supaya membuat salinan, atau cabutan daripada, apa-apa

dokumen yang disebut dalam subseksyen (1) dan supaya
mengemukakan salinan atau cabutan dokumen itu, mengikut
mana-mana yang berkenaan, kepada Penolong Pengawal
dalam tempoh dan mengikut cara yang dinyatakan dalam
notis itu;

_(d)_ jika orang itu seorang individu, supaya hadir di hadapan

Penolong Pengawal pada masa dan di tempat yang
dinyatakan dalam notis itu untuk memberikan apa-apa
maklumat, sama ada secara lisan atau bertulis, dan untuk
mengemukakan apa-apa dokumen yang disebut dalam
subseksyen (1), sama ada dalam bentuk fizikal atau
media elektronik;

_(e)_ jika orang itu suatu pertubuhan perbadanan atau badan

awam, supaya menyebabkan pegawai yang berkaitan dan
berkelayakan bagi pertubuhan atau badan itu untuk hadir
di hadapan Penolong Pengawal pada masa dan di tempat
yang dinyatakan dalam notis itu untuk memberikan apaapa maklumat, sama ada secara lisan atau bertulis, dan
untuk mengemukakan apa-apa dokumen yang disebut
dalam subseksyen (1), sama ada dalam bentuk fizikal
atau media elektronik;


-----

_Perihal Dagangan_ 29

_(f)_ jika orang itu suatu perkongsian, supaya menyebabkan

individu yang merupakan seorang pekongsi dalam
perkongsian itu atau pekerja perkongsian itu untuk hadir
di hadapan Penolong Pengawal pada masa dan di tempat
yang dinyatakan dalam notis itu untuk memberikan apaapa maklumat, sama ada secara lisan atau bertulis, dan
untuk mengemukakan apa-apa dokumen yang disebut
dalam subseksyen (1), sama ada dalam bentuk fizikal
atau media elektronik; atau

_(g)_ supaya membuat suatu pernyataan kepada Penolong

Pengawal dengan memberikan suatu penjelasan mengenai
apa-apa maklumat atau dokumen yang disebut dalam
subseksyen (1) dalam tempoh dan mengikut cara dan
bentuk yang dinyatakan dalam notis itu.

(3) Jika Penolong Pengawal mengarahkan mana-mana orang
supaya mengemukakan apa-apa dokumen di bawah subseksyen (2)
dan orang itu tidak mempunyai jagaan ke atas dokumen itu, orang
itu hendaklah—

_(a) menyatakan, sepanjang pengetahuan dan kepercayaannya,_

di mana dokumen itu boleh dijumpai; dan

_(b) mengenal pasti, sepanjang pengetahuan dan kepercayaannya,_

orang yang terakhir mempunyai jagaan ke atas dokumen
itu dan menyatakan, sepanjang pengetahuan dan
kepercayaannya, di mana orang terakhir yang disebut
itu boleh dijumpai.

(4) Mana-mana orang yang diarahkan supaya memberikan
maklumat di bawah subseksyen (2) atau (3) hendaklah memastikan
bahawa maklumat yang diberikan itu adalah benar, tepat dan
lengkap dan orang itu hendaklah memberikan representasi yang
nyata yang bermaksud sedemikian, termasuk suatu perisytiharan
bahawa dia tidak menyedari mengenai apa-apa maklumat lain
yang akan menjadikan maklumat yang diberikan itu tidak benar
atau mengelirukan.

(5) Mana-mana orang yang enggan atau tidak mematuhi
arahan yang dibuat oleh Penolong Pengawal di bawah seksyen
ini melakukan suatu kesalahan.


-----

30 _Rang Undang-Undang_

**Penolong Pengawal boleh memegang simpan dokumen**

**33. (1) Penolong Pengawal boleh mengambil dan memegang**
simpan selama apa-apa tempoh yang difikirkannya perlu, milikan
mana-mana dokumen yang diperoleh di bawah Bahagian ini.

(2) Orang yang memberikan dokumen itu berhak untuk
dibekalkan, dengan secepat yang dapat dilaksanakan, suatu salinan
yang diperakui sah oleh Penolong Pengawal sebagai suatu salinan
benar dokumen itu.

(3) Walau apa pun peruntukan mana-mana undang-undang
bertulis yang lain, salinan yang diperakui sah bagi dokumen itu
hendaklah diterima sebagai keterangan seolah-olah salinan itu
ialah dokumen asal.

(4) Jika Penolong Pengawal berpuas hati bahawa dokumen
itu tidak lagi perlu dipegang simpan, Penolong Pengawal boleh
mengembalikan dokumen itu kepada orang yang memberikan
dokumen itu, dengan secepat yang dapat dilaksanakan.

**Akses kepada rekod**

**34. (1) Mana-mana orang hendaklah, jika pada bila-bila masa**
diarahkan oleh Penolong Pengawal, membenarkan Penolong Pengawal
akses kepada buku, rekod, akaun, dokumen, data berkomputer,
barang atau benda bagi maksud menjalankan mana-mana fungsi
atau kuasa Penolong Pengawal di bawah Akta ini.

(2) Mana-mana orang yang tidak mematuhi arahan di bawah
subseksyen (1) melakukan suatu kesalahan.

**Kerahsiaan**

**35. (1) Mana-mana orang yang menzahirkan atau menggunakan**
apa-apa maklumat atau dokumen rahsia berkenaan dengan suatu
perusahaan tertentu atau hal ehwal seseorang individu yang diperoleh
menurut kuasa mana-mana peruntukan Akta ini melakukan suatu
kesalahan.


-----

_Perihal Dagangan_ 31

(2) Tiada apa pun dalam subseksyen (1) boleh berkuat kuasa
untuk menghalang penzahiran maklumat jika—

_(a)_ penzahiran itu dibuat dengan persetujuan orang yang

daripadanya maklumat atau dokumen itu diperoleh;

_(b)_ penzahiran itu dibuat dalam hal keadaan maklumat yang

diberikan itu dirangka dengan cara yang sebegitu rupa
sehingga sumber maklumat itu tidak dapat dipastikan;

_(c) maklumat itu telah sedia ada dalam domain awam;_

_(d) penzahiran itu dibuat bagi memudahkan pelaksanaan_

fungsi atau kuasa Pengawal, Timbalan Pengawal atau
Penolong Pengawal;

_(e) penzahiran itu dibuat secara munasabah semasa apa-apa_

prosiding di bawah Akta ini dengan syarat bahawa
penzahiran itu tidak dibuat berlawanan dengan apa-apa
arahan Pengawal, Timbalan Pengawal atau Penolong
Pengawal yang di hadapannya prosiding itu berjalan;
atau

_(f) penzahiran itu dibuat berkaitan dengan penyiasatan terhadap_

suatu kesalahan di bawah Akta ini.

(3) Bagi maksud seksyen ini, “maklumat rahsia” ertinya maklumat
perdagangan, perniagaan atau perindustrian yang dipunyai oleh
mana-mana orang, yang mempunyai nilai ekonomi dan secara
amnya tidak tersedia kepada atau diketahui oleh orang lain.

**Komunikasi terlindung**

**36. (1) Tiada seorang pun boleh dikehendaki, di bawah mana-mana**
peruntukan Bahagian ini, supaya memberikan atau menzahirkan
apa-apa komunikasi antara seorang penasihat undang-undang
profesional dengan pelanggannya yang dilindungi daripada
penzahiran mengikut seksyen 126 Akta Keterangan 1950 [Akta 56].

(2) Jika—

_(a)_ Pengawal membuat suatu kehendak di bawah seksyen 33

terhadap seorang peguam bela dan peguam cara berkenaan
dengan apa-apa maklumat atau dokumen; dan


-----

32 _Rang Undang-Undang_

_(b)_ maklumat atau dokumen itu mengandungi komunikasi

terlindung yang dibuat oleh atau bagi pihak atau kepada
peguam bela dan peguam cara itu atas sifatnya sebagai
seorang peguam bela dan peguam cara,

peguam bela dan peguam cara itu berhak untuk enggan mematuhi
kehendak itu melainkan jika orang yang kepadanya atau olehnya
atau bagi pihaknya komunikasi itu dibuat atau, jika orang itu ialah
pertubuhan perbadanan yang di bawah penerimaan atau sedang
digulung, penerima atau pelikuidasi, mengikut mana-mana yang
berkenaan, bersetuju supaya peguam bela dan peguam cara itu
mematuhi kehendak itu, tetapi jika peguam bela dan peguam cara
itu enggan untuk mematuhi kehendak sedemikian, peguam bela
dan peguam cara itu hendaklah dengan segera memberi Pengawal
secara bertulis nama dan alamat orang yang kepadanya atau
olehnya atau bagi pihaknya komunikasi itu dibuat.

**Memberikan maklumat, keterangan atau dokumen palsu atau**
**yang mengelirukan**

**37. Seseorang yang tidak menzahirkan atau meninggalkan untuk**
memberikan apa-apa maklumat, keterangan atau dokumen yang
berkaitan, atau memberikan apa-apa maklumat, keterangan atau
dokumen yang diketahuinya atau dia ada sebab untuk mempercayai
adalah palsu atau mengelirukan, dalam penjalanan penyiasatan
oleh Penolong Pengawal, melakukan suatu kesalahan.

**Pemusnahan, penyembunyian, pencacatan dan pengubahan**
**rekod**

**38. Seseorang yang—**

_(a) memusnahkan, menyembunyikan, mencacatkan atau_

mengubah; atau

_(b) menghantar atau cuba untuk menghantar atau berkomplot_

dengan mana-mana orang lain untuk mengalihkan dari
premisnya atau menghantar ke luar Malaysia,

apa-apa buku, rekod, akaun, dokumen, data berkomputer, barang
atau benda yang disimpan atau disenggarakan dengan niat
untuk memfraud Penolong Pengawal atau untuk menghalang,
melengahkan atau menggalang penjalanan suatu penyiasatan atau
penjalanan mana-mana kuasa Penolong Pengawal di bawah Akta
ini melakukan suatu kesalahan.


-----

_Perihal Dagangan_ 33

Bab 3

_Kuasa-kuasa menangkap, penggeledahan dan penyitaan_

**Kuasa menangkap**

**39. (1) Mana-mana Penolong Pengawal boleh menangkap tanpa**
waran mana-mana orang yang dipercayainya dengan munasabah
telah melakukan atau cuba untuk melakukan suatu kesalahan di
bawah seksyen 8.

(2) Mana-mana Penolong Pengawal yang membuat tangkapan di
bawah subseksyen (1) hendaklah tanpa kelengahan yang tidak perlu
menyerahkan orang yang ditangkap sedemikian kepada pegawai
polis yang paling hampir atau, jika tiada pegawai polis, membawa
orang itu ke balai polis yang paling hampir, dan selepas itu orang
itu hendaklah diperlakukan sebagaimana yang diperuntukkan oleh
undang-undang yang berhubungan dengan tatacara jenayah yang
sedang berkuat kuasa seolah-olah dia ditangkap oleh seorang
pegawai polis.

**Kuasa untuk memasuki premis dan memeriksa dan menyita**
**barang-barang dan dokumen**

**40. (1) Mana-mana Penolong Pengawal boleh, pada bila-bila**
masa yang munasabah, menjalankan kuasa yang berikut:

_(a) dia boleh, bagi maksud menentukan sama ada apa-apa_

kesalahan di bawah Akta ini telah dilakukan, memeriksa
mana-mana barang dan memasuki mana-mana premis
selain premis yang digunakan sebagai tempat kediaman
sahaja;

_(b) jika dia ada sebab yang munasabah bagi mengesyaki bahawa_

suatu kesalahan di bawah Akta ini telah dilakukan, dia
boleh menyita dan menahan apa-apa barang bagi maksud
menentukan, dengan cara menguji atau dengan cara lain,
sama ada kesalahan itu telah dilakukan;

_(c) dia boleh menyita dan menahan mana-mana barang atau_

dokumen yang dia ada sebab untuk mempercayai mungkin
dikehendaki sebagai keterangan dalam prosiding bagi
suatu kesalahan di bawah Akta ini;


-----

34 _Rang Undang-Undang_

_(d) dia boleh, bagi maksud menjalankan kuasanya di bawah_

subseksyen ini untuk menyita barang-barang, tetapi
hanya jika dan setakat yang semunasabahnya perlu untuk
memastikan bahawa peruntukan Akta ini dan peruntukan
mana-mana perintah yang dibuat di bawah Akta ini
dituruti dengan sewajarnya, menghendaki mana-mana
orang yang mempunyai kuasa untuk berbuat demikian
supaya memecah buka apa-apa bekas atau membuka apaapa mesin penjualan dan, jika orang itu tidak mematuhi
kehendak itu, dia sendiri boleh berbuat demikian.

(2) Seseorang Penolong Pengawal yang menyita apa-apa barang
atau dokumen pada menjalankan kuasanya di bawah seksyen ini
hendaklah memberitahu orang yang daripadanya barang-barang itu
disita dan, dalam hal barang-barang yang disita daripada mesin
penjualan, orang yang nama dan alamatnya dinyatakan pada
mesin itu sebagai tuan punyanya atau, jika tiada nama dan alamat
dinyatakan sedemikian, penduduk premis tempat mesin itu berada
atau penduduk premis yang padanya mesin itu dilekatkan.

(3) Jika barang-barang atau dokumen yang disita oleh Penolong
Pengawal pada menjalankan kuasanya di bawah seksyen ini
adalah disebabkan oleh jenis, saiz atau amaunnya tidak praktik
untuk dipindahkan dari tempat barang-barang atau dokumen itu
dijumpai, dia boleh dengan apa-apa cara mengelak barang-barang
atau dokumen itu di dalam premis atau bekas yang di dalamnya
barang-barang atau dokumen itu dijumpai dan menjadi suatu
kesalahan bagi mana-mana orang tanpa kuasa yang sah untuk
memecahkan, mengganggu atau merosakkan lak itu atau untuk
memindahkan barang-barang atau dokumen itu atau untuk cuba
berbuat demikian.

**Kuasa untuk memasuki premis dengan waran geledah**

**41. (1) Jika ternyata pada seseorang Majistret, berdasarkan**
maklumat bertulis dengan bersumpah dan selepas apa-apa siasatan
yang difikirkannya perlu, bahawa terdapat alasan yang munasabah
untuk mempercayai bahawa seseorang telah melakukan atau
sedang melakukan suatu kesalahan di bawah Akta ini, sehingga
apa-apa keterangan atau benda yang perlu dalam pelaksanaan
suatu penyiasatan bagi apa-apa kesalahan mungkin ditemui di
dalam mana-mana premis, Majistret itu boleh mengeluarkan suatu
waran yang memberi kuasa mana-mana Penolong Pengawal yang


-----

_Perihal Dagangan_ 35

dinamakan dalamnya untuk memasuki premis itu pada bila-bila
masa, dengan atau tanpa bantuan, dan jika perlu dengan menggunakan
kekerasan untuk menggeledah dan menyita apa-apa keterangan
atau benda itu.

(2) Seseorang Penolong Pengawal yang memasuki mana-mana
premis menurut seksyen ini boleh membawa bersamanya mana-mana
orang lain dan apa-apa kelengkapan yang ternyata padanya
perlu; dan apabila meninggalkan mana-mana premis yang telah
dimasukinya menurut kuasa waran di bawah subseksyen yang
terdahulu dia hendaklah, jika premis itu tidak diduduki atau
penduduknya tidak ada buat sementara waktu, meninggalkan premis
itu dalam keadaan yang betul-betul selamat daripada penceroboh
sebagaimana keadaan premis itu didapati olehnya.

(3) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa penggeledahan dan
penyitaan apa-apa buku, rekod, akaun, dokumen, data komputer,
barang atau benda yang mengandungi atau dengan munasabahnya
dipercayai mengandungi maklumat tentang apa-apa kesalahan yang
disyaki telah dilakukan atau selainnya perlu untuk melaksanakan
suatu penyiasatan bagi apa-apa kesalahan.

(4) Penolong Pengawal yang menjalankan penggeledahan
di bawah subseksyen (1) boleh, bagi maksud menyiasat kesalahan
itu, memeriksa mana-mana orang yang berada di dalam atau
di premis itu.

(5) Penolong Pengawal yang membuat pemeriksaan ke atas
seseorang di bawah subseksyen (4) boleh menyita, atau mengambil
milikan, dan menyimpan dalam jagaan selamat semua benda selain
pakaian yang perlu yang dijumpai pada orang itu, dan apa-apa benda
lain, yang berkenaan dengannya terdapat sebab untuk mempercayai
bahawa benda itu merupakan peralatan atau keterangan mengenai
kesalahan itu, dan benda itu boleh ditahan sehingga Mahkamah
mengeluarkan perintah pelupusan terhadapnya.

(6) Jika, oleh sebab jenis, saiz atau amaunnya, adalah tidak
praktik untuk memindahkan apa-apa buku, rekod, akaun, dokumen,
data berkomputer, barang atau benda yang disita di bawah seksyen
ini, Penolong Pengawal yang menyita itu hendaklah dengan apaapa cara mengelak premis atau bekas yang di dalamnya dijumpai
buku, rekod, akaun, dokumen, data berkomputer, barang atau
benda itu.


-----

36 _Rang Undang-Undang_

(7) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen (6)
atau memindahkan apa-apa buku, rekod, akaun, dokumen, data
berkomputer, barang atau benda yang dilak atau cuba untuk
berbuat demikian melakukan suatu kesalahan.

**Kuasa memasuki dan menggeledah dan menyita tanpa**
**waran**

**42. Jika Penolong Pengawal berpuas hati atas maklumat yang**
diterima bahawa dia mempunyai sebab yang munasabah untuk
mempercayai bahawa oleh sebab kelengahan dalam mendapatkan
waran geledah di bawah seksyen 41 penyiasatan akan terjejas
atau keterangan mengenai pelakuan pelanggaran atau kesalahan
mungkin diganggu, dipindahkan, dirosakkan atau dimusnahkan,
Penolong Pengawal boleh memasuki premis dan menjalankan di
dalam, pada dan berkenaan dengan premis itu semua kuasa yang
disebut dalam seksyen 41 dengan cara yang sepenuhnya dan
secukupnya seolah-olah dia diberi kuasa untuk berbuat demikian
oleh suatu waran yang dikeluarkan di bawah seksyen itu.

**Akses kepada maklumat berekod atau data berkomputer,**
**dsb.**

**43. (1) Mana-mana Penolong Pengawal yang menjalankan**
kuasanya di bawah seksyen 41 atau 42 hendaklah diberi akses
kepada apa-apa maklumat berekod atau data berkomputer atau
berdigital, sama ada yang disimpan dalam suatu komputer atau
selainnya.

(2) Dalam menjalankan kuasanya, Penolong Pengawal—

_(a) boleh memeriksa dan meneliti pengendalian apa-apa_

komputer dan apa-apa radas atau bahan yang berkaitan
yang dia ada sebab munasabah untuk mengesyaki sedang
atau telah digunakan berkaitan dengan maklumat atau
data itu; dan

_(b) boleh menghendaki—_

(i) orang yang, olehnya atau bagi pihaknya, pegawai itu

ada sebab munasabah untuk mengesyaki, komputer
itu sedang atau telah digunakan sedemikian;
atau


-----

_Perihal Dagangan_ 37

(ii) orang yang bertanggungjawab, atau yang selainnya

terlibat dengan, pengendalian komputer, radas
atau bahan itu,

untuk memberinya apa-apa bantuan yang munasabah sebagaimana
yang dikehendaki olehnya bagi maksud seksyen ini.

(3) Penolong Pengawal boleh membuat salinan atau mengambil
cabutan maklumat berekod, data berkomputer atau berdigital itu
jika difikirkannya perlu.

(4) Bagi maksud seksyen ini, “akses” termasuk diberi kata
laluan yang perlu, kod penyulitan, kod penyahsulitan, perisian atau
perkakasan yang perlu atau apa-apa cara lain yang dikehendaki
untuk membolehkan pemahaman maklumat berekod dan data
berkomputer atau berdigital itu.

**Pemberian maklumat**

**44. (1) Mana-mana orang yang—**

_(a) mengetahui atau mempunyai sebab untuk mengesyaki_

bahawa seorang Penolong Pengawal sedang bertindak,
atau bercadang untuk bertindak, berkaitan dengan suatu
penyiasatan yang sedang, atau akan, dijalankan di bawah
atau bagi maksud Akta ini dan menzahirkan kepada
mana-mana orang lain maklumat atau apa-apa perkara
lain yang mungkin akan menjejaskan penyiasatan itu
atau penyiasatan yang dicadangkan itu; atau

_(b) mengetahui atau mempunyai sebab untuk mengesyaki_

bahawa suatu penzahiran telah dibuat kepada seorang
Penolong Pengawal di bawah Akta ini dan menzahirkan
kepada mana-mana orang lain maklumat atau apa-apa
perkara lain yang mungkin akan menjejaskan apa-apa
penyiasatan yang mungkin dijalankan berikutan dengan
penzahiran itu,

melakukan suatu kesalahan.


-----

38 _Rang Undang-Undang_

(2) Tiada apa-apa jua dalam subseksyen (1) menjadikannya
suatu kesalahan jika seseorang peguam bela dan peguam cara atau
pekerjanya menzahirkan apa-apa maklumat atau perkara lain—

_(a) kepada pelanggannya atau wakil pelanggannya berkaitan_

dengan pemberian nasihat kepada pelanggan itu dalam
perjalanan dan bagi maksud khidmat profesional peguam
bela dan peguam cara itu; atau

_(b) kepada mana-mana orang pada menjangkakan, atau_

berkaitan dengan dan bagi maksud, apa-apa prosiding
undang-undang.

(3) Subseksyen (2) tidaklah terpakai berhubungan dengan apa-apa
maklumat atau perkara lain yang dizahirkan dengan tujuan untuk
melaksanakan apa-apa maksud yang menyalahi undang-undang.

(4) Dalam prosiding terhadap seseorang bagi suatu kesalahan di
bawah seksyen ini, menjadi pembelaan jika orang itu membuktikan
bahawa—

_(a) dia tidak mengetahui atau mengesyaki bahawa penzahiran_

yang dibuat di bawah perenggan (1)(b) berkemungkinan
menjejaskan penyiasatan itu; atau

_(b) dia mempunyai kuasa sah atau alasan yang munasabah_

untuk membuat penzahiran itu.

(5) Seorang Penolong Pengawal atau orang yang lain tidak
melakukan suatu kesalahan di bawah seksyen ini berkenaan dengan
apa-apa perkara yang telah dibuat olehnya dalam perjalanan tindakan
yang berkaitan dengan penguatkuasaan, atau penguatkuasaan yang
dicadangkan, bagi Akta ini.

**Waran boleh diterima walaupun cacat**

**45.** Sesuatu waran geledah yang dikeluarkan di bawah Akta ini
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan bagi
waran itu dan mana-mana buku, rekod, akaun, dokumen, data
berkomputer, barang atau benda yang disita di bawah waran itu
boleh diterima sebagai keterangan dalam mana-mana prosiding
di bawah Akta ini.


-----

_Perihal Dagangan_ 39

**Senarai benda yang disita**

**46.** (1) Kecuali sebagaimana yang diperuntukkan dalam subseksyen (2),
jika apa-apa buku, rekod, akaun, dokumen, data berkomputer,
barang atau benda disita di bawah Bahagian ini, Penolong Pengawal
yang melakukan penyitaan itu hendaklah dengan secepat yang
dapat dilaksanakan menyediakan senarai benda yang disita itu
dan dengan segera menyerahkan suatu salinan senarai itu yang
ditandatangani olehnya kepada penghuni premis yang digeledah
itu, atau kepada ejen atau pekhidmatnya, di premis itu.

(2) Jika premis itu tidak berpenghuni, Penolong Pengawal yang
melakukan penyitaan itu hendaklah bilamana mungkin menampalkan
senarai benda yang disita itu di tempat yang mudah dilihat di
premis itu.

**Pelucuthakan barangan**

**47.** (1) Semua barangan yang disita pada menjalankan apa-apa
kuasa yang diberikan di bawah Akta ini boleh dilucuthakkan.

(2) Suatu perintah bagi melucuthakkan atau melepaskan apaapa barangan yang disita pada menjalankan apa-apa kuasa yang
diberikan di bawah Akta ini hendaklah dibuat oleh Mahkamah
yang di hadapannya pendakwaan berkenaan dengannya telah
dijalankan dan suatu perintah bagi melucuthakkan barangan itu
hendaklah dibuat jika dibuktikan dengan memuaskan hati Mahkamah
bahawa suatu kesalahan di bawah Akta ini telah dilakukan dan
bahawa barangan itu ialah hal perkara atau telah digunakan dalam
melakukan kesalahan itu, walaupun tiada orang telah disabitkan
atas kesalahan itu.

(3) Jika tiada pendakwaan berkenaan dengan mana-mana barangan
yang disita pada menjalankan apa-apa kuasa yang diberikan di
bawah Akta ini, barangan itu hendaklah dikira dan disifatkan
telah dilucuthakkan apabila habis tempoh satu bulan kalendar
dari tarikh ia disita melainkan jika suatu tuntutan mengenainya
dibuat sebelum tarikh itu mengikut cara yang dinyatakan kemudian
daripada ini.

(4) Mana-mana orang yang menegaskan bahawa dia ialah
pemunya barangan itu dan bahawa barangan itu tidak boleh
dilucuthakkan boleh dengan sendirinya atau melalui ejennya yang
diberi kuasa secara bertulis memberikan notis bertulis kepada
Penolong Pengawal bahawa dia menuntut barangan itu.


-----

40 _Rang Undang-Undang_

(5) Apabila diterima notis itu Penolong Pengawal hendaklah
merujukkan tuntutan itu kepada Pengawal yang boleh mengarahkan
supaya barangan itu dilepaskan atau dilucuthakkan atau boleh
mengarahkan Penolong Pengawal supaya merujukkan perkara itu
kepada Mahkamah untuk keputusan.

(6) Mahkamah yang kepadanya perkara itu dirujukkan
hendaklah mengeluarkan suatu saman yang menghendaki orang
yang menegaskan bahawa dia ialah pemunya barangan itu dan
orang yang daripadanya barangan itu telah disita supaya hadir
di hadapannya dan apabila dia hadir atau tidak hadir, selepas
dibuktikan bahawa saman itu telah disampaikan dengan sewajarnya,
Mahkamah hendaklah meneruskan pemeriksaan perkara itu dan
apabila dibuktikan bahawa suatu kesalahan di bawah Akta ini telah
dilakukan dan bahawa barangan itu ialah hal perkara kesalahan itu
atau telah digunakan dalam melakukan kesalahan itu hendaklah
memerintahkan supaya barangan itu dilucuthakkan atau boleh, jika
tidak dibuktikan sedemikian, memerintahkan supaya barangan itu
dilepaskan.

(7) Semua benda yang dilucuthakkan atau disifatkan dilucuthakkan
hendaklah diserahkan kepada Penolong Pengawal dan hendaklah
dilupuskan mengikut arahan Pengawal.

(8) Jika apa-apa barangan yang disita pada menjalankan
kuasa yang diberikan oleh Akta ini adalah daripada jenis mudah
musnah atau jika jagaan barangan itu melibatkan perbelanjaan
dan kesusahan yang tidak munasabah, barangan itu boleh dijual
pada bila-bila masa dan hasil jualan itu boleh dipegang untuk
mematuhi keputusan apa-apa pendakwaan atau tuntutan di bawah
seksyen ini.

**Pelepasan benda yang disita**

**48. (1) Jika apa-apa buku, rekod, akaun, dokumen, data**
berkomputer, barang atau benda telah disita di bawah Akta ini,
Penolong Pengawal yang melakukan penyitaan itu boleh melepaskan
buku, rekod, akaun, dokumen, data berkomputer, barang atau
benda itu kepada orang yang ditentukan olehnya sebagai berhak
secara sah kepadanya, jika dia berpuas hati bahawa buku, rekod,
akaun, dokumen, data berkomputer, barang atau benda itu tidak
dikehendaki selainnya bagi maksud apa-apa prosiding di bawah
Akta ini, atau bagi maksud apa-apa pendakwaan di bawah mana

-----

_Perihal Dagangan_ 41

mana undang-undang bertulis yang lain, dan sekiranya sedemikian
Penolong Pengawal yang melakukan penyitaan itu, Kerajaan
Persekutuan, Pengawal atau mana-mana orang yang bertindak
bagi pihak Kerajaan Persekutuan atau Pengawal tidak boleh
dikenakan apa-apa prosiding oleh mana-mana orang jika penyitaan
dan pelepasan buku, rekod, akaun, dokumen, data berkomputer,
barang atau benda itu telah dibuat dengan suci hati.

(2) Suatu rekod bertulis hendaklah dibuat oleh Penolong
Pengawal yang melakukan pelepasan itu bagi apa-apa perkara di
bawah subseksyen (1) dengan menyatakan secara terperinci hal
keadaan dan sebab bagi pelepasan itu.

**Penyitaan barangan mudah musnah**

**49. Jika apa-apa barangan yang disita pada menjalankan kuasa yang**
diberikan oleh Akta ini merupakan barangan yang mudah musnah
sifatnya atau jika jagaan barangan itu melibatkan perbelanjaan
dan kesusahan yang tidak munasabah, barangan itu boleh dijual
oleh Penolong Pengawal pada bila-bila masa dan hasil jualan itu
boleh dipegang untuk mematuhi keputusan apa-apa pendakwaan
atau tuntutan di bawah seksyen ini.

**Tiada kos atau ganti rugi yang berbangkit daripada penyitaan**
**boleh didapatkan balik**

**50. Tiada seorang pun, dalam apa-apa prosiding di hadapan**
mana-mana mahkamah berkenaan dengan mana-mana buku, rekod,
akaun, dokumen, data berkomputer, barang atau benda yang disita
pada menjalankan atau yang berupa sebagai menjalankan manamana kuasa yang diberikan di bawah Akta ini, berhak kepada
kos prosiding itu atau kepada apa-apa ganti rugi atau relief lain
melainkan jika penyitaan itu dibuat tanpa sebab yang munasabah.

**Halangan**

**51. Mana-mana orang yang—**

_(a) enggan untuk memberi mana-mana Penolong Pengawal_

akses kepada mana-mana premis yang Penolong Pengawal
itu berhak kepadanya di bawah Akta ini atau dalam
melaksanakan apa-apa kewajipan yang dikenakan atau
kuasa yang diberikan oleh Akta ini;


-----

42 _Rang Undang-Undang_

_(b) mengamang, menggalang, menghalang atau melengahkan_

mana-mana Penolong Pengawal dalam membuat apaapa kemasukan yang Penolong Pengawal itu berhak
membuatnya di bawah Akta ini atau dalam melaksanakan
apa-apa kewajipan yang dikenakan atau kuasa yang
diberikan oleh Akta ini; atau

_(c) enggan untuk memberi mana-mana Penolong Pengawal apa-_

apa maklumat yang berhubungan dengan suatu kesalahan
atau suatu kesalahan yang disyaki di bawah Akta ini
atau apa-apa maklumat lain yang secara munasabah
dikehendaki supaya diberikan olehnya dan yang ada
dalam pengetahuan atau kuasanya,

melakukan suatu kesalahan.

**Kuasa membuat pembelian untuk ujian**

**52. Mana-mana Penolong Pengawal hendaklah mempunyai kuasa**
untuk membuat apa-apa pembelian barangan yang ternyata suai
manfaat bagi maksud menentukan sama ada atau tidak peruntukan
Akta ini dan perintah yang dibuat di bawahnya dipatuhi.

**Keterangan** **_agent provocateur_** **boleh diterima**

**53. (1) Walau apa pun mana-mana rukun undang-undang atau**
peruntukan Akta ini atau mana-mana undang-undang bertulis lain
yang berlawanan, tiada agent provocateur boleh dianggap sebagai
tidak boleh dipercayai hanya oleh sebab dia cuba untuk bersubahat
atau telah bersubahat dalam melakukan suatu kesalahan oleh manamana orang di bawah Akta ini jika cubaan untuk bersubahat atau
pensubahatan itu adalah semata-mata bagi maksud mendapatkan
keterangan terhadap orang itu.

(2) Walau apa pun mana-mana rukun undang-undang atau
peruntukan Akta ini atau mana-mana undang-undang bertulis
lain yang berlawanan, dan walaupun _agent provocateur itu ialah_
seorang Penolong Pengawal, apa-apa pernyataan, sama ada
lisan atau bertulis yang dibuat kepada _agent provocateur itu_
oleh mana-mana orang yang selepas itu dipertuduh atas suatu
kesalahan di bawah Akta ini boleh diterima sebagai keterangan
dalam perbicaraannya.


-----

_Perihal Dagangan_ 43

**Mengambil sampel**

**54. (1) Jika apa-apa barang yang menjadi hal perkara suatu**
kesalahan di bawah Akta ini terdapat dalam dua atau lebih bungkusan
atau bekas yang sama perihalnya, hendaklah dianggap sehingga
dibuktikan sebaliknya bahawa semua bungkusan atau bekas itu
mengandungi barang yang sama jenis, kuantiti dan kualiti.

(2) Jika bungkusan atau bekas mengandungi barang-barang yang
melanggar peruntukan Akta ini atau yang selainnya boleh disita
telahpun disita, adalah mencukupi untuk membuka dan memeriksa
satu peratus atau tidak kurang daripada lima sampel, mengikut
mana-mana yang lebih kurang, daripada kandungan dalam setiap
bungkusan atau bekas yang disita itu.

(3) Mahkamah hendaklah menganggap bahawa lebihan sampel
yang terkandung dalam bungkusan atau bekas itu adalah sama
jenis dengan sampel yang diperiksa.

**Kuasa penyiasatan**

**55. Mana-mana Penolong Pengawal yang menyiasat apa-apa**
pelakuan kesalahan di bawah Akta ini boleh menjalankan semua
atau mana-mana kuasa yang berhubungan dengan penyiasatan
polis dalam kes boleh tangkap yang diperuntukkan oleh Kanun
Tatacara Jenayah [Akta 593].

Bahagian VIII

am

**Pengecualian**

**56. Menteri boleh, melalui perintah yang disiarkan dalam Warta,**
menyatakan bahawa mana-mana peruntukan Akta ini tidak terpakai
berkenaan dengan apa-apa perihalan bagi barang-barang yang
dimaksudkan untuk—

_(a) dihantar ke suatu tempat di luar Malaysia; atau_

_(b) apa-apa kegunaan atau maksud tertentu sebagaimana yang_

disebut dalam perintah itu.


-----

44 _Rang Undang-Undang_

**Kontrak tidak tersentuh oleh pelanggaran**

**57. Sesuatu kontrak bagi membekal apa-apa barang tidak boleh**
menjadi terbatal atau tidak boleh dikuatkuasakan semata-mata oleh
sebab sesuatu pelanggaran mana-mana peruntukan Akta ini.

**Eksperimen penyelidikan pasaran**

**58. (1) Dalam seksyen ini “eksperimen penyelidikan pasaran”**
ertinya apa-apa aktiviti yang dijalankan bagi maksud menentukan
pendapat orang (disebut dalam seksyen ini sebagai “peserta”)
tentang—

_(a) apa-apa barang;_

_(b) apa-apa benda yang dalamnya, atasnya atau dengannya_

barang-barang itu dibekalkan;

_(c) rupa atau apa-apa ciri lain barang-barang itu atau sesuatu_

benda itu; atau

_(d) nama atau perihal yang atasnya barang-barang itu_

dibekalkan.

(2) Seksyen ini terpakai bagi apa-apa eksperimen penyelidikan
pasaran yang berkenaan dengannya syarat yang berikut
dipenuhi:

_(a) bahawa mana-mana peserta yang kepadanya apa-apa_

barang dibekalkan dalam perjalanan eksperimen itu
diberitahu, pada atau sebelum masa barang itu dibekalkan
kepadanya, bahawa barang itu dibekalkan bagi sesuatu
maksud sebagaimana yang disebut dalam subseksyen
(1); dan

_(b) bahawa tiada balasan berupa wang atau nilai wang diberikan_

oleh seorang peserta bagi barang itu atau apa-apa barang
yang dibekalkan kepadanya untuk perbandingan.

(3) Seksyen 5 dan 28 tidak terpakai berhubungan dengan barangbarang yang dibekalkan atau ditawarkan untuk dibekalkan, sama
ada kepada seorang peserta atau mana-mana orang lain, dalam
perjalanan eksperimen penyelidikan pasaran yang seksyen ini
terpakai baginya.


-----

_Perihal Dagangan_ 45

**Penalti am**

**59. Mana-mana orang yang melakukan suatu kesalahan di bawah**
Akta ini yang baginya tiada penalti diperuntukkan dengan nyata
boleh, apabila disabitkan—

_(a)_ jika orang itu ialah suatu pertubuhan perbadanan, didenda

tidak melebihi dua puluh lima ribu ringgit, dan bagi
kesalahan yang kedua atau yang berikutnya, didenda
tidak melebihi lima puluh ribu ringgit; atau

_(b)_ jika orang itu bukan suatu pertubuhan perbadanan, didenda

tidak melebihi sepuluh ribu ringgit atau dipenjarakan
selama tempoh tidak melebihi satu tahun atau keduaduanya, dan bagi kesalahan yang kedua atau yang
berikutnya didenda tidak melebihi dua puluh ribu ringgit
atau dipenjarakan selama tempoh tidak melebihi tiga
tahun atau kedua-duanya.

**Bidang kuasa untuk membicarakan kesalahan**

**60. Walau apa pun apa-apa yang berlawanan dalam mana-mana**
undang-undang bertulis, Mahkamah Sesyen hendaklah mempunyai
bidang kuasa untuk membicarakan apa-apa kesalahan di bawah
Akta ini dan mengenakan hukuman penuh bagi apa-apa kesalahan
sedemikian.

**Pewakilan kuasa**

**61. (1) Pengawal atau Timbalan Pengawal boleh secara bertulis**
mewakilkan semua atau mana-mana kuasa, kewajipan atau fungsinya
di bawah Akta ini kepada mana-mana Penolong Pengawal, dan
boleh pada bila-bila masa membatalkan mana-mana pewakilan
sedemikian.

(2) Pewakilan di bawah subseksyen (1) tidak menghalang
Pengawal atau Timbalan Pengawal daripada menjalankan pada
bila-bila masa kuasa, kewajipan atau fungsi yang diwakilkan
itu.


-----

46 _Rang Undang-Undang_

**Pemulaan pendakwaan**

**62. Tiada pendakwaan bagi atau berhubungan dengan mana-mana**
kesalahan di bawah Akta ini boleh dimulakan tanpa keizinan
Pendakwa Raya.

**Pengkompaunan kesalahan**

**63.** (1) Pengawal boleh, dengan keizinan bertulis Pendakwa Raya,
mengkompaun apa-apa kesalahan yang dilakukan oleh mana-mana
orang di bawah Akta ini dengan menerima daripada orang yang
melakukan kesalahan itu, suatu jumlah wang yang tidak melebihi
denda maksimum bagi kesalahan itu dalam apa-apa masa yang
dinyatakan dalam tawaran kompaun itu.

(2) Sesuatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu, atau dalam apa-apa masa lanjutan
yang diberikan oleh Pengawal, pendakwaan bagi kesalahan itu
boleh dimulakan pada habis tempoh masa yang ditetapkan dalam
tawaran terhadap orang yang kepadanya tawaran itu dibuat.

(3) Apabila diterima bayaran di bawah subseksyen (1), tiada
pendakwaan boleh diambil terhadap orang itu berkenaan dengan
kesalahan itu.

(4) Pengawal boleh melucuthakkan atau memulangkan barangbarang yang disita semasa kes itu apabila diterima bayaran di
bawah subseksyen (1).

(5) Semua wang yang diterima di bawah subseksyen (1) hendaklah
dibayar ke dalam Kumpulan Wang Disatukan Persekutuan.

**Prinsipal bertanggungjawab bagi perbuatan pekhidmat atau**
**ejen**

**64. Jika pekhidmat atau ejen seseorang melakukan suatu kesalahan**
atau membuat apa-apa atau meninggalkan daripada melakukan
apa-apa perbuatan (yang jika dibuat atau ditinggalkan oleh orang
itu akan menjadi suatu kesalahan di bawah Akta ini), orang itu


-----

_Perihal Dagangan_ 47

hendaklah, walaupun orang itu tiada pengetahuan mengenai kesalahan
itu, disifatkan melakukan kesalahan itu dan boleh dihukum bagi
kesalahan itu melainkan jika dia membuktikan bahawa—

_(a) perbuatan atau peninggalan yang diadukan itu bukan_

dalam skop biasa pekerjaan pekhidmat atau agensi ejen
itu; atau

_(b) perbuatan atau peninggalan yang diadukan itu telah_

dilakukan atau ditinggalkan tanpa dipersetujui atau
dibiarkan olehnya dan bahawa dia telah menjalankan
segala usaha wajar untuk mengelakkan pembuatan atau
peninggalan itu sebagaimana yang sepatutnya dilakukannya
dengan mengambil kira segala hal keadaan kes itu.

**Kesalahan oleh pertubuhan perbadanan**

**65. (1) Jika sesuatu pertubuhan perbadanan melakukan suatu**
kesalahan di bawah Akta ini, mana-mana orang yang pada masa
pelakuan kesalahan itu ialah seorang pengarah, ketua pegawai
eksekutif, ketua pegawai operasi, pengurus, setiausaha atau pegawai
lain yang seumpamanya bagi pertubuhan perbadanan itu atau yang
berupa bertindak atas mana-mana sifat sedemikian atau yang
mengikut apa-apa cara atau sehingga apa-apa takat bertanggungjawab
bagi pengurusan apa-apa hal ehwal pertubuhan perbadanan itu
atau yang membantu dalam pengurusan sedemikian—

_(a) boleh dipertuduh secara berasingan atau bersesama dalam_

prosiding yang sama bersekali dengan pertubuhan
perbadanan itu; dan

_(b) jika pertubuhan perbadanan itu didapati bersalah melakukan_

kesalahan itu, hendaklah disifatkan bersalah melakukan
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa

pengetahuan, persetujuan atau pembiarannya;
dan

(ii) bahawa dia telah mengambil segala langkah berjaga
jaga yang munasabah dan telah menjalankan segala
usaha yang wajar untuk mengelakkan pelakuan
kesalahan itu.


-----

48 _Rang Undang-Undang_

(2) Jika mana-mana orang di bawah Akta ini boleh dikenakan
apa-apa hukuman atau penalti bagi perbuatan, peninggalan,
pengabaian atau keingkarannya, dia boleh dikenakan hukuman
atau penalti yang sama bagi tiap-tiap perbuatan, peninggalan,
pengabaian atau keingkaran mana-mana pekerja atau ejennya,
atau pekerja ejen itu, jika perbuatan, peninggalan, pengabaian
atau keingkaran itu telah dilakukan—

_(a) oleh pekerja orang itu dalam masa penggajiannya;_

_(b) oleh ejen itu semasa bertindak bagi pihak orang itu;_

atau

_(c) oleh pekerja ejen itu dalam masa penggajian pekerja itu_

dengan ejen itu atau selainnya bagi pihak ejen yang
bertindak bagi pihak orang itu.

**Ganjaran bagi maklumat**

**66. Dalam hal sabitan yang melibatkan denda, mahkamah yang**
mengenakan denda itu boleh, atas permohonan pegawai pendakwa,
mengarahkan pembayaran mana-mana bahagian denda itu mengikut
perkadaran yang difikirkan patut oleh mahkamah tetapi dalam apaapa hal tidak melebihi setengah daripada denda itu, kepada orang
yang memberikan maklumat yang membawa kepada sabitan itu.

**Akta Perlindungan Pihak Berkuasa Awam 1948**

**67. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan
atau prosiding terhadap Pengawal, Timbalan Pengawal, Penolong
Pengawal atau mana-mana pegawai yang dilantik di bawah
seksyen 3 berkenaan dengan apa-apa perbuatan, pengabaian atau
keingkaran yang dibuat atau dilakukan olehnya dengan suci hati
atau apa-apa peninggalan yang ditinggalkan olehnya dengan suci
hati, atas sifat yang sedemikian.

**Perlindungan pegawai dan orang lain**

**68. Tiada tindakan atau pendakwaan boleh dibawa, dimulakan**
atau dikekalkan dalam mana-mana mahkamah terhadap—

_(a) Pengawal, Timbalan Pengawal, Penolong Pengawal_

atau mana-mana orang lain berkenaan dengan apa-apa
perbuatan yang diperintahkan atau yang dilakukan bagi
maksud melaksanakan Akta ini; dan


-----

_Perihal Dagangan_ 49

_(b) mana-mana orang lain berkenaan dengan apa-apa perbuatan_

yang dilakukan atau berupa sebagai dilakukan olehnya
di bawah perintah, arahan atau suruhan Pengawal jika
perbuatan itu dilakukan dengan suci hati dan kepercayaan
munasabah bahawa ia perlu bagi maksud yang dihasratkan
untuk dicapai dengannya.

**Kuasa Menteri untuk membuat peraturan-peraturan**

**69. (1) Menteri boleh membuat apa-apa peraturan-peraturan**
yang suai manfaat atau perlu bagi melaksanakan dengan lebih
baik peruntukan Akta ini.

(2) Tanpa menjejaskan keluasan subseksyen (1), peraturanperaturan boleh dibuat bagi semua atau mana-mana maksud yang
berikut:

_(a) memberikan pengertian bagi apa-apa ungkapan atau_

petunjuk yang digunakan dalam perjalanan perdagangan
atau perniagaan;

_(b) melarang, menyekat atau selainnya mengawal selia atau_

mengawal penggunaan apa-apa ungkapan atau petunjuk
yang digunakan dalam perjalanan perdagangan atau
perniagaan;

_(c) menetapkan fi yang akan dikenakan berkenaan dengan_

penggunaan apa-apa ungkapan atau petunjuk yang digunakan
dalam perjalanan perdagangan atau perniagaan;

_(d) mengadakan peruntukan bagi penyenggaraan daftar atau_

rekod yang digunakan dalam perjalanan perdagangan atau
perniagaan dan menetapkan butir-butir yang hendaklah
direkodkan dalam daftar atau rekod itu;

_(e) menetapkan borang yang akan digunakan bagi maksud_

mengawal selia apa-apa perkara yang ditetapkan di
bawah Akta ini;

_(f) menetapkan standard ketulenan artikel yang dibuat daripada_

logam berharga dan mengawal selia atau mengawal
penggunaan apa-apa ungkapan atau petunjuk yang
digunakan dalam perjalanan perdagangan atau perniagaan
berhubung dengan standard ketulenan itu; dan


-----

50 _Rang Undang-Undang_

_(g)_ menetapkan suatu penalti denda tidak melebihi dua

ratus lima puluh ribu ringgit atau pemenjaraan selama
tempoh tidak melebihi lima tahun bagi pelanggaran
atau ketidakpatuhan mana-mana peruntukan mana-mana
peraturan-peraturan yang dibuat di bawah Akta ini.

**Pemansuhan**

**70.** Akta Perihal Dagangan 1972 [Akta 87] dimansuhkan.

**Kecualian dan peralihan**

**71. Walaupun Akta Perihal Dagangan 1972 dimansuhkan di bawah**
seksyen 70—

_(a)_ semua orang, benda dan hal keadaan yang dilantik atau

diwujudkan oleh atau di bawah Akta Perihal Dagangan
1972 (“Akta yang dimansuhkan”) atau yang wujud atau
yang berterusan di bawah Akta yang dimansuhkan sebaik
sebelum permulaan kuat kuasa Akta ini hendaklah, di
bawah dan tertakluk kepada Akta ini, terus mempunyai
kedudukan, kuat kuasa dan kesan yang sama sebagaimana
yang akan dipunyai masing-masing seolah-olah Akta
yang dimansuhkan itu tidak dimansuhkan;

_(b)_ khususnya dan tanpa menjejaskan keluasan perenggan

_(a), pemansuhan itu tidak menjejaskan pelantikan,_
perintah, kaedah-kaedah dan peraturan-peraturan yang
dikeluarkan atau dibuat di bawah atau menurut kuasa
Akta yang dimansuhkan dan berkuat kuasa sebaik sebelum
permulaan kuat kuasa Akta ini dan pelantikan, perintah,
kaedah-kaedah dan peraturan-peraturan itu hendaklah
berkuat kuasa dan hendaklah terus berkuat kuasa seolaholah tiap-tiap pelantikan, perintah, kaedah-kaedah dan
peraturan-peraturan itu telah dikeluarkan atau dibuat di
bawah atau menurut kuasa Akta ini sehingga digantikan
atau dibatalkan oleh apa-apa pelantikan, perintah, kaedahkaedah atau peraturan-peraturan yang dikeluarkan atau
dibuat di bawah atau menurut kuasa Akta ini;

_(c)_ tiada apa jua pun boleh menjejaskan liabiliti mana-mana

orang untuk didakwa atau dihukum bagi kesalahan yang
dilakukan di bawah Akta yang dimansuhkan sebaik


-----

_Perihal Dagangan_ 51

sebelum permulaan kuat kuasa Akta ini dan pendakwaan
kesalahan itu hendaklah dibuat mengikut Akta yang
dimansuhkan;

_(d)_ apa-apa prosiding undang-undang, pendakwaan jenayah,

penyiasatan atau prosiding tatatertib yang belum selesai
di bawah Akta yang dimansuhkan hendaklah diteruskan
di bawah Akta dimansuhkan; dan

_(e)_ apa-apa sebutan mengenai Akta yang dimansuhkan dalam

mana-mana undang-undang bertulis hendaklah ditafsirkan
sebagai sebutan mengenai Akta ini dan apa-apa sebutan
mengenai mana-mana peruntukan tertentu Akta yang
dimansuhkan dalam mana-mana undang-undang bertulis
hendaklah ditafsirkan sebagai sebutan mengenai peruntukan
Akta ini yang hampir-hampir bersamaan dengan peruntukan
tertentu itu.

JADUAL

[Subseksyen 6(3)]

Akta Jualan Dadah 1952 [Akta 368]

HURAIAN

Rang Undang-Undang Perihal Dagangan 2011 (“Rang Undang-Undang”)
diperbuat untuk membuat pembaharuan undang-undang mengenai perihal
dagangan. Maksud Rang Undang-Undang ini adalah untuk menggalakkan
amalan perdagangan yang baik dengan melarang perihal dagangan palsu dan
pernyataan, pelakuan dan amalan palsu atau mengelirukan berhubungan dengan
pembekalan barang-barang dan perkhidmatan, dan dengan itu melindungi
kepentingan pengguna.

Bahagian I

2. Bahagian I memperkatakan perkara permulaan.

3. Fasal 1 mengandungi tajuk ringkas Akta yang dicadangkan dan memberi
Menteri kuasa untuk menetapkan tarikh permulaan kuat kuasa Akta yang
dicadangkan.

4. Fasal 2 mengandungi takrif perkataan tertentu yang digunakan dalam Akta
yang dicadangkan.


-----

52 _Rang Undang-Undang_

5. Fasal 3 memperuntukkan pelantikan seorang Pengawal, apa-apa bilangan
Timbalan Pengawal dan Penolong Pengawal oleh Menteri untuk melaksanakan
dan menguatkuasakan peruntukan di bawah Akta yang dicadangkan.

6. Fasal 4 memperuntukkan pelantikan seorang Pendaftar Perintah Perihal
Dagangan yang akan menyebabkan suatu daftar awam perintah perihal dagangan
diadakan dan disenggarakan.

Bahagian II

7. Bahagian II mengandungi peruntukan tentang larangan terhadap perihal
dagangan palsu.

8. Fasal 5 bertujuan untuk melarang mana-mana orang menggunakan suatu
perihal dagangan palsu bagi apa-apa barang atau membekalkan atau menawarkan
untuk membekalkan apa-apa barang yang baginya suatu perihal dagangan
palsu digunakan atau mendedahkan untuk pembekalan atau mempunyai dalam
milikannya untuk pembekalan apa-apa barang yang baginya suatu perihal
dagangan palsu digunakan.

9. Fasal 6 menyatakan petunjuk perihal dagangan sama ada secara langsung
atau tidak langsung berkenaan dengan barang-barang atau sebahagian daripada
barang-barang.

10. _Fasal 7 menjelaskan apa yang terjumlah kepada perihal dagangan_

palsu.

11. _Fasal 8 bertujuan untuk memasukkan cap dagangan yang berdaftar di bawah_

Akta Cap Dagangan 1976 sebagai suatu petunjuk perihal dagangan sama ada
secara langsung atau tidak langsung. Menjadi suatu kesalahan bagi seseorang
untuk menggunakan suatu perihal dagangan palsu bagi apa-apa barang seolaholah barang itu tertakluk kepada apa-apa hak yang berhubungan dengan cap
dagangan berdaftar atau membekalkan atau menawarkan untuk membekalkan
apa-apa barang yang baginya suatu perihal dagangan palsu digunakan seolaholah barang itu tertakluk kepada apa-apa hak yang berhubungan dengan cap
dagangan berdaftar.

12. _Fasal 9 membenarkan seseorang, yang merupakan pemunya berdaftar_

suatu cap dagangan yang berdaftar di bawah Akta Cap Dagangan 1976, untuk
menuntut bahawa haknya berkenaan dengan cap dagangan itu telah dilanggar
dalam perjalanan perdagangan, oleh mana-mana cap lain atau cara gaya yang
digunakan oleh mana-mana orang lain, yang tidak serupa dengan cap dagangan
berdaftarnya, dan membuat permohonan kepada Mahkamah Tinggi supaya
mengisytiharkan bahawa cap yang melanggar itu ialah suatu perihal dagangan
palsu bagi maksud fasal 8 dan perintah yang diberikan oleh Mahkamah boleh
disebut sebagai perintah perihal dagangan.

13. _Fasal 10 menyatakan bagaimana suatu perihal dagangan digunakan bagi_

barang-barang oleh seseorang atau orang yang diberi kuasa olehnya.


-----

_Perihal Dagangan_ 53

14. _Fasal 11 memperuntukkan perihal dagangan yang digunakan dalam iklan_

bagi kelas barang-barang.

15. _Fasal 12 memperkatakan milikan tiga atau lebih barang-barang yang_

sama yang mempunyai perihal yang serupa dan menggunakan perihal dagangan
yang sama.

Bahagian III

16. Bahagian III memperkatakan peruntukan berhubung dengan pernyataan

silap selain perihal dagangan palsu.

17. _Fasal 13 memperuntukkan tafsiran “palsu” dan “mengelirukan”._

18. _Fasal 14 mengadakan peruntukan bagi larangan petunjuk palsu atau_

mengelirukan tentang harga barang-barang. Seseorang yang menawarkan
untuk membekalkan apa-apa barang dilarang untuk membuat apa-apa petunjuk
palsu atau mengelirukan bahawa harga barang-barang yang ditawarkan adalah
sama dengan atau kurang daripada harga yang disyorkan, barang-barang yang
ditawarkan adalah pada harga yang lebih rendah daripada harga yang sebenarnya
ditawarkan atau barang-barang yang ditawarkan adalah pada harga yang lebih
rendah daripada harga yang ditawarkan oleh mana-mana orang lain.

19. _Fasal 15 memperuntukkan jika dalam mana-mana iklan harga apa-apa_

barang atau perkhidmatan disebut, harga itu hendaklah disifatkan termasuk
semua cukai dan duti kerajaan yang layak dan apa-apa caj lain melainkan
jika ternyata sebaliknya.

20. _Fasal 16 bertujuan untuk menjadikan suatu kesalahan bagi seseorang_

yang membuat representasi palsu tentang pembekalan atau kelulusan barangbarang atau perkhidmatan.

21. _Fasal 17 mengadakan peruntukan mengenai larangan pernyataan palsu_

atau mengelirukan tentang perkhidmatan, dsb..

22. _Fasal 18 mengadakan peruntukan mengenai larangan pernyataan palsu_

atau mengelirukan dalam iklan.

23. _Fasal 19 mengadakan peruntukan mengenai anggapan liabiliti terhadap_

pengiklan, dsb..

24. _Fasal 20 mengadakan peruntukan mengenai larangan pernyataan palsu_

dan mengelirukan berhubungan dengan peraduan, permainan, dsb..

25. _Fasal 21 memperuntukkan penalti bagi kesalahan di bawah Bahagian_

ini.


-----

54 _Rang Undang-Undang_

Bahagian IV

26. Bahagian IV mengandungi peruntukan tentang pembelaan.

27. _Fasal 22 bertujuan untuk mengadakan peruntukan pembelaan bagi_

kesalahan disebabkan oleh salah orang yang lain.

28. _Fasal 23 bertujuan untuk mengadakan peruntukan pembelaan bagi_

kegunaan peribadi atau domestik tetapi pembelaan ini tidak terpakai bagi
sesuatu pertubuhan perbadanan.

29. _Fasal 24 bertujuan untuk mengadakan peruntukan pembelaan bagi_

kesilapan, tidak sengaja, dsb..

30. _Fasal 25 bertujuan untuk mengadakan peruntukan bagi pembelaan bagi_

penyiaran iklan tanpa niat salah.

Bahagian V

31. Bahagian V mengandungi peruntukan tentang larangan pengimportan

barang-barang tertentu, dsb..

32. _Fasal 26 mengadakan peruntukan mengenai larangan pengimportan_

barang-barang yang mengandungi petunjuk palsu mengenai asal.

33. _Fasal 27 bertujuan untuk menjadikan kesalahan bagi seseorang yang_

menyubahati kesalahan yang dilakukan di luar negara.

Bahagian VI

34. Bahagian VI mengandungi peruntukan tentang kuasa untuk mentakrifkan

istilah, menghendaki maklumat diberi, dsb..

35. _Fasal 28 dan 29 memberi Menteri kuasa untuk memberi apa-apa ungkapan_

yang digunakan berhubungan dengan barang-barang atau perkhidmatan
itu sebagai mempunyai erti yang tertentu. Menteri boleh melalui perintah,
memberikan apa-apa pengertian sama ada bagi ungkapan apabila digunakan
dalam perjalanan perdagangan atau perniagaan atau apabila digunakan dalam
hal keadaan yang dinyatakan dalam perintah itu. Menteri juga boleh, melalui
perintah, mengenakan kehendak untuk menjamin bahawa barang-barang itu
diperakukan, ditandakan atau disertai dengan apa-apa maklumat sedemikian
dan mengawal selia atau melarang pembekalan barang-barang dan kehendak
itu boleh meliputi bentuk dan cara maklumat atau arahan itu diberikan.

Bahagian VII

36. Bahagian VII mengandungi peruntukan tentang penyiasatan dan

penguatkuasaan. Bahagian ini dibahagikan kepada 3 Bab. Bab 1 mengandungi
peruntukan tentang penyiasatan dan aduan, Bab 2 mengandungi peruntukan
tentang kuasa mengumpul maklumat dan Bab 3 mengandungi peruntukan
tentang kuasa menangkap, penggeledahan dan penyitaan.


-----

_Perihal Dagangan_ 55

37. _Fasal 30 bertujuan untuk memberi Penolong Pengawal kuasa untuk_

menjalankan penyiasatan jika Penolong Pengawal mempunyai alasan yang
munasabah untuk mengesyaki bahawa apa-apa kesalahan sedang atau akan
dilakukan di bawah Akta yang dicadangkan.

38. _Fasal 31 bertujuan untuk memberi Penolong Pengawal kuasa untuk_

menjalankan penyiasatan apabila aduan dibuat oleh seseorang.

39. Fasal 32 bertujuan untuk memberi Penolong Pengawal kuasa untuk

menghendaki pemberian maklumat oleh seseorang yang dipercayai dengan
munasabah mempunyai maklumat dan boleh memberikan maklumat itu.

40. _Fasal 33 bertujuan untuk memberi Penolong Pengawal kuasa untuk_

memegang simpan dokumen selama tempoh yang perlu bagi maksud mengumpul
maklumat.

41. _Fasal 34 bertujuan untuk memberi Penolong Pengawal kuasa untuk_

mengakses buku, rekod, akaun, dokumen, data berkomputer, barang atau benda
bagi maksud mengumpul maklumat.

42. _Fasal 35 melarang penzahiran maklumat rahsia selain sebagaimana yang_

dibenarkan.

43. _Fasal 36 membenarkan seseorang untuk menolak kehendak penzahiran_

mengenai apa-apa komunikasi antara seorang penasihat undang-undang
profesional dengan pelanggannya.

44. _Fasal 37 memperuntukkan kesalahan memberikan maklumat, dokumen_

atau keterangan palsu atau mengelirukan dalam perjalanan penyiasatan oleh
Penolong Pengawal.

45. _Fasal 38 bertujuan untuk menjadikan suatu kesalahan untuk memusnahkan,_

menyembunyikan, mencacatkan, mengubah, menghantar atau cuba untuk
menghantar, atau berkomplot dengan mana-mana orang lain untuk mengalihkan
dari premisnya atau menghantar ke luar Malaysia, apa-apa rekod, dsb. dengan
niat untuk memfraud atau untuk menghalang, melengahkan atau menggalang
apa-apa penyiasatan atau penjalanan mana-mana kuasa.

46. _Fasal 39 bertujuan untuk memberi Penolong Pengawal kuasa untuk_

menangkap tanpa waran mana-mana orang yang dipercayainya dengan munasabah
telah melakukan atau cuba melakukan suatu kesalahan di bawah seksyen 8
Akta yang dicadangkan.

47. _Fasal 40 bertujuan untuk membenarkan Penolong Pengawal untuk memasuki_

dan memeriksa, untuk menggeledah apa-apa barang dan dokumen bagi maksud
menentukan sama ada suatu kesalahan di bawah Akta yang dicadangkan ini
telah dilakukan dan menyita apa-apa barang dan dokumen yang dia ada sebab
untuk mempercayai mungkin dikehendaki sebagai keterangan dalam prosiding
bagi suatu kesalahan di bawah Akta yang dicadangkan ini.

48. _Fasal 41_ dan 42 masing-masing memperkatakan peruntukan yang

berhubungan dengan kuasa untuk menggeledah dan menyita dengan waran
dan kuasa untuk menggeledah dan menyita tanpa waran.


-----

56 _Rang Undang-Undang_

49. _Fasal 43 bertujuan untuk memberi Penolong Pengawal kuasa untuk_

mengakses maklumat berekod atau data berkomputer.

50. _Fasal 44 memperuntukkan kesalahan menzahirkan kepada mana-mana_

orang lain maklumat yang mungkin akan menjejaskan penyiasatan di bawah
Akta yang dicadangkan.

51. _Fasal 45 memperuntukkan bahawa suatu waran geledah yang dikeluarkan_

di bawah Akta dicadangkan adalah sah dan boleh dikuatkuasakan walau apa
pun apa-apa kecacatan, kesilapan atau peninggalan dalam waran itu.

52. _Fasal 46 mengenakan kewajipan ke atas Penolong Pengawal untuk_

menyediakan senarai buku, rekod, akaun, dokumen, data berkomputer, barang
atau benda yang disita di bawah Akta yang dicadangkan itu.

53. _Fasal 47 memperuntukkan tatacara mengenai pelucuthakan barangan._

54. _Fasal 48 memperkatakan pelepasan benda yang disita di bawah Akta_

yang dicadangkan sekiranya benda itu tidak dikehendaki bagi maksud apaapa prosiding di bawah Akta yang dicadangkan atau bagi maksud apa-apa
pendakwaan di bawah mana-mana undang-undang bertulis yang lain.

55. _Fasal 49 memperuntukkan tatacara yang berhubungan dengan penyitaan_

barang-barang yang mudah musnah.

56. _Fasal 50 memperuntukkan bahawa tiada seorang pun dalam apa-apa_

prosiding di hadapan mahkamah boleh mendapatkan kos atau ganti rugi
berbangkit daripada apa-apa penyitaan melainkan jika penyitaan itu dibuat
tanpa sebab yang munasabah.

57. _Fasal 51 bertujuan menjadikan suatu kesalahan untuk menggalang mana-_

mana Penolong Pengawal yang menjalankan penggeledahan dengan keengganan
untuk memberikan akses kepada premis, mengamang, menggalang, menghalang
atau melengahkan Penolong Pengawal dalam pelaksanaan fungsinya di bawah
Akta yang dicadangkan.

58. _Fasal 52 bertujuan untuk memberi Penolong Pengawal kuasa untuk_

membuat pembelian untuk ujian bagi maksud menentukan sama ada atau tidak
peruntukan Akta yang dicadangkan dan mana-mana peraturan yang dibuat di
bawahnya dipatuhi.

59. _Fasal 53 bertujuan untuk membolehkan keterangan yang diberikan oleh_

_agent provocateur_ diterima dalam mana-mana prosiding bagi suatu kesalahan
di bawah Akta yang dicadangkan.

60. _Fasal 54 bertujuan untuk memperuntukkan anggapan jika dua atau lebih_

bungkusan atau bekas yang sama perihalnya dijumpai.

61. _Fasal 55 bertujuan untuk memberi Penolong Pengawal semua kuasa_

penyiasatan dalam kes boleh tangkap yang diberikan oleh Kanun Tatacara
Jenayah.


-----

_Perihal Dagangan_ 57

Bahagian VIII

62. Bahagian VIII memperkatakan peruntukan am.

63. _Fasal 56 memberi Menteri kuasa untuk membuat pengecualian berkenaan_

dengan barang-barang yang dimaksudkan untuk dihantar ke suatu destinasi di
luar Malaysia atau bagi apa-apa kegunaan tertentu atau apa-apa maksud lain
sebagaimana yang disebut dalam perintah itu.

64. _Fasal 57 memperuntukkan bahawa sesuatu kontrak bagi pembekalan_

apa-apa barang adalah sah walaupun melanggar mana-mana peruntukan Akta
yang dicadangkan ini.

65. _Fasal 58 memperuntukkan tafsiran eksperimen penyelidikan pasaran_

dan pemakaian seksyen yang dicadangkan bagi eksperimen penyelidikan
pasaran.

66. _Fasal 59 memperuntukkan penalti am bagi kesalahan di bawah Akta_

yang dicadangkan.

67. _Fasal 60 mengadakan peruntukan mengenai bidang kuasa Mahkamah_

Sesyen untuk membicarakan kesalahan.

68. _Fasal 61 membolehkan Pengawal atau Timbalan Pengawal untuk mewakilkan_

kuasa, kewajipan dan fungsinya kepada mana-mana Penolong Pengawal.

69. _Fasal 62 memperkatakan pendakwaan kesalahan di bawah Akta yang_

dicadangkan.

70. _Fasal 63_ mengadakan peruntukan bagi pengkompaunan kesalahan.

71. _Fasal 64 memperuntukkan bahawa prinsipal adalah bertanggungan bagi_

kesalahan yang dilakukan oleh pekhidmat atau ejennya.

72. _Fasal 65 memperuntukkan bahawa jika sesuatu pertubuhan perbadanan_

melakukan suatu kesalahan di bawah Akta yang dicadangkan ini, pengarah, ketua
pegawai eksekutif, ketua pegawai operasi, pengurus, setiausaha atau pegawai
lain yang seumpamanya bagi pertubuhan perbadanan itu boleh dipertuduh
secara berasingan atau bersesama dalam prosiding yang sama bersekali dengan
pertubuhan perbadanan itu.

73. _Fasal 66 memperkatakan ganjaran kepada orang yang memberikan_

maklumat yang membawa kepada sabitan.

74. _Fasal 67 memperkatakan pemakaian Akta Perlindungan Pihak Berkuasa_

Awam 1948.

75. _Fasal 68 memperuntukkan perlindungan daripada tindakan undang-undang_

bagi Pengawal, Timbalan Pengawal, Penolong Pengawal atau mana-mana
orang lain berkenaan dengan apa-apa perbuatan yang diperintahkan atau yang
dilakukan bagi maksud melaksanakan Akta yang dicadangkan.


-----

58 _Rang Undang-Undang_

76. _Fasal 69 memberi Menteri kuasa untuk membuat peraturan-peraturan._

77. _Fasal 70 mengadakan peruntukan bagi pemansuhan Akta Perihal Dagangan 1972._

78. _Fasal 71 mengadakan peruntukan bagi perkara kecualian dan peralihan._

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U[2])2756]


-----

