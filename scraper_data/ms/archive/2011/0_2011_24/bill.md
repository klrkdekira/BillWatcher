---
Year: 2011
Bill: D.R.25/2011 - Rang Undang-Undang Perbadanan Pembangunan Kampong Bharu 2011 (Lulus)
Title: D.R.25/2011 - Rang Undang-Undang Perbadanan Pembangunan Kampong Bharu 2011 (Lulus)
Download URL: https://www.parlimen.gov.my/files/billindex/pdf/2011/DR252011.pdf
URL: https://www.parlimen.gov.my/files/billindex/pdf/2011/DR252011.pdf
---
---
Reading:
D.R.25/2011
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:05/10/2011
Dibentang Oleh:Y.B. Senator Dato Raja Nong Chik Dato Raja Zainal Abidin, Menteri Wilayah Persekutuan Dan Kesejahteraan Bandar
---

_Perbadanan Pembangunan Kampong Bharu_

**D.R. 25/2011**

RANG UNDANG-UNDANG PERBADANAN
PEMBANGUNAN KAMPONG BHARU 2011

susunan fasal

Bahagian I

PERMULAAN

Fasal

1. Tajuk ringkas dan permulaan kuat kuasa

2. Tafsiran

Bahagian II

PERBADANAN

3. Penubuhan Perbadanan

4. Meterai perbadanan

5. Keanggotaan Perbadanan

6. Jadual Pertama

7. Tempoh jawatan

8. Saraan dan elaun

9. Pembatalan pelantikan dan peletakan jawatan

10. Pengosongan jawatan

11. Penjalanan sementara fungsi Pengerusi

12. Jawatankuasa

13. Penzahiran kepentingan


-----

_Rang Undang-Undang_

Bahagian III

FUNGSI DAN KUASA PERBADANAN

Fasal

14. Fungsi Perbadanan

15. Kuasa Perbadanan

16. Pewakilan fungsi dan kuasa Perbadanan

17. Arahan oleh Menteri

18. Penyata, laporan, akaun dan maklumat

Bahagian Iv

MAJLIS PENASIHAT

19. Majlis Penasihat

20. Anggota Majlis Penasihat

21. Tempoh jawatan

22. Pembatalan pelantikan dan peletakan jawatan

23. Penjalanan sementara fungsi Pengerusi

24. Pengosongan jawatan dan pengisian kekosongan

25. Penzahiran kepentingan

26. Elaun

Bahagian v

PEKERJA PERBADANAN

27. Ketua Pegawai Eksekutif

28. Penjalanan sementara fungsi Ketua Pegawai Eksekutif

29. Pelantikan pekerja Perbadanan

30. Syarat-syarat perkhidmatan

31. Pinjaman, biasiswa dan wang pendahuluan

32. Pembayaran faedah persaraan, dsb.

33. Surcaj

34. Perbadanan boleh menerima pakai peraturan-peraturan, dsb.


-----

_Perbadanan Pembangunan Kampong Bharu_ 3

Bahagian VI

KEWANGAN

Fasal

35. Kumpulan Wang

36. Perbelanjaan yang hendaklah dipertanggungkan pada Kumpulan Wang

37. Pemeliharaan Kumpulan Wang

38. Kumpulan wang rizab

39. Perbelanjaan dan penyediaan anggaran

40. Akaun bank

41. Kuasa untuk meminjam

42. Pelaburan

43. Bayaran kepada Kumpulan Wang Disatukan Persekutuan

44. Batasan berkontrak

45. Tatacara kewangan

46. Tahun kewangan

47. Akaun dan laporan

48. Akta Badan Berkanun (Akaun dan Laporan Tahunan) 1980

Bahagian VII

AM

49. Pendakwaan

50. Pekhidmat Awam

51. Akta Perlindungan Pihak Berkuasa Awam 1948

52. Obligasi kerahsiaan

53. Pewakilan dalam prosiding sivil

54. Kuasa untuk menubuhkan syarikat

55. Kuasa untuk membuat peraturan-peraturan

Jadual Pertama

Jadual Kedua


-----

_Rang Undang-Undang_


-----

_Perbadanan Pembangunan Kampong Bharu_ 5

RANG UNDANG-UNDANG

_b e r n a m a_

Suatu Akta untuk menubuhkan Perbadanan Pembangunan
Kampong Bharu, untuk mengadakan peruntukan yang berhubungan
dengan pembangunan Kampong Bharu, dan untuk mengadakan
peruntukan bagi perkara-perkara yang berbangkit dan bersampingan
dengannya.

[ ]

**DIPERBUAT** oleh Parlimen Malaysia seperti yang berikut:

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Perbadanan Pembangunan
Kampong Bharu 2011.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Tafsiran**

**2.** Dalam Akta ini, melainkan jika konteksnya menghendaki
makna yang lain–

“jawatankuasa” ertinya mana-mana jawatankuasa yang ditubuhkan
oleh Perbadanan di bawah seksyen 12;


-----

6 _Rang Undang-Undang_

“kawasan pembangunan Kampong Bharu” ertinya mana-mana
kawasan di sekitar Kampong Bharu yang diisytiharkan oleh
Menteri melalui perintah yang disiarkan dalam _Warta_ untuk
dibangunkan;

“kepentingan orang Melayu” termasuklah kepentingan sosial
dan ekonomi, dan warisan, adat, budaya dan nilai sejarah, orang
Melayu di Kampong Bharu;

“Ketua Pegawai Eksekutif” ertinya Ketua Pegawai Eksekutif
yang dilantik di bawah seksyen 27;

“Kumpulan Wang” ertinya Kumpulan Wang Perbadanan
Pembangunan Kampong Bharu yang ditubuhkan di bawah
seksyen 35;

“Majlis Penasihat” ertinya Majlis Penasihat yang ditubuhkan
di bawah seksyen 19;

“Menteri” ertinya Menteri yang dipertanggungkan dengan
tanggungjawab bagi pembangunan Kampong Bharu;

“pekerja” ertinya mana-mana orang yang diambil kerja oleh
Perbadanan di bawah seksyen 29, dan termasuklah Ketua Pegawai
Eksekutif;

“pelan struktur” mempunyai erti yang sama yang diberikan
kepadanya dalam Akta (Perancangan) Wilayah Persekutuan 1982

[Akta 267];

“pelan tempatan” mempunyai erti yang sama yang diberikan
kepadanya dalam Akta (Perancangan) Wilayah Persekutuan
1982;

“Perbadanan” ertinya Perbadanan Pembangunan Kampong Bharu
yang ditubuhkan di bawah seksyen 3;

“tarikh yang ditetapkan” ertinya tarikh yang ditetapkan oleh
Menteri di bawah subseksyen 1(2).


-----

_Perbadanan Pembangunan Kampong Bharu_ 7

Bahagian II

PERBADANAN

**Penubuhan Perbadanan**

**3. (1) Suatu pertubuhan perbadanan dengan nama “Perbadanan**
Pembangunan Kampong Bharu” ditubuhkan.

(2) Perbadanan adalah kekal turun temurun dan boleh

membawa guaman dan dibawa guaman terhadapnya atas nama
perbadanannya.

(3) Tertakluk kepada dan bagi maksud Akta ini, Perbadanan

boleh, atas apa-apa terma yang difikirkannya patut—

_(a)_ membuat kontrak; dan

_(b)_ berkenaan dengan apa-apa jenis harta alih dan tak alih

dan kepentingan mengenai harta alih dan tak alih—

(i) memperoleh, membeli dan mengambil harta dan

kepentingan itu; dan

(ii) memegang, menikmati, memindahhakkan,

menyerahhakkan, menyerahkan balik, memulangkan,
menggadaikan, menggadaijanjikan, mendemiskan,
menyerahhakkan semula, memindahkan hakmilik,
atau dengan apa-apa cara lain melupuskan,
atau membuat urusan mengenai, apa-apa
harta dan kepentingan yang terletak hak pada
Perbadanan.

**Meterai perbadanan**

**4. (1) Perbadanan hendaklah mempunyai suatu meterai perbadanan**
yang mengandungi suatu peranti yang diluluskan oleh Perbadanan
dan meterai itu boleh dari semasa ke semasa dipecahkan, ditukar,
diubah dan dibuat baharu sebagaimana yang difikirkan patut oleh
Perbadanan.

(2) Sehingga suatu meterai diadakan oleh Perbadanan, suatu
cap yang mengandungi perkataan “Perbadanan Pembangunan
Kampong Bharu” bolehlah digunakan dan hendaklah disifatkan
sebagai meterai Perbadanan.


-----

8 _Rang Undang-Undang_

(3) Meterai perbadanan itu hendaklah disimpan dalam jagaan
Pengerusi atau mana-mana orang lain yang diberi kuasa oleh
Perbadanan, dan hendaklah ditentusahkan sama ada oleh Pengerusi
atau oleh mana-mana orang lain yang diberi kuasa oleh Pengerusi
secara bertulis.

(4) Segala surat ikatan, dokumen dan surat cara lain yang
berupa sebagai dimeteraikan dengan meterai perbadanan itu dan
ditentusahkan dengan sewajarnya hendaklah, sehingga dibuktikan
sebaliknya, disifatkan telah disempurnakan dengan sah.

(5) Apa-apa surat ikatan, dokumen dan surat cara lain yang,
jika disempurnakan oleh seseorang yang bukan suatu pertubuhan
perbadanan, tidak dikehendaki supaya dimeteraikan boleh
disempurnakan mengikut cara yang serupa oleh seorang anggota
Perbadanan atau mana-mana pekerja Perbadanan yang diberi kuasa
bagi pihak Perbadanan.

(6) Meterai perbadanan hendaklah diberi pengiktirafan rasmi
dan kehakiman.

**Keanggotaan Perbadanan**

**5. (1) Perbadanan hendaklah terdiri daripada anggota yang**
berikut:

_(a)_ Pengerusi, yang hendaklah dilantik oleh Menteri tertakluk

kepada kelulusan Perdana Menteri;

_(b)_ Timbalan Pengerusi, yang hendaklah dilantik oleh Menteri

daripada kalangan tuan punya tanah dan pewaris tanah
di Kampong Bharu;

_(c)_ tidak lebih daripada dua orang wakil Kerajaan Persekutuan

yang hendaklah dilantik oleh Menteri;

_(d)_ Ketua Setiausaha Kementerian Wilayah Persekutuan dan

Kesejahteraan Bandar atau wakilnya;

_(e)_ Datuk Bandar Kuala Lumpur atau wakilnya;

_(f)_ seorang yang mewakili Kerajaan Negeri Selangor, yang

dinamakan oleh Raja Negeri Selangor, dan yang hendaklah
dilantik oleh Menteri;


-----

_Perbadanan Pembangunan Kampong Bharu_ 9

_(g)_ lima orang yang dinamakan daripada kalangan tuan

punya tanah dan pewaris tanah di Kampong Bharu yang
hendaklah dilantik oleh Menteri; dan

_(h)_ tidak lebih daripada tiga orang anggota lain yang

hendaklah dilantik oleh Menteri yang, pada pendapat
Menteri, mempunyai pengetahuan dan pengalaman dan
menunjukkan keupayaan dan profesionalisme dalam
perkara yang berhubungan dengan hal-hal pembangunan,
pengendalian dan pentadbiran hal ehwal Kampong Bharu
atau apa-apa kelayakan sesuai yang lain sebagaimana
yang ditentukan oleh Menteri.

(2) Pengerusi dan Timbalan Pengerusi yang dilantik di bawah
perenggan (1)(a) dan _(b) hendaklah seorang Melayu mengikut_
pengertian yang diberikan kepadanya di bawah Fasal (2) Perkara
160 Perlembagaan Persekutuan.

(3) Ketua Pegawai Eksekutif Perbadanan hendaklah menjadi
Setiausaha kepada Perbadanan.

**Jadual Pertama**

**6. (1) Peruntukan Jadual Pertama hendaklah terpakai bagi anggota**
Perbadanan.

(2) Menteri boleh meminda Jadual Pertama melalui perintah
yang disiarkan dalam _Warta._

**Tempoh jawatan**

**7.** Tertakluk kepada apa-apa syarat yang dinyatakan dalam surat
pelantikannya, seseorang anggota Perbadanan yang dilantik di
bawah perenggan 5(1)(a), (b), (c), (f), (g) atau _(h) hendaklah,_
melainkan jika dia terlebih dahulu meletakkan jawatannya atau
mengosongkan jawatannya atau pelantikannya dibatalkan terlebih
dahulu, memegang jawatan selama tempoh tidak melebihi dua
tahun dan layak untuk dilantik semula.

**Saraan dan elaun**

**8. (1) Pengerusi hendaklah dibayar apa-apa saraan dan elaun**
sebagaimana yang ditentukan oleh Menteri.


-----

10 _Rang Undang-Undang_

(2) Semua anggota lain Perbadanan hendaklah dibayar apa-apa
elaun pada apa-apa kadar yang ditentukan oleh Menteri.

**Pembatalan pelantikan dan peletakan jawatan**

**9. (1) Pelantikan mana-mana anggota Perbadanan di bawah**
perenggan 5(1)(a), (b), (c), (f), (g) atau _(h) boleh pada bila-bila_
masa dibatalkan oleh Menteri.

(2) Mana-mana anggota Perbadanan yang dilantik di bawah
perenggan 5(1)(a), (b), (c), (f), (g) atau _(h) boleh meletakkan_
jawatannya dengan memberikan notis bertulis kepada Menteri.

**Pengosongan jawatan**

**10. Jawatan seseorang anggota Perbadanan hendaklah menjadi**
kosong—

_(a)_ jika dia mati;

_(b)_ jika telah dibuktikan terhadapnya, atau jika dia telah

disabitkan atas, suatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak; atau

(ii) suatu kesalahan di bawah mana-mana undang
undang yang berhubungan dengan rasuah;

_(c)_ jika dia menjadi bankrap;

_(d)_ jika dia tidak sempurna akal atau selainnya tidak berupaya

untuk menunaikan kewajipannya;

_(e)_ dalam hal seseorang anggota Perbadanan selain Pengerusi,

jika dia tidak menghadiri mesyuarat Perbadanan tiga kali
berturut-turut tanpa kebenaran secara bertulis daripada
Pengerusi;

_(f)_ dalam hal Pengerusi, jika dia tidak menghadiri mesyuarat

Perbadanan tiga kali berturut-turut tanpa kebenaran secara
bertulis daripada Menteri;

_(g)_ jika pelantikannya dibatalkan oleh Menteri di bawah

subseksyen 9(1); atau

_(h)_ jika peletakan jawatannya di bawah subseksyen 9(2)

diterima oleh Menteri.


-----

_Perbadanan Pembangunan Kampong Bharu_ 11

**Penjalanan sementara fungsi Pengerusi**

**11. Menteri boleh melantik secara sementara mana-mana anggota**
Perbadanan untuk bertindak sebagai Pengerusi selama tempoh
apabila—

_(a)_ jawatan Pengerusi kosong;

_(b)_ Pengerusi tidak hadir bertugas atau tidak ada di Malaysia;

atau

_(c)_ Pengerusi, kerana apa-apa sebab lain, tidak dapat

melaksanakan kewajipan jawatannya.

**Jawatankuasa**

**12. (1) Perbadanan boleh menubuhkan apa-apa jawatankuasa**
yang difikirkannya perlu atau suai manfaat untuk membantunya
dalam melaksanakan fungsinya.

(2) Perbadanan boleh melantik mana-mana anggotanya untuk
menjadi pengerusi sesuatu jawatankuasa.

(3) Perbadanan boleh melantik mana-mana orang untuk menjadi
anggota sesuatu jawatankuasa.

(4) Seseorang anggota jawatankuasa hendaklah memegang jawatan
atas apa-apa syarat dan bagi apa-apa tempoh yang dinyatakan
dalam surat pelantikannya dan layak untuk dilantik semula.

(5) Perbadanan boleh membatalkan pelantikan mana-mana
anggota sesuatu jawatankuasa.

(6) Seseorang pengerusi jawatankuasa boleh, pada bila-bila
masa, meletakkan jawatannya dengan memberikan notis secara
bertulis kepada Perbadanan.

(7) Seseorang anggota jawatankuasa boleh, pada bila-bila masa,
meletakkan jawatan dengan memberikan notis secara bertulis
kepada pengerusi jawatankuasa itu.

(8) Perbadanan boleh, pada bila-bila masa, memberhentikan
atau mengubah keanggotaan sesuatu jawatankuasa.


-----

12 _Rang Undang-Undang_

(9) Sesuatu jawatankuasa boleh mengawal selia tatacaranya
sendiri.

(10) Sesuatu jawatankuasa hendaklah tertakluk kepada, dan
bertindak mengikut, apa-apa arahan yang diberikan kepadanya
oleh Perbadanan.

(11) Mesyuarat sesuatu jawatankuasa hendaklah diadakan pada
bila-bila masa dan di mana-mana tempat yang ditentukan oleh
pengerusi jawatankuasa itu.

(12) Sesuatu jawatankuasa hendaklah menyebabkan
supaya—

_(a)_ minit semua mesyuaratnya disenggarakan dan disimpan

dalam bentuk yang sepatutnya; dan

_(b)_ salinan minit semua mesyuaratnya dikemukakan kepada

Perbadanan dengan secepat yang dapat dilaksanakan.

(13) Sesuatu jawatankuasa boleh mengundang mana-mana
orang untuk menghadiri mana-mana mesyuaratnya bagi maksud
menasihatinya tentang apa-apa perkara yang sedang dibincangkan
tetapi orang itu tidak berhak untuk mengundi pada mesyuarat
itu.

(14) Anggota sesuatu jawatankuasa atau mana-mana orang yang
diundang di bawah subseksyen (13) boleh dibayar apa-apa elaun
dan belanja lain yang ditentukan oleh Perbadanan.

**Penzahiran kepentingan**

**13. (1) Seseorang anggota Perbadanan atau mana-mana jawatankuasa**
yang ditubuhkan di bawah seksyen 12 yang mempunyai atau
memperoleh suatu kepentingan langsung atau tidak langsung
sama ada dengan sendiri, menerusi anggota keluarganya atau
menerusi sekutunya berhubung dengan apa-apa perkara yang sedang
dibincangkan oleh Perbadanan atau jawatankuasa itu hendaklah
menzahirkan kepada Perbadanan atau jawatankuasa itu, mengikut
mana-mana yang berkenaan, hakikat kepentingannya dan jenis
kepentingan itu.


-----

_Perbadanan Pembangunan Kampong Bharu_ 13

(2) Penzahiran di bawah subseksyen (1) hendaklah direkodkan
dalam minit mesyuarat Perbadanan atau jawatankuasa itu,
mengikut mana-mana yang berkenaan, yang dalamnya perkara
itu dibincangkan dan, selepas penzahiran itu, anggota itu—

_(a)_ tidak boleh hadir atau mengambil bahagian dalam mana
mana perbincangan atau keputusan Perbadanan atau
jawatankuasa itu, mengikut mana-mana yang berkenaan,
mengenai perkara itu; dan

_(b)_ tidak boleh dikira bagi maksud membentuk kuorum

Perbadanan atau jawatankuasa itu, mengikut mana-mana
yang berkenaan,

apabila perkara itu dibincangkan atau diputuskan.

(3) Seseorang anggota Perbadanan atau jawatankuasa yang
tidak menzahirkan kepentingannya sebagaimana yang dikehendaki
di bawah subseksyen (1) melakukan suatu kesalahan dan boleh,
apabila disabitkan, didenda tidak melebihi satu ratus ribu ringgit
atau dipenjarakan selama tempoh tidak melebihi dua tahun atau
kedua-duanya.

(4) Tiada tindakan atau prosiding Perbadanan atau jawatankuasa
boleh ditidaksahkan atas alasan bahawa mana-mana anggota
Perbadanan atau jawatankuasa telah melanggar seksyen ini.

(5) Bagi maksud seksyen ini—

“anggota keluarganya”, berhubungan dengan seseorang anggota
Perbadanan atau jawatankuasa, termasuklah—

_(a)_ suami atau isterinya;

_(b)_ ibu atau bapanya (termasuk ibu atau bapa suami atau

isterinya);

_(c)_ anaknya (termasuk anak angkat atau anak tiri);

_(d)_ adik-beradiknya (termasuk adik-beradik suami atau

isterinya); dan

_(e)_ suami atau isteri anaknya atau adik beradiknya; dan


-----

14 _Rang Undang-Undang_

“sekutu”, berhubungan dengan seseorang anggota Perbadanan
atau jawatankuasa, ertinya—

_(a)_ orang yang merupakan penama atau pekerja anggota

itu;

_(b)_ firma yang anggota itu atau mana-mana penamanya

merupakan seorang pekongsinya;

_(c)_ pekongsi anggota itu;

_(d)_ pemegang amanah sesuatu amanah yang di bawahnya

anggota itu atau seorang anggota keluarganya ialah
seorang benefisiari; atau

_(e)_ mana-mana perbadanan mengikut pengertian Akta Syarikat

1965 [Akta 125], yang anggota itu atau mana-mana
penamanya atau seseorang anggota keluarganya ialah
seorang pengarah atau mempunyai pemegangan syer
yang substantial dalam perbadanan itu.

Bahagian Iii

FUNGSI DAN KUASA PERBADANAN

**Fungsi Perbadanan**

**14. (1) Fungsi Perbadanan adalah—**

_(a)_ untuk melaksanakan dasar, arahan dan strategi berhubungan

dengan pembangunan di dalam kawasan Pembangunan
Kampong Bharu mengikut pelan struktur dan pelan
tempatan yang disediakan di bawah Akta (Perancangan)
Wilayah Persekutuan 1982;

_(b)_ untuk bertindak sebagai badan penyelaras utama

berhubungan dengan pembangunan, pembangunan semula
atau penambahbaikan kawasan pembangunan Kampong
Bharu;

_(c)_ untuk memajukan, merangsang, menggalakkan, dan

memudahkan, di dalam kawasan pembangunan Kampong
Bharu–

(i) pertumbuhan ekonomi, komersial dan perindustrian;

dan


-----

_Perbadanan Pembangunan Kampong Bharu_ 15

(ii) pembangunan—

(A) perkhidmatan infrastruktur utiliti;

(B) kawasan kediaman;

(C) kemudahan pendidikan;

(D) kemudahan penjagaan kesihatan;

(E) aktiviti sosial, kebudayaan dan pelancongan

dan kesenian; dan

(F) kemudahan sukan dan rekreasi;

_(d)_ untuk menyebarkan apa-apa maklumat mengenai potensi

pelaburan dan pemasaran kepada pelabur atau pelabur
berpotensi, sama ada tempatan atau asing, dalam kawasan
pembangunan Kampong Bharu;

_(e)_ untuk menggalakkan pelaburan sektor swasta

dalam pembangunan yang dinyatakan dalam
subperenggan _(c)(ii);_

_(f)_ untuk mengenal pasti dan mengesyorkan strategi dan

inisiatif bagi pengadaan infrastruktur yang diperlukan,
bagi pengekalan dan perkembangan ekonomi kawasan
pembangunan Kampong Bharu.;

_(g)_ untuk menguruskan dan mempromosi penjualan hartanah

di dalam kawasan pembangunan Kampong Bharu;

_(h)_ untuk memberikan khidmat nasihat dan perundingan

kepada mana-mana orang berhubung dengan kawasan
pembangunan Kampong Bharu;

_(i)_ untuk menghendaki mana-mana orang yang berhasrat untuk

membangunkan kawasan pembangunan Kampong Bharu
supaya mengemukakan apa-apa dokumen yang mengandungi
cadangan pembangunan itu kepada Perbadanan;

_(j)_ untuk menyimpan dan menyenggara rekod dan dokumen

yang berhubungan dengan pembangunan kawasan
pembangunan Kampong Bharu; dan

_(k)_ untuk melakukan segala benda yang wajar atau suai

manfaat atau perlu untuk atau bersampingan dengan
pelaksanaan fungsinya di bawah Akta ini.


-----

16 _Rang Undang-Undang_

(2) Menjadi tanggungjawab Perbadanan dalam melaksanakan
fungsinya di bawah Akta ini untuk memastikan bahawa fungsifungsi itu dilaksanakan mengikut pelan struktur dan pelan tempatan
di bawah Akta (Perancangan) Wilayah Persekutuan 1982 dan
apa-apa undang-undang bertulis yang lain.

(3) Bagi maksud menjalankan mana-mana fungsinya di bawah
subseksyen (1), Perbadanan boleh melantik mana-mana ejen
sebagaimana yang difikirkannya patut.

(4) Perbadanan hendaklah menjalankan fungsinya di bawah
subseksyen (1) dengan apa-apa cara yang perlu demi melindungi,
memelihara dan memulihara kepentingan orang Melayu.

**Kuasa Perbadanan**

**15. (1) Perbadanan hendaklah mempunyai kuasa untuk melakukan**
segala benda yang perlu atau suai manfaat bagi atau berkaitan
dengan pelaksanaan fungsinya.

(2) Tanpa menjejaskan keluasan subseksyen (1), kuasa Perbadanan
hendaklah termasuk kuasa—

_(a)_ untuk menghendaki mana-mana jabatan dan agensi Kerajaan

yang berkaitan supaya mengemukakan apa-apa maklumat
sebagaimana yang dikehendaki bagi membolehkan
Perbadanan menjalankan fungsinya;

_(b)_ untuk mengenakan fi atau caj bagi perkhidmatan yang

diberikan oleh Perbadanan;

_(c)_ untuk melantik mana-mana ejen, pakar atau perunding

yang difikirkannya patut untuk membantu Perbadanan
dalam melaksanakan fungsinya;

_(d)_ untuk merumuskan dan melaksanakan pembangunan sumber

manusia dan program pembiayaan dan kerjasama bagi
pelaksanaan fungsi Perbadanan dengan sepatutnya dan
berkesan;

_(e)_ untuk bekerjasama dengan mana-mana pertubuhan perbadanan

atau agensi kerajaan bagi maksud melaksanakan fungsi
Perbadanan;


-----

_Perbadanan Pembangunan Kampong Bharu_ 17

_(f)_ untuk menubuhkan atau mengembangkan, atau menggalakkan

penubuhan atau perkembangan syarikat atau badan-badan
lain bagi menjalankan mana-mana aktivitinya;

_(g)_ dengan kelulusan Menteri, untuk memindahkan atau

melupuskan mana-mana asetnya; dan

_(h)_ untuk melakukan apa-apa jua yang bersampingan dengan

mana-mana fungsi dan kuasanya.

**Pewakilan fungsi dan kuasa Perbadanan**

**16. (1) Perbadanan boleh, secara bertulis, mewakilkan mana-mana**
fungsi dan kuasanya di bawah Akta ini kepada—

_(a)_ seorang anggota Perbadanan;

_(b)_ suatu jawatankuasa; atau

_(c)_ mana-mana pekerja Perbadanan.

(2) Mana-mana orang yang diwakilkan dengan fungsi atau
kuasa itu adalah terikat untuk mematuhi dan mengambil kira
segala syarat dan sekatan yang dikenakan oleh Perbadanan dan
segala kehendak, tatacara dan perkara yang dinyatakan oleh
Perbadanan.

(3) Mana-mana fungsi dan kuasa yang diwakilkan di bawah
seksyen ini hendaklah dilaksanakan dan dijalankan atas nama dan
bagi pihak Perbadanan.

(4) Pewakilan di bawah seksyen ini tidak menghalang Perbadanan
daripada melaksanakan atau menjalankan sendiri mana-mana fungsi
dan kuasa yang telah diwakilkan itu pada bila-bila masa.

**Arahan oleh Menteri**

**17. Perbadanan hendaklah bertanggungjawab kepada Menteri, dan**
Menteri boleh, dari semasa ke semasa, memberikan arahan yang
tidak bercanggah dengan peruntukan Akta ini dan Perbadanan
hendaklah melaksanakan segala arahan yang diberi itu.


-----

18 _Rang Undang-Undang_

**Penyata, laporan, akaun dan maklumat**

**18. (1) Perbadanan hendaklah memberi Menteri, dan mana-mana**
pihak berkuasa awam yang dinyatakan oleh Menteri, apa-apa
penyata, laporan, akaun dan maklumat berkenaan dengan aktiviti
dan kewangannya sebagaimana yang dikehendaki atau diarahkan
oleh Menteri dari semasa ke semasa.

(2) Penyata, laporan, akaun dan maklumat itu hendaklah dalam
apa-apa bentuk dan hendaklah mengandungi apa-apa maklumat
yang berhubungan dengan prosiding dan dasar Perbadanan dan
apa-apa perkara lain sebagaimana yang dinyatakan oleh Menteri
dari semasa ke semasa.

Bahagian IV

MAJLIS PENASIHAT

**Majlis Penasihat**

**19. (1) Suatu Majlis Penasihat ditubuhkan bagi maksud menasihati**
Perbadanan dalam menjalankan fungsi dan kuasa di bawah Akta
ini.

(2) Nasihat Majlis Penasihat kepada Perbadanan di bawah
subseksyen (1) hendaklah mengenai perkara-perkara yang
berhubungan dengan kepentingan orang Melayu di Kampong Bharu
dan apa-apa perkara lain yang dirujuk kepadanya oleh Perbadanan
berhubungan dengan pembangunan Kampong Bharu.

(3) Nasihat Majlis Penasihat hendaklah diteliti, dikaji dan, jika
bersesuaian, hendaklah diterima pakai oleh Perbadanan.

**Keanggotaan Majlis Penasihat**

**20. (1) Majlis Penasihat hendaklah terdiri daripada anggota yang**
berikut yang hendaklah dilantik oleh Menteri:

_(a)_ Pengerusi; dan

_(b)_ tidak lebih daripada empat belas orang yang merupakan

wakil masyarakat Kampong Bharu.


-----

_Perbadanan Pembangunan Kampong Bharu_ 19

(2) Bagi maksud seksyen ini, “masyarakat Kampong Bharu”
ertinya tuan punya tanah dan pewaris tanah Kampong Bharu,
termasuklah tuan punya tanah dan pewaris tanah di Kampong
Bharu yang—

_(a)_ ialah anggota badan bukan Kerajaan yang mempunyai

kepentingan dalam pembangunan Kampong Bharu;
atau

_(b)_ terlibat dalam aktiviti komersial di Kampong Bharu.

(3) Jika mana-mana anggota yang dilantik di bawah subseksyen
(1) terhenti menjadi anggota Majlis Penasihat kerana apa-apa sebab
yang diperuntukkan di bawah Akta ini, Menteri boleh melantik
mana-mana orang lain untuk mengisi kekosongan itu.

(4) Peruntukan dalam Jadual Kedua hendaklah terpakai bagi
anggota Majlis Penasihat.

(5) Menteri boleh meminda Jadual Kedua melalui perintah
yang disiarkan dalam _Warta._

**Tempoh jawatan**

**21. Seseorang anggota yang dilantik di bawah seksyen 20 hendaklah,**
melainkan jika dia terlebih dahulu meletakkan jawatannya atau
pelantikannya dibatalkan terlebih dahulu, memegang jawatan
selama tempoh tidak melebihi dua tahun dan layak untuk dilantik
semula bagi tempoh sebagaimana yang ditentukan oleh Menteri,
tetapi tidak melebihi dua tahun.

**Pembatalan pelantikan dan peletakan jawatan**

**22. (1) Pelantikan mana-mana anggota Majlis Penasihat di bawah**
seksyen 20 boleh dibatalkan oleh Menteri.

(2) Seseorang anggota Majlis Penasihat boleh, pada bila-bila
masa, meletakkan jawatannya dengan memberikan notis bertulis
kepada Menteri.


-----

20 _Rang Undang-Undang_

**Penjalanan sementara fungsi Pengerusi**

**23. (1) Menteri boleh melantik mana-mana anggota Majlis**
Penasihat untuk bertindak secara sementara sebagai Pengerusi
semasa tempoh apabila—

_(a)_ jawatan pengerusi kosong;

_(b)_ Pengerusi tidak hadir bertugas atau tidak ada di Malaysia;

atau

_(c)_ Pengerusi, kerana apa-apa sebab lain, tidak dapat

melaksanakan kewajipan jawatannya.

(2) Anggota yang dilantik di bawah subseksyen (1) hendaklah,
dalam tempoh yang anggota itu melaksanakan fungsi sebagai
Pengerusi di bawah seksyen ini, disifatkan sebagai seorang
Pengerusi.

**Pengosongan jawatan dan pengisian kekosongan**

**24. Jawatan seseorang anggota Majlis Penasihat yang dilantik di**
bawah seksyen 20 hendaklah menjadi kosong—

_(a)_ jika dia mati;

_(b)_ jika telah dibuktikan terhadapnya, atau dia telah disabitkan

atas, suatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak; atau

(ii) suatu kesalahan di bawah mana-mana undang
undang yang berhubungan dengan rasuah;

_(c)_ jika dia menjadi bankrap;

_(d)_ jika dia tidak sempurna akal atau selainnya tidak berupaya

menunaikan kewajipannya;

_(e)_ dalam hal Pengerusi, jika dia tidak menghadiri mesyuarat

Majlis Penasihat tiga kali berturut-turut tanpa kebenaran
secara bertulis daripada Menteri;

_(f)_ dalam hal seorang anggota Majlis Penasihat selain

Pengerusi, jika dia tidak menghadiri mesyuarat Majlis
Penasihat tiga kali berturut-turut tanpa kebenaran secara
bertulis daripada Pengerusi;


-----

_Perbadanan Pembangunan Kampong Bharu_ 21

_(g)_ jika pelantikannya dibatalkan oleh Menteri; atau

_(h)_ jika peletakan jawatannya diterima oleh Menteri.

**Penzahiran kepentingan**

**25. Peruntukan seksyen 13 hendaklah terpakai mutatis mutandis**
bagi anggota Majlis Penasihat.

**Elaun**

**26.** Pengerusi dan semua anggota lain Majlis Penasihat boleh dibayar
apa-apa elaun sebagaimana yang ditentukan oleh Menteri.

Bahagian V

PEKERJA PERBADANAN

**Ketua Pegawai Eksekutif**

**27. (1) Menteri, dengan kelulusan Perdana Menteri, hendaklah**
melantik seorang Ketua Pegawai Eksekutif.

(2) Ketua Pegawai Eksekutif yang dilantik di bawah subseksyen
(1) hendaklah seorang Melayu mengikut pengertian yang
diberikan kepadanya di bawah Fasal 2 Perkara 160 Perlembagaan
Persekutuan.

(3) Pelantikan di bawah subseksyen (1) hendaklah dibuat atas
apa-apa terma dan syarat sebagaimana yang ditentukan oleh
Menteri.

(4) Ketua Pegawai Eksekutif hendaklah dibayar apa-apa saraan
dan elaun sebagaimana yang ditentukan oleh Menteri.

(5) Perbadanan hendaklah meletakhakkan pada Ketua Pegawai
Eksekutif apa-apa kuasa dan mengenakan ke atasnya apa-apa
kewajipan yang ditentukan oleh Perbadanan.

(6) Ketua Pegawai Eksekutif hendaklah bertanggungjawab bagi
keseluruhan pentadbiran dan pengurusan fungsi dan hal ehwal
hari ke hari Perbadanan.


-----

22 _Rang Undang-Undang_

(7) Ketua Pegawai Eksekutif hendaklah mempunyai kawalan
am ke atas pekerja Perbadanan.

(8) Ketua Pegawai Eksekutif hendaklah melaksanakan apaapa kewajipan lain yang diarahkan oleh Perbadanan dari semasa
ke semasa.

(9) Dalam menunaikan kewajipannya, Ketua Pegawai
Eksekutif hendaklah bertindak di bawah kuasa dan arahan am
Perbadanan.

**Penjalanan sementara fungsi Ketua Pegawai Eksekutif**

**28. Menteri boleh melantik mana-mana pekerja Perbadanan untuk**
bertindak sebagai Ketua Pegawai Eksekutif semasa apa-apa tempoh
apabila—

_(a)_ jawatan Ketua Pegawai Eksekutif kosong;

_(b)_ Ketua Pegawai Eksekutif tidak hadir bertugas atau tidak

ada di Malaysia; atau

_(c)_ Ketua Pegawai Eksekutif, kerana apa-apa sebab lain, tidak

dapat melaksanakan tugas jawatannya.

**Pelantikan pekerja Perbadanan**

**29. Perbadanan boleh, dari semasa ke semasa, melantik dan**
mengambil kerja apa-apa bilangan pekerja yang difikirkannya
perlu dan atas apa-apa terma yang difikirkannya sesuai bagi
menjalankan maksud Akta ini.

**Syarat perkhidmatan**

**30. Perbadanan boleh, dengan kelulusan Menteri, menentukan**
syarat perkhidmatan pekerjanya.

**Pinjaman, biasiswa dan wang pendahuluan**

**31. Perbadanan boleh memberikan pinjaman, biasiswa dan wang**
pendahuluan kepada pekerjanya bagi apa-apa maksud dan atas
apa-apa terma yang ditentukan oleh Perbadanan.


-----

_Perbadanan Pembangunan Kampong Bharu_ 23

**Pembayaran faedah persaraan, dsb.**

**32. Perbadanan boleh membuat perkiraan bagi pembayaran**
kepada pekerjanya dan orang tanggungan mereka apa-apa faedah
persaraan, pencen, ganjaran dan elaun lain yang ditentukan oleh
Perbadanan tertakluk kepada Akta Pencen Pihak-Pihak Berkuasa
Berkanun dan Tempatan 1980 [Akta 239].

**Surcaj**

**33. (1) Seseorang pekerja Perbadanan boleh disurcaj jika ternyata**
kepada Perbadanan bahawa dia—

_(a)_ tidak memungut apa-apa wang yang terhutang kepada

Perbadanan yang pemungutan wang itu menjadi atau
pernah menjadi tanggungjawabnya;

_(b)_ bertanggungjawab atau pernah bertanggungjawab ke atas

apa-apa pembayaran wang daripada Perbadanan yang
tidak sepatutnya dibuat atau bagi apa-apa pembayaran
wang yang tidak diluluskan dengan sewajarnya;

_(c)_ bertanggungjawab atau pernah bertanggungjawab, secara

langsung atau tidak langsung, bagi apa-apa kekurangan
dalam, atau bagi pemusnahan, apa-apa wang, barangbarang simpanan atau harta lain Perbadanan;

_(d)_ tidak membuat apa-apa pembayaran, atau bertanggungjawab

atau pernah bertanggungjawab bagi apa-apa kelewatan
dalam pembayaran, wang daripada Perbadanan kepada
mana-mana orang yang kepadanya pembayaran itu kena
dibuat di bawah mana-mana undang-undang, di bawah
mana-mana kontrak, perjanjian atau perkiraan yang dibuat
antara orang itu dengan Perbadanan; atau

_(e)_ sebagai atau semasa menjadi pegawai perakaunan, tidak

menyimpan akaun atau rekod yang sepatutnya.

(2) Dalam seksyen ini, “pegawai perakaunan” termasuklah seorang
pekerja yang dipertanggungkan dengan tanggungjawab—

_(a)_ untuk memungut, menerima atau mengakaunkan, atau yang

sebenarnya memungut, menerima atau mengakaunkan,
apa-apa wang Perbadanan;


-----

24 _Rang Undang-Undang_

_(b)_ untuk membuat pembayaran, atau yang sebenarnya membuat

pembayaran, daripada apa-apa wang Perbadanan; atau

_(c)_ untuk menerima, menyimpan, melupuskan atau

mengakaunkan, apa-apa barang simpan dan harta
Perbadanan, atau yang sebenarnya menerima, memegang,
melupuskan atau mengakaunkan tentang barang simpanan
dan harta itu.

(3) Perbadanan hendaklah, sebelum seseorang disurcaj,
menyampaikan kepadanya suatu notis bertulis yang memintanya
menunjukkan sebab mengapa dia tidak patut disurcaj.

(4) Jika penjelasan yang memuaskan hati tidak diterima dalam
masa empat belas hari dari tarikh notis disampaikan kepada
seseorang di bawah subseksyen (3), Perbadanan boleh—

_(a)_ dalam hal mana-mana perbuatan atau peninggalan yang

disebut dalam perenggan (1)(a), (b) dan _(c), mensurcaj_
terhadap orang itu wang yang tidak melebihi amaun
yang tidak dipungut, atau apa-apa bayaran yang tidak
sepatutnya dibuat, atau nilai yang terkurang dalam harta
itu atau nilai harta yang termusnah itu; dan

_(b)_ dalam hal mana-mana perbuatan atau peninggalan yang

disebut dalam perenggan (1)(d) dan _(e), mensurcaj_
terhadap orang itu apa-apa jumlah wang difikirkan patut
oleh Perbadanan.

(5) Perbadanan hendaklah memberitahu orang yang disurcaj
berkenaan dengan apa-apa surcaj yang dikenakan di bawah
subseksyen (4).

(6) Walau apa pun subsesksyen (4) dan (5), Perbadanan boleh
pada bila-bila masa menarik balik apa-apa surcaj yang berkenaan
dengannya penjelasan yang memuaskan hati telah diterima atau
jika ternyata selainnya bahawa tiada surcaj patut dikenakan, dan
Perbadanan hendaklah dengan serta-merta memberitahu orang
yang disurcaj itu tentang penarikan balik itu.

(7) Apa-apa amaun surcaj yang dikenakan di bawah subseksyen
(4) dan tidak ditarik balik di bawah subseksyen (6) hendaklah
menjadi hutang yang kena dibayar kepada Perbadanan daripada


-----

_Perbadanan Pembangunan Kampong Bharu_ 25

orang disurcaj dan boleh didakwa dan didapatkan di dalam manamana mahkamah atas guaman Perbadanan dan boleh juga, jika
diarahkan oleh Perbadanan, didapatkan melalui potongan—

_(a)_ gaji orang yang disurcaj; atau

_(b)_ pencen orang yang disurcaj,

dengan ansuran bulanan yang sama banyak yang tidak melebihi
satu perempat daripada jumlah gaji atau pencen bulanan, mengikut
mana-mana yang berkenaan, orang itu.

**Perbadanan boleh menerima pakai peraturan-peraturan,**
**dsb.**

**34. Perbadanan boleh, dengan kelulusan Menteri, menerima pakai**
dengan apa-apa ubah suaian yang difikirkannya patut, apa-apa
peraturan-peraturan, kaedah-kaedah, dasar, surat pekeliling dan
arahan yang diperbuat atau dikeluarkan oleh Kerajaan Persekutuan
berhubung dengan apa-apa perkara di bawah Bahagian ini.

Bahagian Vi

PERUNTUKAN KEWANGAN

**Kumpulan Wang**

**35. (1) Bagi maksud Akta ini, suatu kumpulan wang yang dikenali**
sebagai “Kumpulan Wang Perbadanan Pembangunan Kampong
Bharu” ditubuhkan.

(2) Kumpulan Wang hendaklah dikawal, disenggara dan
ditadbirkan oleh Perbadanan.

(3) Kumpulan Wang hendaklah terdiri daripada—

_(a)_ apa-apa jumlah wang yang diperuntukkan dari semasa

ke semasa oleh Parlimen;

_(b)_ semua atau mana-mana bahagian fi, kos dan caj

yang dikenakan oleh atau yang kena dibayar kepada
Perbadanan;


-----

26 _Rang Undang-Undang_

_(c)_ semua wang yang diperoleh daripada penjualan, pelupusan,

pemajakan atau penyewaan, atau apa-apa urus niaga
lain mengenai, apa-apa harta, gadai janji, gadaian atau
debentur yang terletak hak pada atau yang diperoleh
oleh Perbadanan;

_(d)_ semua wang dan harta lain yang dengan apa-apa cara

menjadi kena dibayar kepada atau terletak hak pada
Perbadanan berkenaan dengan apa-apa perkara yang
bersampingan dengan fungsi dan kuasanya;

_(e)_ apa-apa jumlah wang yang diperuntukkan oleh Kerajaan

Persekutuan bagi pembangunan mana-mana kawasan
Pembangunan Kampong Bharu;

_(f)_ semua wang yang diperoleh daripada pelaksanaan apa-apa

projek, skim atau perusahaan;

_(g)_ semua wang yang diperoleh sebagai pendapatan daripada

pelaburan yang dibuat oleh Perbadanan;

_(h)_ wang yang dipinjam oleh Perbadanan bagi maksud Akta

ini;

_(i)_ semua wang yang diperoleh daripada khidmat perundingan

dan nasihat yang diadakan oleh Perbadanan;

_(j)_ apa-apa sumbangan atau pelaburan yang diberikan oleh

mana-mana orang bagi maksud pembangunan kawasan
pembangunan Kampong Bharu; dan

_(k)_ semua wang lain yang diterima dengan sah oleh

Perbadanan.

**Perbelanjaan yang hendaklah dipertanggungkan pada Kumpulan**
**Wang**

**36. Kumpulan Wang hendaklah dibelanjakan bagi maksud yang**
berikut:

_(a)_ membayar apa-apa perbelanjaan yang dilakukan secara

sah oleh Perbadanan, termasuk fi dan kos;

_(b)_ membayar saraan, elaun, faedah dan belanja lain anggota

Perbadanan, anggota jawatankuasa, anggota Majlis
Penasihat dan pekerja Perbadanan;


-----

_Perbadanan Pembangunan Kampong Bharu_ 27

_(c) membeli atau menyewa kelengkapan, jentera dan apa-_

apa bahan lain, memperoleh tanah dan apa-apa aset,
dan menjalankan apa-apa kerja dan usaha lain dalam
pelaksanaan fungsinya dan penjalanan kuasanya;

_(d)_ membayar balik wang yang dipinjam di bawah Akta ini

dan bunga yang kena dibayar atas wang yang dipinjam
itu;

_(e)_ pemberian pinjaman, biasiswa dan wang pendahuluan

kepada pekerjanya; dan

_(f) secara amnya, membayar apa-apa belanja bagi melaksanakan_

peruntukan Akta ini.

**Pemeliharaan Kumpulan Wang**

**37. Perbadanan berkewajipan untuk memelihara Kumpulan**
Wang dengan melaksanakan dan menunaikan fungsinya, dan
menjalankan kuasa dan kewajipannya di bawah Akta ini dengan
sedemikian cara supaya dapat dipastikan bahawa jumlah hasil
Perbadanan mencukupi untuk membayar semua jumlah wang
yang boleh dipertanggungkan dengan sepatutnya kepada akaun
hasilnya, termasuk susut nilai dan bunga atas modal, dari setahun
ke setahun, tertakluk kepada arahan Menteri.

**Kumpulan wang rizab**

**38. Perbadanan hendaklah menubuhkan dan menyenggara suatu**
kumpulan wang rizab dalam Kumpulan Wang.

**Perbelanjaan dan penyediaan anggaran**

**39. (1) Perbelanjaan Perbadanan setakat amaun yang dibenarkan**
oleh Menteri bagi mana-mana satu tahun hendaklah dibayar
daripada Kumpulan Wang.

(2) Sebelum 1 Sepetember setiap tahun, Perbadanan hendaklah
mengemukakan kepada Menteri suatu anggaran perbelanjaan bagi
tahun kewangan yang berikutnya mengikut apa-apa bentuk dan
yang mengandungi apa-apa butir sebagaimana yang diarahkan
oleh Menteri.


-----

28 _Rang Undang-Undang_

(3) Menteri hendaklah, sebelum bermulanya awal tahun kewangan
yang berikutnya, memberitahu Perbadanan mengenai amaun yang
dibenarkan bagi perbelanjaan secara amnya atau mengenai amaun
yang dibenarkan bagi setiap perihalan perbelanjaan berdasarkan
anggaran yang disediakan di bawah subseksyen (2).

(4) Perbadanan boleh, pada bila-bila masa, mengemukakan
kepada Menteri suatu anggaran tambahan perbelanjaannya bagi
mana-mana satu tahun dan Menteri boleh membenarkan keseluruhan
atau mana-mana bahagian perbelanjaan tambahan yang dimasukkan
dalam anggaran tambahan itu.

**Akaun bank**

**40. Perbadanan hendaklah membuka dan menyenggarakan akaun**
atau akaun-akaun dengan mana-mana institusi kewangan atau
institusi-institusi kewangan dalam Malaysia sebagaimana yang
difikirkan patut oleh Perbadanan, selepas berunding dengan
Menteri; dan tiap-tiap akaun itu hendaklah dikendalikan setakat
yang boleh dilaksanakan melalui cek yang ditandatangani oleh
Pengerusi dan Ketua Pegawai Eksekutif atau mana-mana dua
orang anggota Perbadanan yang diberi kuasa oleh Pengerusi secara
bertulis bagi maksud itu dari semasa ke semasa.

**Kuasa untuk meminjam**

**41.** Perbadanan boleh, dari semasa ke semasa, meminjam dalam
apa-apa bentuk dan atas apa-apa terma yang diluluskan oleh
Menteri dengan persetujuan Menteri Kewangan, apa-apa wang
yang dikehendaki oleh Perbadanan bagi memenuhi mana-mana
obligasinya atau bagi menunaikan mana-mana kewajipannya.

**Pelaburan**

**42.** Wang Perbadanan hendaklah setakat yang tidak diperlukan
untuk dibelanjakan dengan segera oleh Perbadanan di bawah
Akta ini, dilaburkan mengikut apa-apa cara yang diluluskan oleh
Menteri dengan persetujuan Menteri Kewangan.


-----

_Perbadanan Pembangunan Kampong Bharu_ 29

**Bayaran kepada Kumpulan Wang Disatukan Persekutuan**

**43.** Perbadanan boleh, atas arahan Kerajaan, menyebabkan supaya
dibayar kepada Kumpulan Wang Disatukan Persekutuan apa-apa
amaun daripada lebihan tahunan semasanya selepas tahun ketiga
operasinya.

**Batasan kontrak**

**44.** Perbadanan tidak boleh, tanpa kelulusan Menteri dan persetujuan
Menteri Kewangan, membuat apa-apa kontrak yang di bawahnya
Perbadanan dikehendaki untuk membayar atau menerima suatu
amaun yang melebihi sepuluh juta ringgit.

**Tatacara kewangan**

**45.** Tertakluk kepada Akta ini dan kelulusan Menteri, Perbadanan
hendaklah menentukan tatacara kewangannya sendiri.

**Tahun kewangan**

**46.** Tahun kewangan Perbadanan hendaklah bermula pada
1 Januari dan berakhir pada 31 Disember setiap tahun.

**Akaun dan laporan**

**47.** (1) Perbadanan hendaklah menyebabkan suatu akaun yang
sepatutnya bagi Kumpulan Wang dan suatu laporan yang sepatutnya
aktiviti Perbadanan disimpan dan hendaklah, dengan secepat yang
dapat dilaksanakan selepas berakhirnya setiap tahun kewangan,
menyebabkan supaya disediakan bagi tahun kewangan itu—

_(a)_ supaya penyata akaun Perbadanan yang hendaklah

mengandungi kunci kira-kira dan akaun pendapatan dan
perbelanjaan; dan

_(b)_ suatu penyata mengenai aktiviti Perbadanan.


-----

30 _Rang Undang-Undang_

(2) Perbadanan hendaklah dengan seberapa segera yang mungkin
menghantar suatu salinan penyata akaun yang telah diperakui
sah oleh juruaudit dan suatu salinan laporan juruaudit kepada
Menteri yang hendaklah menyebabkan kedua-duanya dibentangkan
di hadapan kedua-dua Majlis Parlimen.

**Akta Badan Berkanun (Akaun dan Laporan Tahunan) 1980**

**48. Akta Badan Berkanun (Akaun dan Laporan Tahunan) 1980**

[Akta 240] hendaklah terpakai bagi Perbadanan.

Bahagian Vii

AM

**Pendakwaan**

**49. Suatu pendakwaan bagi mana-mana kesalahan di bawah Akta**
ini tidak boleh dimulakan kecuali oleh atau dengan keizinan secara
bertulis daripada Pendakwa Raya.

**Pekhidmat awam**

**50. Semua anggota Perbadanan dan anggota mana-mana**
jawatankuasa, dan pekerja dan ejen Perbadanan, semasa menunaikan
kewajipan mereka di bawah Akta ini sebagai anggota, pekerja
atau ejen sedemikian, hendaklah disifatkan sebagai pekhidmat
awam mengikut pengertian Kanun Keseksaan [Akta 574].

**Akta Perlindungan Pihak Berkuasa Awam 1948**

**51. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan
atau prosiding terhadap Perbadanan atau terhadap anggota
Perbadanan, anggota jawatankuasa, dan pekerja atau ejen Perbadanan
berkenaan dengan apa-apa perbuatan, keabaian atau keingkaran
yang dibuat atau dilakukan olehnya dengan suci hati atau apaapa peninggalan yang ditinggalkan olehnya dengan suci hati, atas
sifat sedemikian.


-----

_Perbadanan Pembangunan Kampong Bharu_ 31

**Obligasi kerahsiaan**

**52. (1) Kecuali bagi mana-mana maksud Akta ini atau bagi**
maksud apa-apa prosiding sivil atau jenayah di bawah manamana undang-undang bertulis atau jika selainnya dibenarkan oleh
Perbadanan—

_(a)_ tiada anggota Perbadanan atau mana-mana jawatankuasanya

atau mana-mana pekerja atau ejen Perbadanan atau manamana orang yang menghadiri mana-mana mesyuarat
Perbadanan atau mana-mana jawatankuasanya, sama ada
dalam atau selepas tempoh jawatan atau pekerjaannya,
boleh menzahirkan apa-apa maklumat yang didapatinya
semasa melaksanakan tugasnya dan yang tidak disiarkan
menurut Akta ini; dan

_(b)_ tiada seorang lain pun yang, melalui apa-apa cara,

mempunyai akses kepada apa-apa maklumat atau dokumen
yang berhubungan dengan hal ehwal Perbadanan boleh
menzahirkan maklumat atau dokumen itu.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu ratus ribu ringgit atau dipenjarakan selama tempoh
tidak melebihi tiga tahun atau kedua-duanya.

**Pewakilan dalam prosiding sivil**

**53. Walau apa pun peruntukan mana-mana undang-undang bertulis**
yang lain–

_(a)_ dalam mana-mana prosiding sivil oleh atau terhadap

Perbadanan;

_(b)_ dalam mana-mana prosiding sivil terhadap mana-mana

pekerja berhubung dengan pelaksanaan fungsinya
di bawah Akta ini; atau

_(c) dalam mana-mana prosiding sivil yang lain yang dalamnya_

Perbadanan dikehendaki atau dibenarkan oleh mahkamah
untuk diwakili, atau didengar, atau selainnya berhak
untuk diwakili atau didengar,


-----

32 _Rang Undang-Undang_

mana-mana orang yang diberi kuasa oleh Perbadanan bagi maksud
itu boleh, bagi pihak Perbadanan atau pekerja tersebut, memulakan
prosiding sedemikian atau hadir dalam prosiding itu dan boleh
membuat semua kehadiran dan permohonan dan melakukan
semua perbuatan yang berkenaan dengan prosiding itu bagi pihak
Perbadanan atau pekerja itu.

**Kuasa untuk menubuhkan syarikat**

**54. Perbadanan boleh menubuhkan syarikat di bawah Akta**
Syarikat 1965 untuk menjalankan dan menjaga, mengelola dan
menguruskan apa-apa aktiviti yang telah dirancangkan atau
diusahakan oleh Perbadanan pada melaksanakan fungsinya atau
menjalankan kuasanya.

**Kuasa untuk membuat peraturan-peraturan**

**55. (1) Menteri boleh, selepas berunding dengan Perbadanan,**
membuat peraturan-peraturan yang suai manfaat atau perlu bagi
melaksanakan sepenuhnya atau bagi melaksanakan peruntukan
Akta ini dengan lebih baik.

(2) Tanpa menjejaskan keluasan subseksyen (1), peraturanperaturan boleh dibuat bagi atau berkenaan dengan semua atau
mana-mana perkara yang berikut:

_(a)_ menetapkan cara yang mengikutnya rekod dan

dokumen yang hendak diuruskan berhubungan dengan
pembangunan Kampong Bharu hendaklah disimpan dan
disenggarakan;

_(b)_ menetapkan fi atau caj bagi perkhidmatan yang disediakan

oleh Perbadanan; dan

_(c)_ memperuntukkan bagi apa-apa perkara lain sebagaimana

yang perlu bagi melaksanakan peruntukan Akta ini.

Jadual Pertama

[Seksyen 6]

**Masa dan tempat mesyuarat**

1. (1) Perbadanan hendaklah mengadakan seberapa banyak mesyuarat yang
perlu bagi melaksanakan fungsinya dengan cekap dan mesyuarat itu hendaklah
diadakan di tempat dan pada masa yang diputuskan oleh Pengerusi, dengan


-----

_Perbadanan Pembangunan Kampong Bharu_ 33

syarat bahawa Pengerusi tidak boleh membenarkan lebih daripada dua bulan
berlalu antara mesyuarat.

(2) Pengerusi hendaklah memanggil mesyuarat jika diminta untuk berbuat

demikian secara bertulis oleh Menteri.

**Kuorum**

2. Pengerusi dan sekurang-kurangnya separuh daripada anggota Perbadanan yang
lain hendaklah membentuk kuorum bagi mana-mana mesyuarat Perbadanan.

**Undi Pemutus**

3. Jika mengenai apa-apa persoalan yang hendak ditentukan oleh Perbadanan
terdapat bilangan undi yang sama banyak, Pengerusi hendaklah mempunyai
undi pemutus sebagai tambahan kepada undi biasanya.

**Perbadanan boleh mengundang orang lain untuk menghadiri mesyuarat**

4. (1) Perbadanan boleh mengundang mana-mana orang untuk menghadiri
mana-mana mesyuarat atau pertimbangtelitian Perbadanan bagi maksud
menasihatinya tentang apa-apa perkara yang sedang dibincangkan, tetapi manamana orang yang hadir itu tidak berhak untuk mengundi pada mesyuarat atau
pertimbangtelitian itu.

(2) Seseorang yang diundang di bawah subperenggan (1) hendaklah dibayar

apa-apa elaun sebagaimana yang ditentukan oleh Perbadanan.

**Minit**

5. (1) Perbadanan hendaklah menyebabkan supaya minit kesemua mesyuaratnya
disenggarakan dan disimpan dalam bentuk yang sepatutnya.

(2) Minit mesyuarat Perbadanan, jika ditandatangani dengan sewajarnya,

hendaklah, dalam mana-mana prosiding undang-undang, diterima sebagai
keterangan prima facie mengenai fakta yang dinyatakan dalam minit itu tanpa
bukti selanjutnya.

(3) Tiap-tiap mesyuarat Perbadanan yang berkenaan dengannya minit telah

dibuat mengikut subperenggan (1) dan (2) hendaklah disifatkan telah dipanggil
dan diadakan dengan sewajarnya dan semua anggota dalam mesyuarat itu layak
dengan sewajarnya untuk bertindak.

**Tatacara**

6. Perbadanan boleh mengawal selia tatacaranya sendiri.


-----

34 _Rang Undang-Undang_

**Kesahan perbuatan dan prosiding**

7. Tiada perbuatan yang dilakukan atau prosiding yang diambil di bawah
Akta ini boleh dipersoalkan atas alasan bahawa—

_(a)_ ada apa-apa kekosongan dalam keanggotaan, atau ada apa-apa kecacatan

dalam penubuhan, Perbadanan; atau

_(b)_ ada apa-apa peninggalan, kecacatan atau ketidakteraturan yang tidak

menyentuh merit kes itu.

**Anggota hendaklah menumpukan masa kepada urusan**

8. Anggota Perbadanan hendaklah menumpukan masa kepada urusan
Perbadanan sebagaimana yang perlu untuk menunaikan kewajipan mereka
dengan berkesan.

Jadual Kedua

[Subseksyen 20(3)]

**Masa dan tempat mesyuarat**

1. (1) Majlis Penasihat hendaklah mengadakan seberapa banyak mesyuarat
yang perlu bagi melaksanakan fungsinya dengan cekap dan mesyuarat itu
hendaklah diadakan di tempat dan pada masa yang diputuskan oleh Pengerusi,
dengan syarat bahawa Pengerusi tidak boleh membenarkan lebih daripada dua
bulan berlalu.

(2) Pengerusi hendaklah memanggil mesyuarat jika diminta untuk berbuat

demikian secara bertulis oleh Menteri.

**Kuorum**

2. Pengerusi dan sekurang-kurangnya separuh daripada anggota Majlis Penasihat
yang lain hendaklah membentuk kuorum bagi mana-mana mesyuarat Majlis
Penasihat.

**Undi pemutus**

3. Jika mengenai apa-apa persoalan yang hendak ditentukan oleh Majlis
Penasihat terdapat bilangan undi yang sama banyak, Pengerusi hendaklah
mempunyai undi pemutus sebagai tambahan kepada undi biasanya.


-----

_Perbadanan Pembangunan Kampong Bharu_ 35

**Majlis Penasihat boleh mengundang orang lain untuk menghadiri**
**mesyuarat**

4. Majlis Penasihat boleh mengundang mana-mana orang untuk menghadiri
mana-mana mesyuarat atau pertimbangtelitian Majlis Penasihat bagi maksud
menasihatinya tentang apa-apa perkara yang sedang dibincangkan, tetapi manamana orang yang hadir itu tidak berhak untuk mengundi pada mesyuarat atau
pertimbangtelitian itu.

**Minit**

5. (1) Majlis Penasihat hendaklah menyebabkan supaya minit kesemua
mesyuaratnya disenggarakan dan disimpan dalam bentuk yang sepatutnya.

(2) Minit mesyuarat Majlis Penasihat jika ditandatangani dengan sewajarnya,

hendaklah, dalam mana-mana prosiding undang-undang, diterima sebagai
keterangan prima facie mengenai fakta yang dinyatakan dalam minit itu tanpa
bukti selanjutnya.

(3) Tiap-tiap mesyuarat Majlis Penasihat yang berkenaan dengannya minit

telah dibuat mengikut subperenggan (1) dan (2) hendaklah disifatkan telah
dipanggil dan diadakan dengan sewajarnya dan semua anggota dalam mesyuarat
itu layak dengan sewajarnya untuk bertindak.

**Tatacara**

6. Majlis Penasihat boleh mengawal selia tatacaranya sendiri.

**Kesahan perbuatan dan prosiding**

7. Tiada perbuatan yang dilakukan atau prosiding yang diambil di bawah
Akta ini boleh dipersoalkan atas alasan bahawa—

_(a)_ ada apa-apa kekosongan dalam keanggotaan, atau ada apa-apa kecacatan

dalam penubuhan, Majlis Penasihat; atau

_(b) ada apa-apa peninggalan, kecacatan atau ketidakteraturan yang tidak_

menyentuh merit kes itu.

HURAIAN

Akta Perbadanan Pembangunan Kampong Bharu 2011 yang dicadangkan (“Akta
yang dicadangkan”) bertujuan untuk menubuhkan suatu Perbadanan Pembangunan
Kampong Bharu dengan tanggungjawab untuk melaksanakan dasar, arahan
dan strategi berhubung dengan pembangunan dalam kawasan pembangunan
Kampong Bharu, untuk menggalakkan, merangsang, meningkatkan, memudahkan
dan menyelaraskan pembangunan dalam kawasan Kampong Bharu dan untuk
mengadakan peruntukan-peruntukan yang berkaitan dengannya.


-----

36 _Rang Undang-Undang_

Bahagian I

2. Bahagian I memperkatakan perkara permulaan.

3. _Fasal 1 mengandungi tajuk ringkas Akta yang dicadangkan dan memberi_
Menteri kuasa untuk menetapkan tarikh permulaan kuat kuasa Akta yang
dicadangkan.

4. _Fasal 2 mengandungi takrif perkataan tertentu yang digunakan dalam Akta_
yang dicadangkan.

Bahagian II

5. Bahagian II mengandungi peruntukan yang berhubungan dengan penubuhan
Perbadanan Pembangunan Kampong Bharu.

6. _Fasal 3 mengadakan peruntukan berhubungan dengan penubuhan_
Perbadanan.

7. _Fasal 4_ membenarkan Perbadanan untuk mempunyai meterai
perbadanan.

8. _Fasal 5 mengandungi peruntukan mengenai keanggotaan Perbadanan._

9. _Fasal 6 mengadakan peruntukan tatacara yang hendaklah dipatuhi oleh_
Perbadanan yang dinyatakan dalam Jadual Pertama.

10. _Fasal 7_ mengandungi peruntukan bagi tempoh jawatan anggota

Perbadanan.

11. _Fasal 8_ mengadakan peruntukan bagi pembayaran saraan dan elaun

kepada anggota Perbadanan.

12. _Fasal 9 mengadakan peruntukan bagi pembatalan pelantikan anggota_

Perbadanan dan peletakan jawatan mereka.

13. _Fasal 10 menyatakan keadaan-keadaan yang menjadikan jawatan seseorang_

anggota Perbadanan kosong.

14. _Fasal 11_ memberi Menteri kuasa untuk melantik secara sementara

mana-mana anggota Perbadanan, untuk menjalankan fungsi Pengerusi jika
jawatan Pengerusi kosong atau apabila Pengerusi tidak hadir atau tidak dapat
melaksanakan fungsinya.

15. _Fasal 12_ memberi Perbadanan kuasa untuk menubuhkan jawatankuasa

untuk membantunya.

16. _Fasal 13_ mengkehendaki seseorang anggota Perbadanan atau mana
mana jawatankuasa yang ditubuhkan oleh Perbadanan supaya menzahirkan
kepentingannya dalam apa-apa perkara yang dibincangkan oleh Perbadanan
atau jawatankuasa itu. Kegagalan untuk menzahirkan adalah suatu kesalahan
dan tertakluk kepada penalti.


-----

_Perbadanan Pembangunan Kampong Bharu_ 37

Bahagian III

17. Bahagian III memperkatakan fungsi dan kuasa Perbadanan.

18. _Fasal 14_ dan 15 menyatakan fungsi dan kuasa Perbadanan.

19. _Fasal_ _16_ membenarkan Perbadanan untuk mewakilkan apa-apa fungsi

dan kuasa kepada anggota Perbadanan, jawatankuasa Perbadanan atau pekerja
Perbadanan.

20. _Fasal 17_ memberi Menteri kuasa untuk mengeluarkan arahan kepada

Perbadanan.

21. _Fasal 18_ meletakkan kewajipan ke atas Perbadanan untuk memberikan

penyata, laporan, akaun dan maklumat tertentu kepada Menteri atau manamana pihak berkuasa awam.

Bahagian IV

22. Bahagian IV yang mengandungi _fasal 19 hingga_ _26 memperkatakan_

mengenai Majlis Penasihat yang ditubuhkan di bawah Akta yang dicadangkan.
Penubuhan Majlis Penasihat ini adalah bagi maksud menasihati Perbadanan
supaya membolehkan terdapatnya suatu semakan dan imbangan pentadbiran
Perbadanan terutamanya dengan mengambil kira kepentingan orang Melayu
di Kampong Bharu.

23. _Fasal 19_ mengadakan peruntukan bagi penubuhan Majlis Penasihat.

24. _Fasal 20_ menyatakan keanggotaan Majlis Penasihat.

25. _Fasal 21_ memperkatakan mengenai tempoh jawatan anggota Majlis

Penasihat.

26. _Fasal 22_ mengadakan peruntukan bagi pembatalan pelantikan anggota

Majlis Penasihat dan peletakan jawatan mereka.

27. _Fasal 23 memberi Menteri kuasa untuk melantik secara sementara mana-_

mana anggota Majlis Penasihat untuk bertindak sebagai Pengerusi Majlis
Penasihat apabila jawatan Pengerusi kosong atau tidak hadir bertugas atau
tidak ada di Malaysia atau Pengerusi tidak boleh melaksanakan fungsinya.

28. _Fasal 24_ menyatakan hal keadaan yang menjadikan jawatan seseorang

anggota Majlis Penasihat kosong.

29. _Fasal 25 mengadakan peruntukan bahawa peruntukan penzahiran kepentingan_

yang dikenakan ke atas Perbadanan di bawah _klausa 13 hendaklah terpakai_
_mutatis mutandis_ kepada anggota Majlis Penasihat.

30. _Fasal 26 mengadakan peruntukan bagi pembayaran elaun kepada anggota_

Majlis Penasihat.


-----

38 _Rang Undang-Undang_

Bahagian V

31. Bahagian V memperkatakan mengenai pekerja Perbadanan.

32. _Fasal 27 menyatakan pelantikan dan kewajipan Ketua Pegawai Eksekutif_

Perbadanan.

33. _Fasal 28 memberi Menteri kuasa untuk melantik secara sementara_

mana-mana pekerja Perbadanan untuk menjalankan kewajipan Ketua Pegawai
Eksekutif jika jawatan Ketua Pegawai Eksekutif kosong atau apabila Ketua
Pegawai Eksekutif tiada atau tidak dapat melaksanakan kewajipannya.

34. _Fasal 29_ mengadakan peruntukan bagi pelantikan pekerja Perbadanan.

35. _Fasal 30_ membenarkan Perbadanan menentukan syarat perkhidmatan

pekerjanya tertakluk kepada kelulusan Menteri.

36. _Fasal 31_ dan 32 memperkatakan kuasa Perbadanan untuk memberi

pinjaman, biasiswa dan pendahuluan kepada pekerjanya, dan kuasa untuk
membuat perkiraan bagi pembayaran faedah persaraan, pencen, ganjaran dan
elaun lain kepada pekerjanya dan tanggungan mereka.

37. _Fasal 33_ mengandungi peruntukan mengenai surcaj.

38. _Fasal 34 bertujuan_ membenarkan Perbadanan untuk menerima pakai dengan

apa-apa ubah suaian yang difikirkannya patut apa-apa peraturan, kaedah, dasar,
pekeliling dan arahan yang dibuat atau dikeluarkan oleh Kerajaan Persekutuan
berhubung dengan apa-apa perkara di bawah Bahagian ini.

Bahagian VI

39. Bahagian VI mengandungi peruntukan kewangan.

40. _Fasal 35_ mengandungi peruntukan bagi penubuhan “Kumpulan Wang

Perbadanan Pembangunan Kampong Bharu” (“Kumpulan Wang”).

41. _Fasal 36 menyatakan perbelanjaan yang boleh dipertanggungkan pada_

Kumpulan Wang.

42. _Fasal 37_ meletakkan kewajipan ke atas Perbadanan untuk memelihara

Kumpulan Wang.

43. _Fasal 38_ menghendaki Perbadanan untuk menubuhkan suatu kumpulan

wang rizab dalam Kumpulan Wang itu.

44. _Fasal 39 menghendaki Perbadanan menyediakan suatu anggaran_

perbelanjaannya.

45. _Fasal 40 membenarkan Perbadanan membuka dan menyenggarakan akaun_

bank.


-----

_Perbadanan Pembangunan Kampong Bharu_ 39

46. _Fasal 41_ membolehkan Perbadanan meminjam wang.

47. _Fasal 42 membolehkan Perbadanan melakukan pelaburan wang_

Perbadanan.

48. _Fasal 43 memperuntukkan pembayaran kepada Kumpulan Wang Disatukan_

Persekutuan.

49. _Fasal 44_ memperuntukkan bahawa Perbadanan tidak boleh membuat

apa-apa kontrak yang melebihi sepuluh juta ringgit tanpa kelulusan Menteri
dan persetujuan Menteri Kewangan.

50. _Fasal 45_ membenarkan Perbadanan menentukan tatacara kewangannya.

51. _Fasal 46_ menyatakan bahawa tahun kewangan Perbadanan hendaklah

bermula pada 1 Januari dan berakhir pada 31 Disember setiap tahun.

52. _Fasal 47_ menghendaki Perbadanan untuk menyimpan akaun Kumpulan

Wang dan laporan aktiviti Perbadanan yang sepatutnya dan mengemukakan
akaun dan laporan itu kepada Menteri untuk dibentangkan di Parlimen.

53. _Fasal 48_ memperuntukkan bahawa Akta Badan Berkanun (Akaun dan

Laporan Tahunan) 1980 terpakai bagi Perbadanan.

Bahagian VII

54. Bahagian VII mengandungi peruntukan am.

55. _Fasal 49_ mengadakan peruntukan bagi memulakan dan menjalankan

pendakwaan kesalahan di bawah Akta yang dicadangkan.

56. _Fasal 50 menyatakan bahawa anggota Perbadanan, anggota jawatankuasa,_

pekerja dan ejen Perbadanan disifatkan sebagai pekhidmat awam mengikut
pengertian Kanun Keseksaan.

57. _Fasal 51_ memberikan perlindungan yang diperuntukkan dalam Akta

Perlindungan Pihak Berkuasa Awam 1948 daripada apa-apa tindakan, guaman,
prosiding atau pendakwaan terhadap anggota Perbadanan dan jawatankuasa
dan pekerja dan ejen Perbadanan.

58. _Fasal 52 memperkatakan mengenai peruntukan yang berhubungan dengan_

kewajipan untuk mengekalkan kerahsiaan.

59. _Fasal 53_ memperkatakan mengenai pewakilan dalam prosiding sivil.

60. _Fasal 54_ memberi Perbadanan kuasa untuk menubuhkan syarikat.

61. _Fasal 55_ bertujuan untuk memberi Menteri kuasa untuk membuat

peraturan-peraturan di bawah Akta yang dicadangkan.


-----

40 _Rang Undang-Undang_

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2765]


-----

