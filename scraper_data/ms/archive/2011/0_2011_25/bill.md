---
Year: 2011
Bill: D.R.26/2011 - Rang Undang-Undang Perkhidmatan Pos 2011 (Lulus)
Title: D.R.26/2011 - Rang Undang-Undang Perkhidmatan Pos 2011 (Lulus)
Download URL: https://www.parlimen.gov.my/files/billindex/pdf/2011/DR262011.pdf
URL: https://www.parlimen.gov.my/files/billindex/pdf/2011/DR262011.pdf
---
---
Reading:
D.R.26/2011
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:06/10/2011
Dibentang Oleh:Y.B. Datuk Seri Utama Dr. Rais Yatim, Menteri Penerangan, Komunikasi dan Kebudayaan
---

_Perkhidmatan Pos_

**D.R. 26/2011**

RANG UNDANG-UNDANG PERKHIDMATAN POS 2011

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

3. Serahan

Bahagian II

FUNGSI SURUHANJAYA

4. Fungsi Suruhanjaya

5. Memastikan peruntukan perkhidmatan sejagat

6. Pemantauan dan pelaporan kepada Menteri

Bahagian III

KUASA DAN TATACARA MENTERI

7. Arahan oleh Menteri

8. Pengubahan arahan

9. Daftar arahan

Bahagian IV

PERUNTUKAN PELESENAN

10. Menteri boleh memberikan lesen

11. Permohonan bagi lesen

12. Ketidakpakaian


-----

_Rang Undang-Undang_

_Fasal_

13. Pemberian atau penolakan lesen

14. Syarat-syarat lesen

15. Kuasa untuk menambah, mengubah atau membatalkan syarat-syarat
lesen

16. Serah hak atau pindah hak milik lesen

17. Penggantungan atau pembatalan lesen

18. Tarikh kuat kuasa penggantungan atau pembatalan lesen

19. Penyiaran penggantungan atau pembatalan lesen

20. Penyerahan lesen

21. Pembaharuan lesen

22. Kesan pembatalan, penyerahan atau tidak memperbaharui lesen

23. Notis tentang niat untuk menggantung operasi

Bahagian V

PERUNTUKAN berhubung DENGAN PEMEGANG LESEN

PERKHIDMATAN SEJAGAT

24. Nama dagangan pemegang lesen perkhidmatan sejagat

25. Kelirupaan nama pemegang lesen perkhidmatan sejagat

26. Penghasilan atau pengeluaran setem pos

27. Hak untuk menjual setem pos

28. Pelan tema tahunan

29. Mengarkibkan setem pos

30. Pemasangan peti pos atau kelengkapan pungutan atau penghantaran yang
lain

31. Pengecualian daripada liabiliti bagi kehilangan, salah serahan, kelengahan
atau kerosakan

Bahagian VI

TERMA DAN SYARAT AM PERKHIDMATAN POS

32. Penyerahan terma dan syarat am

33. Had liabiliti dalam terma dan syarat am pemegang lesen perkhidmatan
sejagat


-----

_Perkhidmatan Pos_ 3

Bahagian VII

PERKHIDMATAN YANG LAIN

_Fasal_

34. Perkhidmatan kewangan pos

35. Perkhidmatan pos elektronik

Bahagian VIII

PENGAWALSELIAAN KADAR

36. Prinsip mengenai penetapan kadar

37. Kadar boleh dikawal selia

Bahagian IX

AMALAN PERSAINGAN AM

38. Larangan terhadap perlakuan anti-persaingan

39. Suruhanjaya boleh menyiarkan garis panduan

40. Larangan terhadap pembuatan perjanjian pakatan sulit

41. Larangan terhadap perkiraan kaitan atau pautan

42. Pemegang lesen dominan

43. Garis panduan mengenai maksud “kedudukan dominan”

44. Suruhanjaya boleh mengarahkan pemegang lesen pada kedudukan
dominan

45. Kebenaran bagi perlakuan

46. Daftar kebenaran

47. Penalti bagi kesalahan

48. Menteri boleh membuat peraturan-peraturan

Bahagian X

PELINDUNGAN PENGGUNA

49. Forum Pos

50. Fungsi Forum Pos

51. Tatacara pengendalian aduan

52. Aduan pengguna

53. Hal keadaan apabila barang pos boleh dibuka


-----

_Rang Undang-Undang_

_Fasal_

54. Notis yang hendaklah dipakai dan laporan yang hendaklah diserahkan

55. Pemeriksaan oleh pegawai kastam

56. Penalti bagi mendedahkan isi kandungan barang pos secara menyalahi
undang-undang

Bahagian XI

SISTEM POSKOD DAN PENGALAMATAN SERTA PENGENAL PASTI POS

57. Sistem poskod dan pengalamatan

58. Penguntukan pengenal pasti pos

Bahagian XII

KUASA DAN TATACARA SURUHANJAYA KOMUNIKASI DAN

MULTIMEDIA MALAYSIA

Bab 1

_Arahan_

59. Arahan oleh Suruhanjaya

Bab 2

_Inkuiri_

60. Inkuiri oleh Suruhanjaya

61. Penjalanan inkuiri

Bab 3

_Penyiasatan_

62. Penyiasatan oleh Suruhanjaya

63. Penyiaran laporan

Bahagian XIII

KESALAHAN DAN PENALTI

64. Tindakan yang menyalahi undang-undang pada barang pos

65. Pemalsuan dan pemelancungan setem pos

66. Pemasangan tempat akses tanpa kebenaran

67. Kerosakan kepada kemudahan rangkaian pos


-----

_Perkhidmatan Pos_ 5

_Fasal_

68. Menampalkan tanpa kuasa atau mencacatkan rupa kemudahan rangkaian
pos

69. Pengelakan bayaran pos

70. Mengusik tanda rasmi pada barang pos

Bahagian XIV

KUASA MENGUMPULKAN MAKLUMAT DAN PERUNTUKAN PENGUATKUASAAN

Bab 1

_Kuasa mengumpulkan maklumat_

71. Pemberian maklumat

72. Suruhanjaya boleh memegang simpan dokumen

73. Akses kepada rekod

74. Rekod yang tidak betul

75. Rekod maklumat

76. Penyiaran maklumat

Bab 2

_Kuasa penguatkuasaan pegawai yang diberi kuasa_

77. Pegawai yang diberi kuasa

78. Kuasa penyiasatan

79. Penggeledahan dan penyitaan dengan waran

80. Waran boleh diterima walaupun cacat

81. Capaian kepada data berkomputer

82. Senarai buku, rekod, akaun, dsb. yang disita

83. Pelucuthakan

84. Pelepasan buku, rekod, akaun, dokumen, dsb. yang disita

85. Kuasa tambahan

86. Kuasa untuk menghendaki kehadiran orang yang mempunyai pengetahuan
tentang kes

87. Pemeriksaan orang yang mempunyai pengetahuan tentang kes

88. Kebolehterimaan pernyataan sebagai keterangan

89. Pegawai yang diberi kuasa hendaklah menyempurnakan penyiasatan dan
menyerahkannya kepada polis


-----

6 _Rang Undang-Undang_

_Fasal_

90. Tiada kos atau ganti rugi yang boleh didapatkan berbangkit daripada
penyitaan

91. Pemulaan pendakwaan

92. Bidang kuasa untuk membicarakan kesalahan

93. Kesalahan kerana memberi maklumat palsu atau mengelirukan

Bab 3

_Pelbagai_

94. Halangan

95. Pengkompaunan kesalahan

96. Kesalahan oleh pertubuhan perbadanan

97. Persubahatan dan cubaan boleh dihukum sebagai kesalahan

Bahagian XV

AM

98. Kumpulan Wang Perkhidmatan Pos

99. Daftar

100. Kuasa Menteri untuk membuat peraturan-peraturan

101. Kuasa Suruhanjaya untuk membuat kaedah-kaedah

102. Penalti bagi perundangan subsidiari

103. Akta Perlindungan Pihak Berkuasa Awam 1948

104. Pelindungan terhadap pegawai dan orang lain

Bahagian XVI

PERKARA KEPENTINGAN NEGARA

105. Kewajipan am pemegang lesen

106. Orang tidak boleh disabitkan bagi perbuatan yang dilakukan dengan suci
hati

107. Perkiraan kerjasama dengan pihak berkuasa

108. Kuasa khas semasa darurat

109. Pelan bencana


-----

_Perkhidmatan Pos_ 7

Bahagian XVII

KECUALIAN DAN PERALIHAN

_Fasal_

110. Kecualian dan peralihan

111. Lesen-lesen yang dikeluarkan di bawah Akta yang telah dimansuhkan
bagi tempoh tiga tahun atau kurang

112. Lesen-lesen yang dikeluarkan di bawah Akta yang telah dimansuhkan
bagi suatu tempoh lebih daripada tiga tahun


-----

_Rang Undang-Undang_


-----

_Perkhidmatan Pos_ 9

RANG UNDANG-UNDANG

_b e r n a m a_

Suatu Akta untuk mengadakan peruntukan mengenai pelesenan
dan pengawalseliaan industri perkhidmatan pos, dan bagi perkaraperkara yang bersampingan atau berkaitan dengannya.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Perkhidmatan Pos
2011.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan kuat
kuasa peruntukan yang berlainan dalam Akta ini.

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“Akta ini” termasuklah mana-mana perundangan subsidiari yang
dibuat di bawah Akta ini;


-----

10 _Rang Undang-Undang_

“barang pos” ertinya suatu surat, bungkus-ikat, bungkusan,
pembalut atau kontena yang boleh dipungut, disalurkan dan
diserahkan menerusi rangkaian pos seseorang pemegang lesen;

“bayaran pos” ertinya suatu caj atau fi termasuklah caj atau
fi tambahan yang kena dibayar bagi pungutan, penyaluran dan
penyerahan barang pos oleh pemegang lesen;

“capaian hiliran” ertinya suatu capaian kepada rangkaian pos
dan kemudahan rangkaian pos seseorang pemegang lesen bagi
proses akhir dan bagi maksud penyerahan oleh pemegang lesen
yang lain;

“daftar” ertinya mana-mana daftar yang disenggarakan oleh
Suruhanjaya bagi maksud Akta ini;

“ditetapkan” jika tiada cara disebutkan, ertinya ditetapkan
melalui peraturan–peraturan di bawah Akta ini;

“industri perkhidmatan pos” termasuklah perkhidmatan pos dan
apa-apa perkhidmatan lain yang diperuntukkan di bawah Akta
ini;

“karung mel” ertinya apa-apa karung, peti, bakul, bungkusan,
sampul atau kontena termasuklah beg berkunci, yang di dalamnya
barang pos disalurkan, sama ada ia mengandungi atau tidak
mengandungi apa-apa barang pos;

“kemudahan rangkaian pos” ertinya apa-apa kemudahan dan
kelengkapan yang digunakan oleh pemegang lesen sebagai
sebahagian daripada rangkaian posnya dan dalam hal pemegang
lesen perkhidmatan sejagat, termasuklah pejabat pos, peti pos,
peti penghantaran dan kenderaan pos;

“lesen” ertinya suatu lesen perkhidmatan sejagat atau lesen
bukan perkhidmatan sejagat yang diberikan di bawah subseksyen
13(2);

“Menteri” ertinya Menteri yang dipertanggungkan dengan
tanggungjawab bagi industri perkhidmatan pos;

“pegawai yang diberi kuasa” ertinya—

_(a)_ mana-mana pegawai awam atau pegawai Suruhanjaya yang

diberi kuasa secara bertulis oleh Menteri bagi maksud
Akta ini; atau


-----

_Perkhidmatan Pos_ 11

_(b)_ mana-mana pegawai polis yang berpangkat tidak rendah

daripada Inspektor;

“pejabat pos” termasuk mana-mana tempat, peranti atau pengangkut
mel yang diberi kuasa oleh pemegang lesen perkhidmatan sejagat
bagi pengeposan, penerimaan, penyisihan, pengendalian, penyaluran
atau penyerahan barang pos;

“pemegang lesen” ertinya sebuah syarikat yang ditubuhkan di
bawah Akta Syarikat 1965 [Akta 125] dan yang telah diberikan
suatu lesen di bawah Akta ini untuk menyediakan perkhidmatan
pos;

“pengangkut mel” ertinya cara yang digunakan untuk menyalurkan
barang pos;

“pengarah” mempunyai erti yang diberikan kepadanya dalam
Akta Syarikat 1965 [Akta 125];

“pengenal pasti pos” ertinya apa-apa nama, logo, tanda atau
reka bentuk yang diberikan oleh Suruhanjaya kepada seseorang
pemegang lesen—

_(a)_ yang mengenal pasti pemegang lesen; dan

_(b)_ yang dengan jelas menunjukkan kepada orang awam

bahawa barang pos telah, atau diniatkan untuk diterima
oleh pemegang lesen untuk penyaluran melalui pos;

“Pengendali Pos Ditetapkan” ertinya pemegang lesen perkhidmatan
sejagat yang ditetapkan oleh Menteri;

“pengguna” ertinya seseorang yang menggunakan rangkaian
pos pemegang lesen sama ada sebagai pengirim atau penerima
barang pos atau yang menggunakan perkhidmatan kewangan pos
atau perkhidmatan pos elektronik;

“penyaluran barang pos” ertinya suatu proses apabila barang
pos yang dihantar oleh pengirim ke suatu tempat akses sehingga
ia diserahkan kepada penerima oleh pemegang lesen, atau ia
dikembalikan kepada pengirim atau dilupuskan di bawah Akta
ini oleh pemegang lesen;


-----

12 _Rang Undang-Undang_

“peranti pemproses data” ertinya apa-apa kelengkapan atau
peranti yang daripadanya maklumat boleh dikeluarkan semula,
dengan atau tanpa bantuan apa-apa kelengkapan atau peranti
lain;

“kelengkapan mengutip atau menghantar mel” ertinya peralatan
yang disediakan oleh pemegang lesen perkhidmatan sejagat untuk
mengumpul dan menghantar mel termasuklah peti pos, peti
bungkusan dan peti penghantaran;

“perkhidmatan bukan sejagat” ertinya perkhidmatan pos yang
boleh disediakan kepada pengguna pada kadar selain kadar yang
ditetapkan bagi perkhidmatan sejagat;

”perkhidmatan pos elektronik” ertinya perkhidmatan pos
elektronik sebagaimana yang dinyatakan dalam seksyen 35;

“perkhidmatan kewangan pos” ertinya perkhidmatan kewangan
pos sebagaimana yang dinyatakan dalam seksyen 34 ;

“perkhidmatan pos” ertinya pengumpulan, penyaluran dan
penyerahan apa-apa barang pos;

“perkhidmatan sejagat” ertinya perkhidmatan pos, yang termasuk
perkhidmatan pos asas yang ditetapkan oleh Suruhanjaya untuk
disediakan kepada pengguna ke seluruh Malaysia, pada kadar
yang ditetapkan;

“peti pos” ertinya apa-apa peti atau bekas yang ditetapkan oleh
pemegang lesen perkhidmatan sejagat, yang dalamnya pengirim
boleh mendepositkan barang pos bagi maksud pungutan;

“peti surat” ertinya sesuatu bekas yang disediakan oleh pengguna
untuk menerima barang pos yang dihantar kepada pengguna itu
atau ke alamat pengguna itu;

“pos” ertinya suatu perbuatan meninggalkan suatu barang
pos di mana-mana tempat, bekas, peranti atau pengangkut mel
pemegang lesen atau dengan mana-mana orang yang diberi kuasa
oleh pemegang lesen untuk memungut barang pos dan dalam hal
pemegang lesen perkhidmatan sejagat, juga bererti meninggalkannya
di mana-mana pejabat pos atau mendepositkan dalam mana-mana
peti pos;


-----

_Perkhidmatan Pos_ 13

“rangkaian pos” ertinya suatu sistem organisasi dan sumber
dalam apa-apa bentuk atau cara yang digunakan oleh pemegang
lesen dalam menjalankan operasinya termasuklah aspek-aspek
sistem yang digunakan bagi—

_(a)_ memungut barang pos dari tempat akses;

_(b)_ mengendali dan mengangkut barang pos dari tempat akses

ke pusat pengagihan;

_(c)_ memproses barang pos; dan

_(d)_ mengagih barang pos kepada penerima;

“setem pos” ertinya apa-apa label atau setem yang melambangkan
apa-apa kadar fi bayaran pos atau jumlah lain yang kena dibayar
berkenaan dengan suatu barang pos, dan termasuk setem pos
pelekat dan setem yang dicetak, dicetak timbul, ditera atau
selainnya ditunjukkan pada mana-mana sampul, pembalut, poskad
atau barang lain, sama ada setem itu dikeluarkan di bawah Akta
ini atau di bawah undang-undang mana-mana negara lain;

“surat” ertinya apa-apa bentuk komunikasi bertulis atau dokumen
komunikasi di dalam sampul surat atau sesuatu paket kecil yang
ditujukan kepada orang tertentu atau ke suatu alamat tertentu
dan diangkut selain melalui cara elektronik, dan tidak termasuk
kategori yang dinyatakan di bawah seksyen 12;

“Suruhanjaya” ertinya Suruhanjaya Komunikasi dan Multimedia
Malaysia yang ditubuhkan di bawah Akta Suruhanjaya Komunikasi
dan Multimedia Malaysia 1998 [Akta 589];

“tarikh yang ditetapkan” ertinya tarikh Akta ini mula berkuat
kuasa;

“tatacara pengendalian aduan” ertinya dokumen siaran yang
disebut dalam subseksyen 51(1);

“tempat akses” ertinya tempat rangkaian pos pemegang lesen
yang melaluinya pengirim mempunyai akses melalui apa-apa cara,
dan dalam hal pemegang lesen perkhidmatan sejagat temasuklah
pejabat pos dan peti pos; dan

“terma dan syarat am” ertinya terma dan syarat am pemegang
lesen yang disebut dalam seksyen 32.


-----

14 _Rang Undang-Undang_

**Serahan**

**3.** Bagi maksud Akta ini, “serahan” sesuatu barang pos oleh
pemegang lesen ertinya—

_(a) meninggalkan sesuatu barang pos di alamat;_

_(b) mendepositkan sesuatu barang pos ke dalam beg berkunci_

pejabat pos atau peti surat atau apa-apa bekas lain atau
peranti yang disediakan untuk menerima barang pos
penerima; atau

_(c) meninggalkan sesuatu barang pos dengan penerima atau_

pengkhidmat atau ejennya atau dengan mana-mana orang
lain yang dianggap sebagai diberi kuasa oleh penerima
untuk menerima barang pos, mengikut cara biasa bagi
penyerahan barang pos kepada penerima, dan jika penerima
adalah seorang tetamu atau sedang tinggal di sesuatu
hotel, serahan kepada tuan punya atau pengurus hotel
itu atau ejennya hendaklah disifatkan sebagai serahan
kepada penerima.

Bahagian II

FUNGSI SURUHANJAYA

**Fungsi Suruhanjaya**

**4.** (1) Suruhanjaya hendaklah mempunyai fungsi yang berikut:

_(a) untuk menasihati Menteri tentang segala perkara berhubung_

dengan perkhidmatan pos, termasuklah perkara-perkara
berkaitan dengan penjalanan fungsinya di bawah Akta
ini;

_(b) untuk melaksanakan dan menggalakkan matlamat dasar_

kebangsaan bagi industri perkhidmatan pos;

_(c)_ untuk melaksanakan dan menguatkuasakan peruntukan

Akta ini dan untuk mengesyorkan pembaharuannya;

_(d)_ untuk menggalakkan dan menggiatkan perkembangan

industri perkhidmatan pos mengikut pembangunan
ekonomi Malaysia;


-----

_Perkhidmatan Pos_ 15

_(e)_ untuk menjalankan fungsi pengawalseliaan berkenaan dengan

perkhidmatan pos yang disediakan oleh pemegang lesen
termasuklah kadar bayaran pos yang telah ditetapkan,
penentuan standard prestasi dan standard kemudahan
dan penguatkuasaannya;

_(f)_ untuk memantau pematuhan oleh pemegang lesen kepada

standard perkhidmatan yang ditetapkan, obligasi-obligasi
kontraktual dan undang-undang dan garis panduan yang
berkaitan;

_(g)_ untuk membangunkan, mengawal, melaksanakan,

menyenggara dan mengurus sistem poskod dan
pengalamatan di Malaysia;

_(h)_ untuk menggalakkan persaingan dalam menyediakan

perkhidmatan pos;

_(i)_ untuk melindungi kepentingan pengguna-pengguna

perkhidmatan pos yang dibekalkan oleh pemegang lesen
berkenaan dengan—

(i) harga yang akan dikenakan;

(ii) kesinambungan perkhidmatan pos; dan

(iii) kualiti perkhidmatan pos yang diadakan;

_(j) untuk berusaha sebaiknya bagi memudahkan segala_

tuntutan munasabah berhubung dengan perkhidmatan pos;

_(k) untuk menambah usaha bersepadu ke arah peningkatan_

kecekapan pengendalian industri perkhidmatan pos;

_(l) untuk mengawal selia pengeluaran setem pos termasuklah_

keluaran setem-setem pos definitif, kenangan dan khas
dan apa-apa barang filateli yang lain; dan

_(m)_ untuk menjalankan segala aktiviti lain sebagaimana yang

pada hemat Suruhanjaya perlu, berfaedah atau sesuai bagi
maksud menjalankan atau berkaitan dengan pelaksanaan
fungsinya di bawah Akta ini.


-----

16 _Rang Undang-Undang_

(2) Suruhanjaya boleh membenarkan Pengerusi Suruhanjaya
atau mana-mana pegawai yang diberi kuasa untuk menjalankan
mana-mana fungsi yang dinyatakan dalam subseksyen (1).

**Memastikan penyediaan perkhidmatan sejagat**

**5.** (1) Suruhanjaya hendaklah menjalankan fungsinya bagi
memastikan penyediaan perkhidmatan sejagat kepada semua
pengguna di dalam Malaysia mengikut prinsip-prinsip berikut:

_(a) ruang lingkup perkhidmatan sejagat hendaklah dibentukkan_

dan ditentukan dengan jelas;

_(b) perkhidmatan sejagat hendaklah tersedia untuk semua_

orang dalam Malaysia kecuali dalam keadaan geografi
atau hal keadaan lain yang ditentukan oleh Menteri;

_(c) perkhidmatan sejagat hendaklah boleh diakses melalui_

tempat-tempat akses yang secukupnya bagi memenuhi
keperluan semua pengguna;

_(d)_ perkhidmatan sejagat hendaklah tersedia kepada semua

pengguna di bawah terma dan syarat yang telus, objektif
dan tidak mendikriminasikan;

_(e)_ keselamatan dan kerahsiaan barang pos hendaklah

terpelihara;

_(f) perkhidmatan sejagat hendaklah ditawarkan secara kekal_

tanpa gangguan kecuali dalam hal-hal _force majeure;_

_(g) perkhidmatan sejagat hendaklah disediakan pada standard_

kualiti munasabah; dan

_(h) perkhidmatan sejagat hendaklah disediakan pada kadar_

mampu ke seluruh Malaysia.

(2) Dalam memastikan penyediaan perkhidmatan sejagat yang
sewajarnya, Menteri boleh, dengan syor daripada Suruhanjaya,
membuat peraturan-peraturan tentang apa-apa perkara berkaitan
dengan perkhidmatan sejagat bagi maksud subseksyen (1).


-----

_Perkhidmatan Pos_ 17

**Pemantauan dan pelaporan kepada Menteri**

**6.** (1) Suruhanjaya hendaklah memantau semua perkara penting
berhubung dengan prestasi pemegang lesen dan membuat laporan
kepada Menteri pada akhir setiap tahun kewangan Suruhanjaya.

(2) Suruhanjaya hendaklah memantau dan melaporkan perkaraperkara yang berikut:

_(a) pentadbiran dan penguatkuasaan Akta ini;_

_(b) keadaan persekitaran persaingan;_

_(c) mutu perkhidmatan sejagat yang diberikan kepada para_

pengguna di seluruh Malaysia;

_(d) kecekapan dan mutu penyediaan perkhidmatan pos oleh_

pemegang-pemegang lesen;

_(e) kadar-kadar yang dibayar oleh pengguna bagi perkhidmatan_

pos;

_(f) apa-apa kekurangan dalam ruang lingkup atau pengendalian_

Akta ini; dan

_(g) perkara-perkara lain yang Menteri sifatkan perlu._

(3) Suruhanjaya hendaklah menyiarkan laporan itu mengikut cara
yang difikirkannya sesuai, dengan secepat yang dapat dilaksanakan
berikutan dari tarikh Suruhanjaya menyerahkan laporan itu kepada
Menteri.

Bahagian III

KUASA DAN TATACARA MENTERI

**Arahan oleh Menteri**

**7.** (1) Menteri boleh, dari semasa ke semasa, mengeluarkan arahan
kepada Suruhanjaya mengenai penjalanan kuasa Suruhanjaya dan
pelaksanaan fungsi Suruhanjaya di bawah Akta ini, sama ada yang
bersifat am atau selainnya.

(2) Suatu arahan di bawah subseksyen (1) hendaklah selaras
dengan peruntukan Akta ini yang berkaitan dengan perkara atau
aktiviti yang tertentu itu.


-----

18 _Rang Undang-Undang_

(3) Suruhanjaya hendaklah menjalankan kuasanya yang diberikan
di bawah Akta ini dengan cara yang selaras dengan arahan itu.

(4) Setiap arahan hendaklah didaftarkan oleh Suruhanjaya
secepat yang dapat dilaksanakan.

(5) Arahan itu hendaklah mula berkuat kuasa pada tarikh
pendaftaran atau pada suatu tarikh yang kemudian yang boleh
dinyatakan oleh Menteri dalam arahan itu.

(6) Arahan itu hendaklah habis tempoh pada tarikh yang boleh
dinyatakan oleh Menteri dalam arahan itu atau, jika tiada tarikh
dinyatakan, arahan itu hendaklah berkuat kuasa sehingga arahan
itu dibatalkan.

**Pengubahan arahan**

**8.** (1) Menteri boleh pada bila-bila masa mengubah suai, mengubah
atau membatalkan sesuatu arahan.

(2) Tatacara yang ditetapkan dalam subseksyen 7(4), (5) dan
(6) hendaklah terpakai berkenaan dengan apa-apa pengubahsuaian,
pengubahan atau pembatalan sesuatu arahan.

**Daftar arahan**

**9.** Suruhanjaya hendaklah menyenggarakan suatu daftar semua
arahan termasuklah apa-apa pengubahsuaian, pengubahan atau
pembatalan sesuatu arahan yang dikeluarkan oleh Menteri mengikut
subseksyen 99(1).

Bahagian IV

PERUNTUKAN PELESENAN

**Menteri boleh memberikan lesen**

**10. (1) Menteri hendaklah mempunyai kuasa untuk**
memberikan—

_(a)_ suatu lesen perkhidmatan sejagat; atau

_(b) suatu lesen perkhidmatan bukan sejagat,_


-----

_Perkhidmatan Pos_ 19

bagi melaksanakan perkhidmatan pos atas apa-apa terma dan
syarat yang difikirkannya patut dan mengikut Akta ini.

**Permohonan bagi lesen**

**11. (1) Seorang pemohon bagi lesen di bawah seksyen ini**
hendaklah mengemukakan permohonan secara bertulis kepada
Suruhanjaya.

(2) Suruhanjaya boleh, pada bila-bila masa selepas permohonan
bagi lesen dibuat, meminta pemohon untuk memberi Suruhanjaya,
dalam tempoh yang dinyatakan dalam permintaan itu, maklumat
atau dokumen lanjut.

(3) Jika apa-apa maklumat atau dokumen tambahan yang
dikehendaki di bawah subseksyen (2) tidak diberikan oleh pemohon
dalam tempoh yang dinyatakan dalam permintaan itu atau apa-apa
tempoh lanjutan yang diberikan oleh Suruhanjaya, permohonan itu
hendaklah disifatkan telah ditarik balik dan tidak lagi diteruskan,
tetapi tanpa menjejaskan hak pemohon untuk membuat suatu
permohonan yang baru.

(4) Suatu permohonan di bawah seksyen ini boleh ditarik balik
pada bila–bila masa sebelum ia diluluskan atau ditolak.

(5) Seseorang yang menyediakan perkhidmatan pos tanpa
lesen sah yang diberikan di bawah seksyen 10 melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh tidak
melebihi lima tahun atau kedua-duanya.

**Ketidakpakaian**

**12. (1) Kehendak pelesenan di bawah Akta ini tidak terpakai**
bagi kategori yang dinyatakan dalam Jadual Pertama.

(2) Menteri boleh, melalui perintah yang disiarkan dalam
_Warta,_ meminda Jadual Pertama untuk memasukkan suatu kategori
tambahan atau memotong suatu kategori sedia ada yang Menteri
fikirkan patut.


-----

20 _Rang Undang-Undang_

**Pemberian atau penolakan lesen**

**13.** (1) Suruhanjaya hendaklah dalam tempoh enam puluh hari
dari—

_(a) penerimaan suatu permohonan di bawah subseksyen 11(1);_

atau

_(b) penerimaan maklumat atau dokumen lanjut yang diminta_

oleh Suruhanjaya di bawah subseksyen 11(2),

mengemukakan suatu syor bertulis kepada Menteri.

(2) Menteri boleh, selepas menimbangkan syor Suruhanjaya,
memberikan atau menolak untuk memberikan lesen.

(3) Jika Menteri memberikan lesen di bawah subseksyen (2),
dia boleh mengenakan apa-apa syarat yang difikirkannya patut.

(4) Keputusan Menteri untuk memberi atau menolak untuk
memberikan lesen hendaklah disampaikan kepada pemohon
oleh Suruhanjaya melalui notis bertulis secepat yang dapat
dilaksanakan.

**Syarat-syarat lesen**

**14.** (1) Pemegang lesen hendaklah mematuhi—

_(a)_ syarat standard yang ditetapkan bagi lesen itu; dan

_(b)_ apa-apa syarat yang dikenakan oleh Menteri di bawah

subseksyen 13(3).

(2) Pemegang lesen yang tidak mematuhi mana-mana syarat
lesen di bawah subseksyen (1) melakukan suatu kesalahan dan
boleh, apabila disabitkan, didenda tidak melebihi tiga ratus ribu
ringgit atau dipenjarakan selama tempoh tidak melebihi tiga tahun
atau kedua-duanya.

**Kuasa untuk menambah, mengubah atau membatalkan syarat-**
**syarat lesen**

**15.** (1) Menteri boleh, dengan syor Suruhanjaya, pada bila-bila
masa mengenakan apa-apa syarat lesen tambahan atau mengubah
atau membatalkan mana-mana syarat sedia ada lesen.


-----

_Perkhidmatan Pos_ 21

(2) Sebelum Menteri membuat keputusan di bawah subseksyen
(1), Suruhanjaya hendaklah memberi pemegang lesen itu—

_(a) suatu notis bertulis mengenai niat Menteri berserta dengan_

suatu salinan draf mengenai pengenaan, pengubahan atau
pembatalan itu; dan

_(b)_ suatu peluang untuk membuat penghujahan bertulis dalam

tempoh yang dinyatakan dalam notis bertulis itu yang
tidak kurang daripada tiga puluh hari.

(3) Selepas habis tempoh yang dinyatakan dalam notis itu, Menteri
hendaklah, selepas menimbangkan apa-apa penghujahan bertulis
yang dibuat oleh pemegang lesen itu dan dengan mengambil kira
dengan sewajarnya apa-apa syor Suruhanjaya, memutuskan sama
ada untuk mengenakan syarat tambahan atau untuk mengubah
atau membatalkan mana-mana syarat yang sedia ada atau untuk
tidak mengambil tindakan lanjut.

(4) Suruhanjaya hendaklah memberikan pemegang lesen itu suatu
notis bertulis mengenai keputusan Menteri di bawah subseksyen
(3) dengan secepat yang dapat dilaksanakan dan keputusan itu
hendaklah berkuat kuasa pada tarikh yang dinyatakan dalam notis
bertulis itu.

**Serah hak atau pindah hak milik lesen**

**16.** (1) Lesen tidak boleh diserahhakkan atau dipindah hak milik
kepada mana-mana orang lain kecuali dengan kelulusan bertulis
terdahulu daripada Menteri.

(2) Pemegang lesen yang menyerahhak atau memindah hak
milik lesennya kepada mana-mana orang lain tanpa kelulusan
bertulis terdahulu Menteri melakukan suatu kesalahan dan boleh,
apabila disabitkan, didenda tidak melebihi lima ratus ribu ringgit
atau dipenjarakan selama tempoh tidak melebihi lima tahun atau
kedua-duanya.

**Penggantungan atau pembatalan lesen**

**17.** (1) Menteri boleh, atas syor Suruhanjaya, menggantung atau
membatalkan suatu lesen di bawah mana-mana hal keadaan yang
berikut:

_(a)_ pemegang lesen itu tidak mematuhi mana-mana peruntukan

Akta ini;


-----

22 _Rang Undang-Undang_

_(b) pemegang lesen itu tidak mematuhi mana-mana syarat_

lesen itu;

_(c) pemegang lesen itu telah disabitkan atas suatu kesalahan_

di bawah Akta ini;

_(d) seorang penerima, penerima dan pengurus, penyelesai_

sementara atau pegawai yang sepertinya telah dilantik
bagi keseluruhan atau sebahagian besar daripada aset
pemegang lesen itu dan pelantikan sedemikian tidak
dibatalkan atau diungkaikan dalam tempoh enam puluh
hari dari tarikh pelantikan itu; atau

_(e)_ telah berlaku apa-apa perbuatan atau keingkaran di pihak

pemegang lesen itu atau telah wujud suatu perubahan
dalam hal keadaan sehingga menyebabkan pemegang
lesen itu tidak lagi berhak untuk diberikan lesen di
bawah Akta ini.

(2) Sebelum Menteri membuat keputusan di bawah subseksyen
(1), Suruhanjaya hendaklah memberi pemegang lesen itu—

_(a) suatu notis bertulis mengenai niat Menteri untuk menggantung_

atau membatalkan lesen; dan

_(b) suatu peluang untuk membuat penghujahan bertulis dalam_

suatu tempoh yang dinyatakan dalam notis bertulis itu
yang tidak kurang daripada tiga puluh hari.

(3) Selepas tamat tempoh yang dinyatakan dalam notis itu,
Menteri hendaklah, selepas menimbang apa-apa penghujahan bertulis
yang dibuat oleh pemegang lesen itu dan dengan mengambil kira
dengan sewajarnya apa-apa syor Suruhanjaya, memutuskan sama
ada untuk menggantung atau membatalkan lesen itu atau tidak.

(4) Suruhanjaya hendaklah memberi pemegang lesen itu suatu
notis bertulis mengenai keputusan Menteri di bawah subseksyen
(3) dengan secepat yang dapat dilaksanakan.

(5) Pemegang lesen itu tidak berhak kepada apa-apa bentuk
pampasan daripada Menteri atau Suruhanjaya jika lesen itu
digantung atau dibatalkan mengikut subseksyen (1).


-----

_Perkhidmatan Pos_ 23

**Tarikh kuat kuasa penggantungan atau pembatalan lesen**

**18.** Penggantungan atau pembatalan suatu lesen di bawah seksyen
17 hendaklah berkuat kuasa pada—

_(a) suatu tarikh yang dinyatakan oleh Menteri dalam notis_

bertulis yang diberikan di bawah subseksyen 17(4);
atau

_(b) jika tiada tarikh dinyatakan dalam notis bertulis yang_

diberi di bawah subseksyen 17(4), apabila tamatnya
tiga puluh hari dari tarikh notis itu disampaikan kepada
pemegang lesen itu.

**Penyiaran penggantungan atau pembatalan lesen**

**19.** (1) Jika penggantungan atau pembatalan sesuatu lesen
telah berkuat kuasa, Suruhanjaya hendaklah, secepat yang dapat
dilaksanakan, menyebabkan supaya penggantungan atau pembatalan
itu disiarkan dalam sekurang-kurangnya satu surat khabar harian
nasional bahasa kebangsaan dan satu surat khabar harian nasional
bahasa Inggeris untuk sekurang-kurangnya tiga hari berturutturut.

(2) Apa-apa kelengahan atau kegagalan untuk menyiarkan notis
penggantungan atau pembatalan tidak boleh dalam apa-apa cara
pun menjejaskan kesahan penggantungan atau pembatalan itu.

(3) Menteri dan Suruhanjaya tidaklah bertanggungan bagi apaapa tindakan, kerugian atau kerosakan yang berbangkit daripada
atau yang disebabkan oleh penyiaran notis yang disebut dalam
subseksyen (1).

**Penyerahan lesen**

**20.** (1) Pemegang lesen hendaklah, melalui notis bertulis,
menyerahkan lesennya kepada Suruhanjaya mengikut kehendak
yang dinyatakan dalam lesen.

(2) Walau apa pun subseksyen (1), pemegang lesen perkhidmatan
sejagat hendaklah, tidak kurang daripada lima tahun daripada
tarikh penyerahan balik yang diniatkan, memberi notis bertulis
kepada Suruhanjaya.


-----

24 _Rang Undang-Undang_

(3) Penyerahan hendaklah berkuat kuasa pada tarikh Suruhanjaya
menerima lesen dan notis di bawah subseksyen (1), atau jika suatu
tarikh kemudian dinyatakan di dalam notis, pada tarikh itu.

(4) Penyerahan suatu lesen tidak boleh ditarik balik melainkan
jika ia dinyatakan akan berkuat kuasa pada suatu tarikh kemudian
dan sebelum tarikh itu Suruhanjaya, melalui notis bertulis kepada
pemegang lesen, membenarkan penyerahan itu ditarik balik.

**Pembaharuan lesen**

**21.** (1) Pemegang lesen boleh memohon untuk membaharui
lesennya dalam tempoh selewat-lewatnya enam bulan sebelum
tarikh luput.

(2) Menteri boleh, atas syor Suruhanjaya, apabila dibayar fi
yang ditetapkan, membaharui suatu lesen yang sedia ada kecuali
dalam hal keadaan yang berikut:

_(a)_ pemegang lesen itu tidak mematuhi mana-mana peruntukan

Akta ini;

_(b) pemegang lesen itu tidak mematuhi mana-mana syarat_

lesen itu;

_(c) pemegang lesen itu telah mendapatkan lesen itu secara_

tidak wajar atau dengan menyalahi undang-undang;

_(d) pemegang lesen itu telah disabitkan atas suatu kesalahan_

di bawah Akta ini;

_(e) seorang penerima, penerima dan pengurus, penyelesai_

sementara atau pegawai yang sepertinya telah dilantik
ke atas keseluruhan atau sebahagian besar daripada aset
pemegang lesen itu dan pelantikan sedemikian tidak
dibatalkan atau diungkaikan dalam tempoh enam puluh
hari dari tarikh pelantikan itu; atau

_(f) telah berlaku apa-apa perbuatan atau keingkaran di pihak_

pemegang lesen itu atau telah wujud suatu perubahan
dalam hal keadaan sehingga menyebabkan pemegang
lesen itu tidak lagi berhak untuk diberikan lesen di
bawah Akta ini.


-----

_Perkhidmatan Pos_ 25

(3) Suruhanjaya boleh meminta pemegang lesen itu untuk
memberikan apa-apa maklumat atau dokumen sebagaimana yang
dikehendaki bagi permohonan pembaharuan itu dalam suatu tempoh
yang dinyatakan dalam permintaan itu.

(4) Walau apa pun subseksyen (2), jika maklumat atau dokumen
yang diminta di bawah subseksyen (3) tidak diberi oleh pemegang
lesen itu dalam tempoh yang dinyatakan dalam permintaan itu atau
apa-apa pelanjutan masa yang diberi oleh Suruhanjaya, Menteri
boleh menolak untuk membaharui lesen itu.

(5) Jika Menteri enggan membaharui lesen itu, Suruhanjaya
hendaklah memaklumkan pemegang lesen itu melalui notis bertulis
dengan secepat yang dapat dilaksanakan mengenai keengganan
Menteri untuk membaharui lesen itu.

(6) Suruhanjaya hendaklah memberikan pemegang lesen peluang
untuk membuat penghujahan bertulis kepada Menteri dalam tempoh
yang dinyatakan dalam notis bertulis yang hendaklah tidak kurang
daripada empat belas hari.

(7) Selepas tamat tempoh yang dinyatakan dalam notis di bawah
subseksyen (6), Menteri hendaklah, selepas menimbang apa-apa
penghujahan bertulis yang dibuat oleh pemegang lesen itu dan
dengan mengambil kira sewajarnya apa-apa syor Suruhanjaya,
memutuskan sama ada untuk membaharui lesen itu atau tidak.

(8) Jika Menteri memutuskan untuk tidak membaharui lesen itu,
Suruhanjaya hendaklah memberitahu pemegang lesen itu dengan
secepat yang dapat dilaksanakan mengenai keputusan Menteri dan
hendaklah menyiarkan keputusan itu dalam sekurang-kurangnya
satu surat khabar harian kebangsaan yang satunya berbahasa
kebangsaan dan satu lagi berbahasa Inggeris untuk sekurangkurangnya tiga hari berturut-turut.

(9) Apa-apa kelengahan atau kegagalan untuk menyiarkan notis
yang disebut dalam subseksyen (8) tidak boleh dalam apa-apa
cara pun menjejaskan kesahan keputusan Menteri untuk tidak
memperbaharui lesen itu.

(10) Menteri dan Suruhanjaya tidaklah bertanggungan bagi apaapa tindakan, kerugian atau kerosakan yang berbangkit daripada
atau yang disebabkan oleh penyiaran notis yang disebut dalam
subseksyen (8).


-----

26 _Rang Undang-Undang_

**Kesan pembatalan, penyerahan atau tidak memperbaharui**
**lesen**

**22.** (1) Jika penggantungan dan pembatalan suatu lesen di bawah
seksyen 17 atau penyerahan suatu lesen di bawah seksyen 20 telah
berkuat kuasa atau jika lesen itu tidak diperbaharui di bawah
seksyen 21, pemegang lesen itu hendaklah dengan segera terhenti
untuk menyediakan apa-apa kemudahan atau perkhidmatan yang
berkenaan dengannya lesen itu telah diberikan.

(2) Walau apa pun subseksyen (1), Menteri boleh membenarkan
pemegang lesen itu secara bertulis untuk terus menyediakan apaapa kemudahan atau perkhidmatan bagi apa-apa jangka masa dan
atas apa-apa terma dan syarat yang dinyatakan oleh Menteri dalam
kebenaran itu bagi maksud menggulungkan hal ehwal pemegang
lesen itu.

(3) Tertakluk kepada subseksyen (2), seseorang yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi lima ratus ribu ringgit atau
dipenjarakan selama tempoh tidak melebihi lima tahun atau
kedua-duanya.

**Notis tentang niat untuk menggantung operasi**

**23.** Pemegang lesen hendaklah memberitahu Suruhanjaya, secara
bertulis, tentang apa-apa niat untuk menggantung operasi mengikut
cara yang ditetapkan oleh Menteri.

Bahagian V

PERUNTUKAN berhubung DENGAN PEMEGANG

LESEN PERKHIDMATAN SEJAGAT

**Nama dagangan pemegang lesen perkhidmatan sejagat**

**24.** (1) Suruhanjaya hendaklah mempunyai kawalan ke atas
penggunaan perkataan seperti yang dinyatakan di dalam Jadual
Kedua sebagai nama dagangan.

(2) Suruhanjaya boleh memberikan kebenaran secara bertulis
kepada pemegang lesen perkhidmatan sejagat atau ejennya untuk
menggunakan perkataan-perkataan yang dinyatakan dalam Jadual
Kedua sebagai nama dagangan tanpa apa-apa caj.


-----

_Perkhidmatan Pos_ 27

(3) Suruhanjaya boleh, melalui suatu perintah yang disiarkan
dalam Warta, meminda Jadual Kedua bagi memasukkan perkataan
tambahan atau memotong perkataan sedia ada sebagai nama
dagangan.

**Kelirupaan nama pemegang lesen perkhidmatan sejagat**

**25.** (1) Seseorang, selain daripada yang dinyatakan dalam
subseksyen 24(2), tidak boleh meletakkan atau membenarkan,
atau menyebabkan diletakkan atau mengekalkan, pada mana-mana
premis, kenderaan, atau tempat atau benda lain, miliknya atau di
bawah kawalannya mana-mana perkataan yang dinyatakan dalam
Jadual Kedua.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi enam bulan atau kedua-duanya.

**Penghasilan atau pengeluaran setem pos**

**26.** (1) Pemegang lesen perkhidmatan sejagat hendaklah
mempunyai hak untuk menghasilkan atau mengeluarkan setem
pos yang membawa perkataan “Malaysia” dalam apa-apa bahasa,
atau apa-apa simbol kebangsaan atau lambang Malaysia.

(2) Kategori setem pos yang dihasilkan atau dikeluarkan oleh
pemegang lesen perkhidmatan sejagat di bawah subseksyen (1)
hendaklah termasuk definitif, kenang-kenangan, khas atau apa-apa
kategori lain yang ditetapkan oleh Menteri.

**Hak untuk menjual setem pos**

**27.** (1) Pemegang lesen perkhidmatan sejagat dan seseorang yang
diberi kuasa secara bertulis oleh pemegang lesen perkhidmatan
sejagat boleh menjual setem pos.

(2) Pemegang lesen perkhidmatan sejagat dan seseorang yang
diberi kuasa oleh pemegang lesen perkhidmatan sejagat tidak
boleh menjual setem pos lebih daripada nilai yang ditandakan
kecuali bagi maksud filateli.


-----

28 _Rang Undang-Undang_

(3) Walau apa pun subseksyen (2), penjualan setem pos yang
membawa tanda batal bagi maksud filateli tidaklah dilarang.

(4) Seseorang yang melanggar seksyen ini melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit atau dipenjarakan selama tempoh tidak
melebihi enam bulan atau kedua-duanya.

**Pelan tema tahunan**

**28.** (1) Pemegang lesen perkhidmatan sejagat hendaklah
menyerahkan kepada Suruhanjaya untuk kelulusan sebelum 1 Julai
setiap tahun suatu pelan tema tahunan mengenai penghasilan dan
pengeluaran setem pos kenang-kenangan dan khas untuk tahun
berikutnya.

(2) Suruhanjaya hendaklah, dalam tempoh enam puluh hari
dari penerimaan pelan di bawah subseksyen (1), meluluskan pelan
tersebut tanpa pindaan atau dengan pindaan.

**Mengarkibkan setem pos**

**29.** Spesimen bagi setiap penghasilan setem pos hendaklah
diarkibkan dengan cara yang selamat dan wajar oleh pemegang
lesen perkhidmatan sejagat bagi maksud filateli, yang hendaklah
termasuk helaian cetakan, plat cetakan dan artifak lain yang
digunakan berkaitan dengan penghasilan setem pos.

**Pemasangan peti pos atau kelengkapan pungutan atau**
**penghantaran yang lain**

**30.** (1) Pemegang lesen perkhidmatan sejagat boleh, bagi maksud
menyediakan tempat-tempat akses yang secukupnya, memasang
apa-apa peti pos atau kelengkapan pungutan atau penghantaran
mel, mesin menjual setem dan peranti automatik yang serupa, di
mana-mana tempat yang boleh diakses oleh orang awam.

(2) Seorang pemegang lesen sebelum memasangkan apa-apa
tempat akses hendaklah memperoleh kebenaran Pihak Berkuasa
Negeri, pihak berkuasa tempatan atau pihak berkuasa berkenaan
yang lain apabila dikehendaki berbuat demikian.


-----

_Perkhidmatan Pos_ 29

**Pengecualian daripada liabiliti bagi kehilangan, salah serahan,**
**kelengahan atau kerosakan**

**31.** Pemegang lesen perkhidmatan sejagat tidaklah bertanggungan
bagi apa-apa kehilangan, salah serahan, kelengahan atau kerosakan
kepada mana-mana barang pos dalam perjalanan penyaluran
borang pos itu, melainkan jika terbukti bahawa pemegang lesen
perkhidmatan sejagat telah melakukannya dengan niat jahat atau
secara cuai atau sengaja, menyebabkan kehilangan, salah serahan,
kelengahan atau kerosakan itu.

Bahagian VI

TERMA DAN SYARAT AM PERKHIDMATAN POS

**Penyerahan terma dan syarat am**

**32.** (1) Pemohon, apabila mengemukakan permohonan bagi
lesen, hendaklah membentuk dan menyerahkan terma dan syarat
am, termasuklah tatacara pengendalian aduan yang disebut
dalam seksyen 51 sebagai tawaran tetapnya untuk menyediakan
perkhidmatan pos kepada pengguna.

(2) Jika Suruhanjaya meminta pemohon untuk menyerahkan
terma dan syarat amnya atau apa-apa aspek terma dan syarat
itu kepada Suruhanjaya dalam bentuk elektronik, pemohon
hendaklah melakukannya dalam format yang boleh diterima oleh
Suruhanjaya.

(3) Dalam hal pemegang lesen perkhidmatan sejagat, terma
dan syarat amnya hendaklah diluluskan oleh Suruhanjaya.

(4) Suruhanjaya hendaklah mempunyai hak untuk menyiarkan
terma dan syarat am itu atau apa-apa aspek terma dan syarat itu
dan untuk menjadikan salinannya tersedia untuk pihak ketiga.

**Had liabiliti dalam terma dan syarat am pemegang lesen**
**perkhidmatan sejagat**

**33.** (1) Terma dan syarat am pemegang lesen perkhidmatan sejagat
hendaklah mengandungi peruntukan had daripada liabiliti yang
menyatakan had mengenai indemniti maksima yang kena dibayar
bagi kehilangan atau kerosakan kepada barang pos sebagaimana
yang diluluskan oleh Suruhanjaya di bawah seksyen 32.


-----

30 _Rang Undang-Undang_

(2) Apa-apa had daripada liabiliti yang terkandung di dalam
terma dan syarat am hendaklah menjadi pembelaan terhadap
apa-apa pendakwaan, tindakan atau prosiding daripada apa-apa
sifat, sama ada di mahkamah atau sebaliknya, diambil terhadap
pemegang lesen perkhidmatan sejagat dan hendaklah secara
berkesannya mengehadkan liabiliti pemegang lesen perkhidmatan
sejagat setakat itu.

(3) Walau apa pun subseksyen (2), jika pemegang lesen
perkhidmatan sejagat telah bersetuju secara kontrak dengan pihak
lain mengenai peruntukan had daripada liabiliti, terma dan syarat
berkontrak tersebut hendaklah mengatasi.

Bahagian VII

PERKHIDMATAN YANG LAIN

**Perkhidmatan kewangan pos**

**34.** (1) Pemegang lesen perkhidmatan sejagat boleh melakukan
aktiviti perkhidmatan kewangan pos dan bertindak sebagai ejen
pembayar dan pemungut bagi mana-mana pihak ketiga atas dasar
komersial.

(2) Menteri boleh, melalui kaedah-kaedah yang disiarkan
dalam Warta, menetapkan ruang lingkup dan fi bagi perkhidmatan
kewangan pos.

(3) Bagi maksud Akta ini, “perkhidmatan kewangan pos”
bermakna suatu julat perkhidmatan kewangan pos yang akan
disediakan oleh pemegang lesen perkhidmatan sejagat termasuk
kiriman wang, kiriman pos, deraf pos,cek pos dan cek perjalanan
pos.

**Perkhidmatan pos elektronik**

**35.** (1) Pemegang lesen perkhidmatan sejagat boleh menyediakan
perkhidmatan pos elektronik untuk membolehkan suatu mesej
elektronik disampaikan daripada penghantar kepada penerima
secara elektronik.

(2) Menteri boleh, melalui kaedah-kaedah yang disiarkan
dalam Warta, menetapkan ruang lingkup dan fi perkhidmatan pos
elektronik.


-----

_Perkhidmatan Pos_ 31

(3) Suruhanjaya boleh menyiarkan garis panduan berkenaan
dengan semua perkara berhubung dengan perkhidmatan pos
elektronik.

Bahagian VIII

PENGAWALSELIAAN KADAR

**Prinsip mengenai penetapan kadar**

**36.** (1) Kadar bayaran pos yang ditentukan oleh pemegang lesen
hendaklah berasaskan kepada prinsip yang berikut:

_(a) bahawa kadar secara munasabahnya adil dan tidak_

berdiskriminasi;

_(b) bahawa kadar berorientasikan kos dan tidak mengandungi_

diskaun yang secara tidak munasabah memudaratkan
peluang persaingan pemegang lesen yang lain;

_(c) bahawa kadar distrukturkan dan peringkat ditetapkan_

untuk menarik pelaburan dalam industri perkhidmatan
pos; dan

_(d) bahawa kadar mengambil kira standard kadar yang_

disyorkan oleh suatu organisasi antarabangsa yang Malaysia
merupakan anggota berhubung dengan perkhidmatan
pos.

**Kadar boleh dikawal selia**

**37.** (1) Walau apa pun seksyen 36, Menteri boleh, atas syor
Suruhanjaya, menetapkan—

_(a)_ kadar bayaran pos yang akan dicaj oleh pemegang

lesen bagi perkhidmatan yang termasuk dalam takrif
perkhidmatan sejagat atau perkhidmatan bukan sejagat
dan menyatakan bahawa kadar yang ditetapkan adalah
kadar minima atau maksima yang boleh dicaj atau kadar
sebenar yang hendaklah dicaj; dan

_(b) penyiaran atau pendedahan kadar dan kenaikan kadar bagi_

perkhidmatan pos.


-----

32 _Rang Undang-Undang_

(2) Peraturan-peraturan yang dibuat di bawah subseksyen (1)
mengenai kadar yang boleh dicaj oleh pemegang lesen perkhidmatan
sejagat bagi perkhidmatan pos, bolehlah termasuk—

_(a)_ suatu bahagian tertentu daripada perkhidmatan sejagat,

mengikut prinsipnya, bahawa kadar hendaklah seragam
ke seluruh Malaysia; dan

_(b)_ perkhidmatan sejagat yang selebihnya apabila kadar boleh

berubah bagi zon geografi yang berbeza, atau bagi
penghantaran di antara zon geografi yang berbeza, untuk
mencerminkan perbezaan dalam kos yang ditanggung
oleh pemegang lesen perkhidmatan sejagat bergantung
kepada zon atau zon-zon geografinya.

(3) Menteri boleh, melalui perintah yang disiarkan dalam Warta
mengecualikan mana-mana orang daripada pembayaran apa-apa
kadar berhubung dengan perkhidmatan pos mengikut terma dan
syarat yang difikirkannya sesuai.

Bahagian IX

AMALAN PERSAINGAN AM

**Larangan terhadap perlakuan anti-persaingan**

**38.** (1) Tertakluk kepada seksyen 45, pemegang lesen tidak
boleh terlibat dalam apa-apa perlakuan yang mempunyai maksud
mengurangkan persaingan yang cukup besar dalam suatu pasaran
pos.

(2) Seorang pemegang lesen yang melanggar subseksyen (1)
melakukan suatu kesalahan.

**Suruhanjaya boleh menyiarkan garis panduan**

**39.** (1) Suruhanjaya boleh menyiarkan garis panduan mengenai
“mengurangkan persaingan yang cukup besar”.

(2) Garis panduan itu boleh termasuk rujukan kepada—

_(a)_ keperluan untuk mengimbangi antara galakan persaingan

dan pemberian perkhidmatan berkualiti ke seluruh
Malaysia;


-----

_Perkhidmatan Pos_ 33

_(b)_ pasaran pos;

_(c)_ arah aliran global dalam pasaran pos;

_(d)_ kesan perlakuan pemegang lesen terhadap bilangan pesaing

dalam pasaran pos dan bahagian pasaran mereka;

_(e)_ kesan perlakuan pemegang lesen terhadap sekatan kemasukan

ke dalam pasaran pos;

_(f)_ kesan perlakuan pemegang lesen terhadap julat perkhidmatan

dalam pasaran pos;

_(g)_ kesan perlakuan pemegang lesen terhadap kos dan struktur

keuntungan dalam pasaran pos; dan

_(h)_ apa-apa perkara lain yang Suruhanjaya berpuas hati

adalah berkaitan.

**Larangan terhadap pembuatan perjanjian pakatan sulit**

**40.** (1) Seseorang pemegang lesen tidak boleh membuat apaapa persefahaman, perjanjian atau perkiraan, sama ada boleh
dikuatkuasakan di sisi undang-undang atau tidak, yang membuat
peruntukan bagi—

_(a)_ penetapan kadar;

_(b)_ perkongsian pasaran; atau

_(c)_ pemulauan pesaing lain.

(2) Seorang pemegang lesen yang melanggar subseksyen (1)
melakukan suatu kesalahan.

**Larangan terhadap perkiraan kaitan atau pautan**

**41.** (1) Seseorang pemegang lesen tidak boleh, pada bila-bila masa
atau dalam apa-apa hal keadaan, menjadikan suatu syarat bagi
pemberian atau pembekalan sesuatu keluaran atau perkhidmatan
dalam suatu pasaran pos bahawa orang yang memperoleh keluaran
atau perkhidmatan itu adalah juga dikehendaki supaya memperoleh
atau tidak memperoleh mana-mana keluaran atau perkhidmatan
lain sama ada daripadanya atau daripada orang lain.

(2) Seorang pemegang lesen yang melanggar subseksyen (1)
melakukan suatu kesalahan.


-----

34 _Rang Undang-Undang_

**Pemegang lesen dominan**

**42. Suruhanjaya boleh memutuskan bahawa seseorang pemegang**
lesen berada pada kedudukan dominan dalam suatu pasaran
pos.

**Garis panduan mengenai maksud “kedudukan dominan”**

**43.** (1) Suruhanjaya boleh menyiarkan garis panduan yang
menjelaskan bagaimana Suruhanjaya akan menggunakan ujian
“kedudukan dominan” terhadap seseorang pemegang lesen.

(2) Garis panduan itu boleh menyatakan perkara-perkara yang
boleh diambil kira oleh Suruhanjaya, termasuklah—

_(a)_ galakan persaingan terhadap pemberian perkhidmatan

berkualiti ke seluruh Malaysia;

_(b)_ pasaran pos;

_(c)_ teknologi dan arah aliran komersial global yang

mempengaruhi kuasa pasaran;

_(d)_ bahagian pasaran pemegang lesen;

_(e)_ kuasa untuk membuat keputusan penentuan kadar dengan

bebas oleh pemegang lesen;

_(f)_ tahap perbezaan produk atau perkhidmatan dan promosi

jualan dalam pasaran pos; dan

_(g)_ apa-apa perkara lain yang Suruhanjaya berpuas hati adalah

berkaitan.

**Suruhanjaya boleh mengarahkan pemegang lesen pada**
**kedudukan dominan**

**44.** Suruhanjaya boleh mengarahkan pemegang lesen pada
kedudukan dominan dalam suatu pasaran pos supaya menghentikan
perlakuan dalam pasaran pos yang mempunyai, atau mungkin
mempunyai, kesan mengurangkan persaingan yang cukup besar
dalam mana-mana pasaran pos, dan untuk melaksanakan langkah
pemulihan yang sesuai.


-----

_Perkhidmatan Pos_ 35

**Kebenaran bagi perlakuan**

**45.** (1) Seseorang pemegang lesen boleh memohon kepada
Suruhanjaya, sebelum membuat apa-apa perlakuan yang boleh
ditafsirkan sebagai mempunyai maksud atau kesan mengurangkan
persaingan yang cukup besar dalam suatu pasaran pos, untuk
mendapatkan kebenaran bagi perlakuan itu.

(2) Walau apa pun peruntukan Bahagian ini, Suruhanjaya
hendaklah membenarkan perlakuan itu jika Suruhanjaya berpuas
hati bahawa kebenaran itu adalah demi kepentingan negara.

(3) Sebelum membenarkan perlakuan itu, Suruhanjaya boleh
menghendaki pemegang lesen itu supaya mengemukakan suatu
aku janji berkenaan dengan perlakuannya dalam apa-apa perkara
yang berkaitan dengan kebenaran itu.

(4) Jika pemegang lesen itu kemudiannya menarik balik aku
janji itu, kebenaran itu hendaklah disifatkan tidak pernah diberikan
bagi maksud Bahagian ini.

(5) Seseorang pemegang lesen boleh menarik balik sesuatu
permohonan yang dibuat di bawah subseksyen (1) pada bila-bila
masa.

**Daftar kebenaran**

**46.** Suruhanjaya hendaklah menyenggarakan suatu daftar semasa
mengenai kebenaran perlakuan di bawah Bahagian ini menurut
subseksyen 99(1).

**Penalti bagi kesalahan**

**47.** Seseorang yang melakukan suatu kesalahan di bawah Bahagian
ini boleh, apabila disabitkan, didenda tidak melebihi lima ratus
ribu ringgit atau dipenjarakan selama tempoh tidak melebihi lima
tahun atau kedua-duanya.

**Menteri boleh membuat peraturan-peraturan**

**48.** (1) Tertakluk kepada subseksyen (2), Menteri boleh membuat
peraturan-peraturan berkenaan dengan perjanjian antara pemegangpemegang lesen dengan pemberi perkhidmatan pos asing.


-----

36 _Rang Undang-Undang_

(2) Menteri boleh membuat peraturan-peraturan yang diniatkan
untuk menghalang atau mengurangkan—

_(a)_ apa-apa perlakuan oleh pemberi perkhidmatan asing yang

akan, atau mungkin akan mengakibatkan, pengurangan
persaingan dengan cukup besar dalam suatu pasaran pos;
atau

_(b)_ salah guna kuasa pasaran dalam suatu pasaran pos.

Bahagian X

PELINDUNGAN PENGGUNA

**Forum Pos**

**49.** (1) Suruhanjaya boleh melantik suatu badan yang dikenali
sebagai “Forum Pos” bagi maksud Akta ini dengan memberitahu badan
itu secara bertulis, jika Suruhanjaya berpuas hati bahawa—

_(a)_ keanggotaan badan itu terbuka kepada semua orang;

_(b)_ badan itu berupaya untuk melaksanakan sebagaimana

yang dikehendaki di bawah peruntukan Akta ini yang
berkaitan; dan

_(c)_ badan itu mempunyai perlembagaan bertulis.

(2) Badan itu hendaklah bersetuju secara bertulis untuk menjadi
Forum Pos sebelum pelantikan itu boleh didaftarkan.

(3) Suruhanjaya boleh memutuskan bahawa suatu badan yang
sedia ada yang sebelum itu telah dilantik sebagai Forum Pos
tidak lagi menjadi badan yang sesuai bagi maksud Akta ini, jika
Suruhanjaya berpuas hati bahawa badan itu tidak memenuhi
kehendak yang dinyatakan dalam subseksyen (1).

(4) Pelantikan atau penarikan balik pelantikan di bawah seksyen
ini hendaklah berkuat kuasa dari tarikh pendaftaran, atau suatu
tarikh yang kemudian yang dinyatakan oleh Suruhanjaya.


-----

_Perkhidmatan Pos_ 37

**Fungsi Forum Pos**

**50.** (1) Forum Pos hendaklah mempunyai fungsi yang berikut:

_(a) untuk memberi maklum balas dan membuat syor kepada_

Suruhanjaya mengenai apa-apa perkara yang berkenaan
dengan kepentingan pengguna perkhidmatan industri
pos;

_(b) untuk mewakili kepentingan pengguna perkhidmatan_

industri pos termasuklah pengendalian aduan;

_(c) untuk menggalakkan kepentingan pengguna yang_

berhubungan dengan tarif dan standard perkhidmatan
industri pos;

_(d) untuk mengenal pasti dan sentiasa mengkaji semula_

perkara-perkara yang menyentuh kepentingan pengguna
dan memastikan bahawa pemegang lesen menyedari akan,
dan responsif terhadap, urusan mengenai perkhidmatan
mereka;

_(e)_ untuk membuat publisiti tentang kewujudan, fungsi dan kerja

Forum Pos dalam melindungi kepentingan pengguna;

_(f) untuk membangun tataamalan bagi perkhidmatan pos;_

dan

_(g) untuk menjalankan apa-apa fungsi yang ditetapkan oleh_

Suruhanjaya.

(2) Suruhanjaya hendaklah mengambil kira dengan sewajarnya
syor Forum Pos dalam menjalankan kuasanya dan fungsinya di
bawah Akta ini.

**Tatacara pengendalian aduan**

**51.** (1) Tatacara pengendalian aduan hendaklah dalam bentuk
dokumen yang disiarkan dan menjadi sebahagian daripada terma
dan syarat am pemegang lesen.

(2) Dokumen yang dinyatakan dalam subseksyen (1) hendaklah
menggariskan tatacara yang hendaklah dipatuhi oleh pengguna
yang membuat aduan terhadap pemegang lesen.


-----

38 _Rang Undang-Undang_

(3) Tatacara pengendalian aduan hendaklah berdasarkan prinsipprinsip yang berikut:

_(a)_ menyediakan sumber yang sewajarnya dengan perwakilan

kuasa yang mencukupi untuk memastikan aduan yang
diterima, diambil tindakan dan diselesaikan tepat pada
waktunya;

_(b)_ memastikan proses aduan tersedia dan boleh diakses oleh

semua;

_(c)_ melayan pengadu dengan kesopanan dan sedapat mungkin

menyelesaikan aduan pada titik pertama hubungan;

_(d)_ menyediakan bantuan kepada pengadu dalam perumusan

dan pengemukaan aduan;

_(e)_ menyediakan proses pengendalian aduan tanpa sebarang

caj;

_(f)_ membangunkan remedi yang adil dan munasabah;

_(g)_ mengumpul dan merekodkan data mengenai aduan yang

dikemukakan dan hasil untuk membantu dalam mengenal
pasti masalah yang berulang dan penambahbaikan yang
berpotensi kepada perkhidmatan penghantaran dan
perhubungan pelanggan; dan

_(h)_ semakan tetap proses pengendalian aduan untuk memastikan ia

dengan secekapnya memberikan hasil yang berkesan.

**Aduan pengguna**

**52. (1) Jika Suruhanjaya menerima suatu aduan daripada seorang**
pengguna dan pengguna itu tidak mengemukakan aduannya melalui
tatacara pengendalian aduan pemegang lesen, Suruhanjaya hendaklah
merujuk pengguna itu kepada pemegang lesen berkenaan.

(2) Suruhanjaya boleh juga menjalankan siasatan terhadap
pemegang lesen dengan syarat bahawa pengguna telah mengikut
tatacara pengendalian aduan pemegang lesen itu.


-----

_Perkhidmatan Pos_ 39

(3) Suruhanjaya boleh menentukan kaedah-kaedah mengenai
tatacara bagi pembuatan, penerimaan, pengendalian dan penyelesaian
pertikaian aduan pengguna berkenaan dengan perlakuan atau
penjalanan operasi pemegang lesen.

**Hal keadaan apabila barang pos boleh dibuka**

**53.** (1) Tertakluk kepada peraturan-peraturan yang dibuat di bawah
Akta ini, seseorang pemegang lesen boleh membuka barang pos
dalam hal keadaan yang berikut:

_(a) untuk menyelamatkan isi kandungan atau untuk memastikan_

keadaan isi kandungan barang pos yang telah rosak;

_(b) untuk menentukan penerima atau pengirim barang pos_

yang tidak dapat diserah menurut kaedah-kaedah yang
dibuat oleh Suruhanjaya;

_(c)_ jika terdapat alasan yang munasabah untuk mengesyaki

bahawa terdapat bahaya fizikal kepada manusia atau
harta;

_(d)_ jika terdapat alasan yang munasabah untuk mengesyaki

bahawa terdapat risiko kesihatan kepada manusia;

_(e)_ jika ia memperoleh persetujuan daripada pengirim atau

penerima untuk melakukannya;

_(f) dengan suatu perintah mahkamah; atau_

_(g)_ sebagaimana yang dikehendaki oleh pihak berkuasa

berkenaan atau mana-mana undang-undang bertulis yang
lain.

(2) Seseorang pekerja pemegang lesen yang telah diberi kuasa
secara bertulis oleh pemegang lesen boleh membuka barang pos
dalam hal keadaan di bawah subseksyen (1) dan dengan kehadiran
pekerja lain yang telah diberi kuasa yang serupa.

(3) Isi kandungan barang pos yang telah dibuka bolehlah
diperiksa tetapi tidak lebih daripada yang diwajarkan dalam hal
keadaan di bawah subseksyen (1).


-----

40 _Rang Undang-Undang_

**Notis yang hendaklah dipakai dan laporan yang hendaklah**
**diserahkan**

**54.** (1) Jika suatu barang pos telah dibuka di bawah seksyen 53,
pemegang lesen hendaklah membungkus semula barang pos itu
dan mengecapkan notis yang menyatakan—

_(a)_ bahawa ia telah dibuka untuk pemeriksaan; dan

_(b)_ sebab-sebab ia dibuka.

(2) Pemegang lesen hendaklah menyimpan suatu rekod mengenai
semua barang pos yang telah dibuka yang menyatakan semua
butir-butir berkaitan termasuklah—

_(a)_ tarikh dan masa barang pos itu dibuka;

_(b)_ isi kandungan barang pos itu;

_(c) sebab ia dibuka; dan_

_(d) nama-nama orang yang membuka dan menjadi saksi_

pembukaan itu yang kedua-duanya hendaklah
menandatangani rekod itu.

(3) Pemegang lesen hendaklah menyerahkan, jika diminta oleh
Suruhanjaya, suatu laporan kepada Suruhanjaya dengan menyatakan
perincian hal keadaan dan sebab barang pos itu dibuka.

(4) Pemegang lesen tidak boleh mendedahkan apa-apa maklumat
yang berhubungan dengan pembukaan barang pos itu kecuali
setakat yang dikehendaki bagi mematuhi suatu perintah mahkamah
atau sebagaimana yang dibenarkan di bawah Akta ini.

**Pemeriksaan oleh pegawai kastam**

**55.** (1) Semua barang pos yang diterima daripada luar Malaysia
bolehlah dibuka dan diperiksa bagi maksud pemeriksaan di manamana kemudahan rangkaian pos oleh seseorang pegawai kastam
dengan kehadiran pekerja pemegang lesen yang diberi kuasa.

(2) Semua barang pos yang telah dibuka untuk pemeriksaan
kastam hendaklah dibungkus semula dan dicapkan dengan notis
bahawa barang pos itu telah dibuka.


-----

_Perkhidmatan Pos_ 41

**Penalti bagi mendedahkan isi kandungan barang pos secara**
**menyalahi undang-undang**

**56.** Mana-mana orang yang menzahirkan, mendedahkan atau
dengan apa-apa cara lain memberitahu isi kandungan mana-mana
barang pos yang dibuka di bawah kuasa Akta ini, melainkan
setakat yang perlu bagi maksud mengembalikan barang pos itu atau
sebagaimana yang diberi kuasa oleh Suruhanjaya secara bertulis,
adalah melakukan suatu kesalahan dan boleh, apabila disabitkan,
didenda tidak melebihi lima puluh ribu ringgit atau dipenjara
selama tempoh tidak melebihi satu tahun, atau kedua-duanya.

Bahagian XI

SISTEM POSKOD DAN PENGALAMATAN SERTA PENGENAL

PASTI POS

**Sistem poskod dan pengalamatan**

**57.** (1) Suruhanjaya hendaklah diletakhakkan dengan pembangunan,
kawalan, pelaksanaan, penyenggaraan dan pengurusan sistem
poskod dan pengalamatan di Malaysia.

(2) Suruhanjaya boleh mewakilkan mana-mana atau semua
fungsinya di bawah subseksyen (1) kepada Pengendali Pos Ditetapkan
atau mana-mana orang yang ditentukan oleh Suruhanjaya yang
hendaklah menjalankan obligasi itu mengikut cara yang dinyatakan
oleh Suruhanjaya.

**Penguntukan pengenal pasti pos**

**58.** (1) Jika Suruhanjaya memutuskan bahawa terdapatnya
keperluan berkaitan dengan capaian hiliran atau bagi maksud
yang lain, Suruhanjaya boleh memperuntukkan suatu pengenal
pasti pos kepada pemegang lesen.

(2) Pemegang lesen hendaklah menampal, mengecap atau
mencetak pengenal pasti pos tersebut pada setiap barang pos dengan
secepat yang dapat dilaksanakan selepas mengumpul barang pos
tersebut, melainkan jika barang pos itu telah mempunyai pengenal
pasti pos.

(3) Suruhanjaya hendaklah menyenggara suatu daftar pemegang
lesen dan pengenal pasti pos mengikut subseksyen 99(1).


-----

42 _Rang Undang-Undang_

Bahagian XII

KUASA DAN TATACARA SURUHANJAYA KOMUNIKASI DAN

MULTIMEDIA MALAYSIA

Bab 1

_Arahan_

**Arahan oleh Suruhanjaya**

**59.** (1) Suruhanjaya boleh mengeluarkan arahan secara bertulis
kepada pemegang lesen berhubung pematuhan atau ketidakpatuhan
mana-mana syarat pada suatu lesen.

(2) Arahan itu hendaklah tamat tempoh pada tarikh yang
dinyatakan oleh Suruhanjaya dalam notis bertulis atau jika tiada
tarikh dinyatakan, arahan itu hendaklah berkuat kuasa sehingga
arahan itu dibatalkan.

(3) Pemegang lesen yang tidak mematuhi arahan Suruhanjaya
di bawah seksyen ini melakukan suatu kesalahan dan boleh,
apabila disabitkan, didenda tidak melebihi tiga ratus ribu ringgit
atau dipenjarakan selama tempoh tidak melebihi tiga tahun atau
kedua-duanya.

(4) Suruhanjaya hendaklah menyenggarakan suatu daftar mengenai
semua arahan yang dikeluarkan oleh Suruhanjaya, termasuklah apa-apa
pengubahan atau pembatalan arahan mengikut subseksyen 99(1).

Bab 2

_Inkuiri_

**Inkuiri oleh Suruhanjaya**

**60.** Suruhanjaya boleh mengadakan suatu inkuiri tentang apa-apa
perkara yang bersifat umum yang berkaitan dengan pentadbiran Akta
ini jika Suruhanjaya berpuas hati bahawa perkara itu melibatkan
kepentingan awam.


-----

_Perkhidmatan Pos_ 43

**Penjalanan inkuiri**

**61.** Suruhanjaya boleh menjalankan suatu inkuiri sama ada secara
terbuka atau tertutup, sebagaimana dan apabila disifatkan sesuai
oleh Suruhanjaya dan mengikut tatacara yang dinyatakan dalam
peraturan-peraturan.

Bab 3

_Penyiasatan_

**Penyiasatan oleh Suruhanjaya**

**62.** Walau apa pun peruntukan mana-mana undang-undang bertulis
lain, Suruhanjaya hendaklah menyiasat apa-apa perkara yang
berkaitan dengan pentadbiran Akta ini jika—

_(a) Menteri mengarahkan Suruhanjaya supaya menjalankan_

suatu penyiasatan mengenai apa-apa tindakan sivil atau
kesalahan jenayah di bawah Akta ini yang mungkin telah
atau akan dilakukan; atau

_(b)_ Suruhanjaya mempunyai alasan untuk mempercayai bahawa

suatu kesalahan sivil atau jenayah di bawah Akta ini
telah, sedang atau akan dilakukan.

**Penyiaran laporan**

**63.** Menteri boleh mengarahkan Suruhanjaya supaya menyiarkan
suatu laporan mengenai sesuatu penyiasatan jika Menteri berpuas
hati bahawa penyiaran itu adalah demi kepentingan negara.

Bahagian XIII

KESALAHAN DAN PENALTI

**Tindakan yang menyalahi undang-undang pada barang pos**

**64.** Seseorang yang dengan niat jahat—

_(a)_ melupuskan atau memusnahkan;

_(b)_ membuka;


-----

44 _Rang Undang-Undang_

_(c)_ menyimpan, menahan atau menyembunyikan;

_(d)_ melengahkan, mengabaikan atau salah serahan;

_(e)_ mengusik; atau

_(f)_ menghalang,

mana-mana barang pos dalam perjalanan penyalurannya, adalah
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Pemalsuan dan pemelancungan setem pos**

**65.** (1) Seseorang yang—

_(a)_ dengan diketahuinya menghasilkan, menggunakan,

mengimport, menjual atau membekalkan apa-apa setem
pos palsu atau lancung atau dengan diketahuinya
mengunakan bagi maksud pos, mana-mana setem pos
palsu atau lancung;

_(b) mempunyai kawalan atas atau menyimpan atau memiliki_

tanpa alasan yang sah di sisi undang-undang, apa-apa
setem pos palsu atau lancung; atau

_(c) menghasilkan, membekal untuk menyewakan, memiliki_

tanpa alasan yang sah di sisi undang-undang, apa-apa
kelengkapan, perisian atau bahan bagi membuat apa-apa
setem pos palsu atau lancung,

melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi lima tahun atau kedua-duanya.

**Pemasangan tempat akses tanpa kebenaran**

**66.** (1) Tiada seorang pun boleh memasang apa-apa tempat akses
kecuali dengan kebenaran bertulis pemegang lesen perkhidmatan
sejagat.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi enam bulan atau kedua-duanya.


-----

_Perkhidmatan Pos_ 45

**Kerosakan kepada kemudahan rangkaian pos**

**67.** (1) Tiada seorang pun dengan sengaja boleh menambah,
mengusik, menyelaras, mengubah, memindahkan, memusnahkan
atau merosakkan apa-apa kemudahan rangkaian pos atau manamana bahagian kemudahan rangkaian pos.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
tiga ratus ribu ringgit atau dipenjarakan selama tempoh tidak
melebihi tiga tahun atau kedua-duanya.

**Menampalkan tanpa kuasa atau mencacatkan rupa kemudahan**
**rangkaian pos**

**68.** (1) Tiada seorang pun boleh, tanpa kuasa yang wajar,
menampal apa-apa plakad, iklan, notis, senarai, dokumen, papan
kenyataan atau benda lain dalam atau pada, atau mengecat, atau
menyapu minyak tar atau dengan apa-apa cara lain mencacatkan
rupa, mana-mana kemudahan rangkaian pos.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit atau dipenjarakan selama tempoh tidak
melebihi enam bulan atau kedua-duanya.

**Pengelakan bayaran pos**

**69.** (1) Tiada seorang pun boleh—

_(a)_ menggunakan apa-apa setem pos yang telah digunakan

terdahulu; atau

_(b)_ menampal pada mana-mana barang pos apa-apa jua yang

menyarankan—

(i) bahawa barang pos itu berhak untuk disalurkan

melalui pos tanpa sebarang bayaran pos atau
dengan bayaran pos pada kadar yang rendah
daripada yang selainnya terpakai untuk suatu
barang pos; atau


-----

46 _Rang Undang-Undang_

(ii) bahawa bayaran pos atau apa-apa bahagian daripada

bayaran pos itu telah dibayar atau sepatutnya
dibayar atau dicaj kepada mana-mana orang
lain,

bagi maksud mengelak bayaran pos.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi enam bulan atau kedua-duanya.

**Mengusik tanda rasmi pada barang pos**

**70.** (1) Tiada seorang pun boleh—

_(a)_ meletakkan apa-apa tanda rasmi yang salah pada barang

pos; atau

_(b)_ mengubah, menanggalkan atau menyebabkan hilangnya

apa-apa tanda rasmi pada barang pos.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi enam bulan atau kedua-duanya.

Bahagian XIV

KUASA MENGUMPULKAN MAKLUMAT DAN PERUNTUKAN

PENGUATKUASAAN

Bab 1

_Kuasa mengumpulkan maklumat_

**Pemberian maklumat**

**71.** (1) Seksyen ini terpakai bagi mana-mana orang jika Suruhanjaya
mempunyai alasan yang munasabah untuk mempercayai bahawa
orang itu—

_(a) mempunyai apa-apa maklumat atau menyimpan dalam_

jagaannya apa-apa dokumen yang berkaitan dengan
pelaksanaan kuasa dan fungsi Suruhanjaya di bawah
Akta ini; atau


-----

_Perkhidmatan Pos_ 47

_(b) berupaya untuk memberikan apa-apa keterangan yang_

Suruhanjaya mempunyai sebab untuk mempercayai
adalah berkaitan dengan pelaksanaan kuasa dan fungsi
Suruhanjaya di bawah Akta ini.

(2) Walau apa pun peruntukan mana-mana undang-undang
bertulis lain, Suruhanjaya, melalui notis bertulis, boleh mengarahkan
mana-mana orang–

_(a) untuk memberi Suruhanjaya, dalam tempoh dan mengikut_

cara dan bentuk yang dinyatakan dalam notis itu, apaapa maklumat yang disebut dalam subseksyen (1);

_(b) untuk mengemukakan kepada Suruhanjaya, dalam tempoh_

dan mengikut cara yang dinyatakan dalam notis itu, apaapa dokumen yang disebut dalam subseksyen (1), sama
ada dalam bentuk fizikal atau dalam media elektronik;

_(c) membuat salinan, atau cabutan daripada, apa-apa_

dokumen yang disebut dalam subseksyen (1) dan untuk
mengemukakan salinan atau cabutan dokumen itu, mengikut
mana-mana yang berkenaan, kepada Suruhanjaya dalam
tempoh dan mengikut cara yang dinyatakan dalam notis
itu;

_(d) jika orang itu seorang individu, untuk hadir di hadapan_

Suruhanjaya pada masa dan di tempat yang dinyatakan
dalam notis itu untuk memberikan apa-apa maklumat, sama
ada secara lisan atau bertulis, dan untuk mengemukakan
apa-apa dokumen yang disebut dalam subseksyen (1), sama
ada dalam bentuk fizikal atau dalam media elektronik;

_(e) jika orang itu suatu pertubuhan perbadanan, untuk_

menyebabkan seorang pegawai yang berkaitan dan
berkelayakan bagi pertubuhan perbadanan itu untuk
hadir di hadapan Suruhanjaya pada masa dan di tempat
yang dinyatakan dalam notis itu untuk memberikan apaapa maklumat, sama ada secara lisan atau bertulis, dan
untuk mengemukakan apa-apa dokumen yang disebut
dalam subseksyen (1), sama ada dalam bentuk fizikal
atau dalam media elektronik;


-----

48 _Rang Undang-Undang_

_(f) jika orang itu suatu perkongsian, untuk menyebabkan_

seorang individu yang merupakan seorang pekongsi
dalam perkongsian itu atau pekerja dalam perkongsian
itu untuk hadir di hadapan Suruhanjaya pada masa
dan di tempat yang dinyatakan dalam notis itu untuk
memberikan apa-apa maklumat, sama ada secara lisan
atau secara bertulis, dan untuk mengemukakan apa-apa
dokumen yang disebut dalam subseksyen (1), sama ada
dalam bentuk fizikal atau dalam media elektronik; atau

_(g)_ untuk membuat suatu pernyataan kepada Suruhanjaya

dengan memberikan suatu penjelasan mengenai apa-apa
maklumat atau dokumen yang disebut dalam subseksyen
(1) dalam tempoh dan mengikut cara dan bentuk yang
dinyatakan dalam notis itu.

(3) Jika Suruhanjaya mengarahkan mana-mana orang supaya
mengemukakan apa-apa dokumen di bawah subseksyen (2) dan
orang itu tidak mempunyai jagaan ke atas dokumen itu, orang
itu hendaklah—

_(a) menyatakan, sepanjang pengetahuan dan kepercayaannya,_

di mana dokumen itu boleh dijumpai; dan

_(b) mengenal pasti, sepanjang pengetahuan dan kepercayaannya,_

orang yang terakhir yang mempunyai jagaan ke atas
dokumen itu dan di mana orang terakhir yang disebut
itu boleh dijumpai.

(4) Mana-mana orang yang diarahkan supaya memberikan
maklumat di bawah subseksyen (2) atau (3) hendaklah memastikan
bahawa maklumat yang diberikan itu adalah benar, tepat dan
lengkap dan orang itu hendaklah memberikan representasi yang
nyata bermaksud sedemikian, termasuklah suatu perisytiharan
bahawa dia tidak menyedari mengenai apa-apa maklumat atau
dokumen lain yang boleh menjadikan maklumat yang diberikan
itu tidak benar atau mengelirukan.

(5) Seseorang yang menolak atau tidak mematuhi arahan
Suruhanjaya di bawah seksyen ini melakukan suatu kesalahan
dan boleh, apabila disabitkan, didenda tidak melebihi dua puluh
ribu ringgit atau dipenjarakan selama tempoh tidak melebihi enam
bulan atau kedua-duanya.


-----

_Perkhidmatan Pos_ 49

**Suruhanjaya boleh memegang simpan dokumen**

**72.** (1) Suruhanjaya boleh mengambil dan memegang simpan
dengan seberapa lama yang perlu milikan mana-mana dokumen
yang diperoleh di bawah Bab ini.

(2) Orang yang memberikan dokumen itu berhak untuk dibekalkan,
dengan secepat yang dapat dilaksanakan, suatu salinan yang
diperakukan oleh Suruhanjaya sebagai suatu salinan benar dokumen itu.

(3) Walau apa pun mana-mana undang-undang bertulis yang
lain, salinan terperaku bagi dokumen itu hendaklah diterima
sebagai keterangan seolah-olah salinan itu ialah dokumen asal.

(4) Sehingga suatu salinan terperaku bagi dokumen itu dibekalkan,
Suruhanjaya hendaklah, pada bila-bila masa dan di tempat yang
disifatkan sesuai oleh Suruhanjaya, membenarkan orang yang
memberikan dokumen itu atau orang yang diberi kuasa oleh
orang itu untuk memeriksa dan membuat salinan atau mengambil
cabutan daripada dokumen asal itu.

(5) Jika Suruhanjaya berpuas hati bahawa dokumen itu tidak
lagi perlu dipegang simpan, Suruhanjaya boleh mengembalikan
dokumen itu kepada orang yang memberikan dokumen itu dengan
secepat yang dapat dilaksanakan.

**Akses kepada rekod**

**73.** (1) Seseorang hendaklah, jika pada bila-bila masa diminta
oleh Suruhanjaya melalui notis bertulis, membenarkan Suruhanjaya
atau pegawai yang diberi kuasa akses kepada rekodnya bagi
maksud menjalankan mana-mana fungsi atau kuasa Suruhanjaya
di bawah Akta ini.

(2) Seseorang yang tidak mematuhi notis bertulis di bawah
subseksyen (1) melakukan suatu kesalahan dan boleh, apabila
disabitkan, didenda tidak melebihi dua ratus ribu ringgit.

**Rekod yang tidak betul**

**74. (1) Seseorang tidak boleh, dengan bermaksud mematuhi**
sesuatu kehendak yang dikenakan oleh kaedah-kaedah yang
dibuat oleh Suruhanjaya di bawah perenggan 101(p) berhubungan
dengan penyimpanan rekod, membuat suatu rekod mengenai apaapa perkara atau benda dengan sedemikian cara sehingga perkara
atau benda itu tidak direkodkan dengan betul.


-----

50 _Rang Undang-Undang_

(2) Seseorang yang melanggar seksyen ini melakukan suatu
kesalahan dan boleh, apabila disabitkan, didenda tidak melebihi
dua puluh ribu ringgit atau dipenjarakan selama tempoh tidak
melebihi enam bulan atau kedua-duanya.

**Rekod maklumat**

**75.** (1) Suruhanjaya hendaklah menyenggara suatu rekod mengenai
semua maklumat atau dokumen yang diterima menurut arahan
yang diberikan di bawah seksyen 71.

(2) Rekod yang disenggara di bawah subseksyen (1) boleh
dijadikan tersedia kepada awam.

**Penyiaran maklumat**

**76.** (1) Suruhanjaya boleh menyiarkan apa-apa maklumat yang
diterimanya dalam menjalankan kuasa dan fungsinya di bawah
Bab ini.

(2) Suruhanjaya hendaklah menimbangkan kepentingan komersial
pihak-pihak yang dengannya maklumat itu berkaitan sebelum
menyiarkan maklumat itu.

(3) Suruhanjaya tidak boleh menyiarkan apa-apa maklumat
atau apa-apa bahagian mana-mana maklumat yang didedahkan
kepadanya jika penyiaran itu–

_(a) berkemungkinan menjejaskan perbicaraan adil seseorang;_

atau

_(b) akan melibatkan pendedahan yang tidak munasabah_

maklumat peribadi mengenai mana-mana individu
termasuklah orang yang telah mati,

tetapi Suruhanjaya boleh menyiarkan suatu cabutan yang berhubungan
dengan maklumat sedemikian dengan syarat bahawa butir-butir
dalam cabutan itu tidak boleh disusun dalam apa-apa cara yang
boleh mengancam atau memudaratkan orang yang memberikan
maklumat itu.


-----

_Perkhidmatan Pos_ 51

Bab 2

_Kuasa penguatkuasaan pegawai yang diberi kuasa_

**Pegawai yang diberi kuasa**

**77. (1) Menteri boleh secara bertulis memberikan kuasa kepada**
mana-mana pegawai awam atau pegawai Suruhanjaya untuk
menjalankan semua kuasa penguatkuasaan yang diberikan oleh
Akta ini.

(2) Mana-mana pegawai sedemikian hendaklah disifatkan
sebagai pekhidmat awam mengikut pengertian Kanun Keseksaan

[Akta 574].

(3) Dalam menjalankan mana-mana kuasa penguatkuasaan di
bawah Akta ini, seseorang pegawai yang diberi kuasa hendaklah
apabila diminta mengemukakan kepada orang yang terhadapnya
dia bertindak, kuasa yang dikeluarkan kepadanya oleh Menteri.

**Kuasa penyiasatan**

**78. (1) Seseorang pegawai yang diberi kuasa hendaklah mempunyai**
semua kuasa yang perlu untuk menjalankan sesuatu penyiasatan
di bawah Akta ini.

(2) Seseorang pegawai yang diberi kuasa boleh menyiasat aktiviti
pemegang lesen atau orang lain yang penting bagi pematuhannya
kepada Akta ini.

(3) Dalam apa-apa hal berhubung dengan pelakuan suatu
kesalahan di bawah Akta ini, pegawai yang diberi kuasa yang
menjalankan sesuatu penyiasatan boleh menjalankan semua atau
mana-mana kuasa yang berhubungan dengan penyiasatan polis
dalam kes boleh ditangkap yang dibenarkan oleh Kanun Tatacara
Jenayah [Akta 593].

**Penggeledahan dan penyitaan dengan waran**

**79.** (1) Jika ternyata pada seseorang Majistret, berdasarkan
maklumat bertulis dengan bersumpah daripada seseorang pegawai
yang diberi kuasa dan selepas apa-apa siasatan yang difikirkannya
perlu, bahawa terdapat sebab yang munasabah untuk mempercayai
bahawa suatu kesalahan di bawah Akta ini telah dilakukan
di mana-mana premis, atau bahawa apa-apa keterangan atau benda


-----

52 _Rang Undang-Undang_

yang perlu untuk penjalanan sesuatu penyiasatan bagi apa-apa
kesalahan yang mungkin berada di dalam mana-mana premis,
Majistret itu boleh mengeluarkan suatu waran yang memberi
kuasa kepada mana-mana pegawai polis tidak rendah pangkatnya
daripada Inspektor, atau mana-mana pegawai yang diberi kuasa
yang dinamakan dalamnya, untuk memasuki premis itu pada
bila-bila masa yang munasabah sama ada siang atau malam,
dengan atau tanpa bantuan dan jika perlu dengan menggunakan
kekerasan untuk menggeledah dan menyita apa-apa keterangan
atau benda.

(2) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa penggeledahan
dan penyitaan—

_(a)_ apa-apa buku, rekod, akaun, atau dokumen lain termasuklah

data berkomputer yang mengandungi atau yang
semunasabahnya disyaki mengandungi maklumat mengenai
apa-apa kesalahan yang disyaki telah dilakukan atau
selainnya perlu untuk melaksanakan suatu penyiasatan
bagi apa-apa kesalahan;

_(b)_ apa-apa papan tanda, kad, surat, risalah, lembaran atau

notis yang menyatakan atau secara tidak langsung
menyatakan bahawa orang itu mempunyai suatu lesen
yang dikeluarkan di bawah Akta ini; atau

_(c)_ apa-apa dokumen, kelengkapan, peralatan atau barang

yang semunasabahnya dipercayai dapat memberikan
keterangan mengenai pelakuan kesalahan itu.

(3) Seorang pegawai yang diberi kuasa yang menjalankan
penggeledahan di bawah subseksyen (1) boleh, bagi maksud
menyiasat kesalahan itu, memeriksa mana-mana orang yang berada
di dalam atau di premis itu.

(4) Seorang pegawai yang diberi kuasa boleh menahan manamana orang yang dijumpai di mana-mana premis yang digeledah
di bawah subseksyen (3) sehingga penggeledahan itu selesai.

(5) Seorang pegawai yang diberi kuasa yang membuat
pemeriksaan terhadap seseorang di bawah subseksyen (3) boleh
menyita atau mengambil milikan dan menyimpan dalam jagaan
selamat semua benda, selain pakaian yang perlu yang dipakai
oleh orang itu, dan apa-apa benda lain yang baginya ada sebab


-----

_Perkhidmatan Pos_ 53

untuk mempercayai bahawa benda itu merupakan peralatan atau
keterangan mengenai kesalahan itu, dan benda itu boleh ditahan
sehingga orang itu dilepaskan atau dibebaskan.

(6) Tiada seorang pun boleh diperiksa kecuali oleh seorang yang
lain yang sama jantina, dan pemeriksaan sedemikian hendaklah
dijalankan dengan penuh kesopanan.

(7) Jika, oleh sebab sifat, saiz atau amaunnya, pemindahan
mana-mana buku, rekod, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
peralatan atau perkara yang disita di bawah seksyen ini tidak dapat
dilaksanakan, pegawai diberi kuasa hendaklah dengan apa-apa
cara mengelak buku, rekod, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
peralatan atau perkara itu di dalam premis atau bekas yang di
dalamnya ia dijumpai.

(8) Seseorang yang, tanpa kuasa yang sah, memecahkan,
mengusik atau merosakkan lak yang disebut dalam subseksyen
(7) atau memindahkan apa-apa buku, rekod, akaun, dokumen,
data berkomputer, papan tanda, kad, surat, risalah, lembaran,
notis, kelengkapan, peralatan atau perkara yang dilak atau cuba
untuk berbuat demikian melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi enam bulan atau
kedua-duanya.

**Waran boleh diterima walaupun cacat**

**80. Suatu waran geledah yang dikeluarkan di bawah Akta ini**
adalah sah dan boleh dikuatkuasakan walau apa pun apa-apa
kecacatan, kesilapan atau peninggalan dalamnya atau dalam
permohonan bagi waran itu dan mana-mana buku, rekod, akaun,
dokumen, data berkomputer, papan tanda, kad, surat, risalah,
lembaran, notis, peralatan, kelengkapan atau perkara yang disita
di bawah waran itu hendaklah boleh diterima sebagai keterangan
dalam mana-mana prosiding di bawah Akta ini.

**Capaian kepada data berkomputer**

**81.** (1) Seorang pegawai yang diberi kuasa yang menjalankan
suatu penggeledahan di bawah seksyen 79 hendaklah diberi
capaian kepada data berkomputer sama ada disimpan dalam suatu


-----

54 _Rang Undang-Undang_

komputer atau selainnya, dan bagi maksud itu, hendaklah diberikan
kata laluan, kod penyulitan, kod penyahsulitan, perisian atau
perkakasan yang perlu dan apa-apa cara lain yang dikehendaki
untuk membolehkan data berkomputer itu difahami.

(2) Seseorang yang tidak mematuhi seksyen ini melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit atau dipenjarakan selama tempoh
tidak melebihi enam bulan atau kedua-duanya.

**Senarai buku, rekod, akaun, dokumen, dsb., yang disita**

**82. (1) Kecuali sebagaimana yang diperuntukkan dalam subseksyen**
(2), jika apa-apa buku, rekod, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
peralatan atau perkara disita menurut Akta ini, pegawai yang
diberi kuasa yang membuat penggeledahan itu—

_(a)_ hendaklah menyediakan—

(i) suatu senarai buku, rekod, akaun, dokumen, data

berkomputer, papan tanda, kad, surat, risalah,
lembaran, notis, kelengkapan, peralatan atau perkara
yang disita itu dan hendaklah menandatangani
senarai itu; dan

(ii) suatu notis bertulis mengenai penyitaan itu yang

mengandungi alasan bagi penyitaan itu dan
hendaklah menandatangani notis itu; dan

_(b)_ hendaklah dengan secepat yang dapat dilaksanakan

menyampaikan suatu salinan senarai yang dibuat
di bawah subperenggan (a)(i) dan notis bertulis mengenai
penyitaan itu yang dibuat kepada penghuni premis yang
telah digeledah, atau kepada ejen atau pekhidmatnya
di premis itu.

(2) Notis bertulis mengenai penyitaan itu tidak dikehendaki
untuk disampaikan menurut perenggan (1)(b) jika penyitaan itu
dibuat dengan kehadiran orang yang terhadapnya prosiding di
bawah Akta ini diniatkan untuk diambil, atau dengan kehadiran
pemunya harta sedemikian atau ejennya, mengikut mana-mana
yang berkenaan.


-----

_Perkhidmatan Pos_ 55

(3) Jika premis itu tidak diduduki, pegawai yang diberi kuasa
hendaklah menampalkan suatu salinan senarai buku, rekod, akaun,
dokumen, data berkomputer, papan tanda, kad, surat, risalah,
lembaran, notis, kelengkapan, peralatan atau perkara yang disita
itu di tempat yang mudah dilihat di premis itu.

**Pelucuthakan**

**83. (1) Apa-apa buku, rekod, akaun, dokumen, data berkomputer,**
papan tanda, kad, surat, risalah, lembaran, notis, kelengkapan,
peralatan atau barang yang disita di bawah Akta ini boleh
dilucuthakkan.

(2) Suatu perintah bagi pelucuthakan buku, rekod, akaun,
dokumen, data berkomputer, papan tanda, kad, surat, risalah,
lembaran, notis, kelengkapan, peralatan atau perkara yang disita
dan boleh dilucuthakkan di bawah Akta ini hendaklah dibuat oleh
mahkamah yang di hadapannya pendakwaan berkenaan dengannya
telah diadakan jika dibuktikan sehingga mahkamah berpuas hati
bahawa suatu kesalahan di bawah Akta ini atau apa-apa pelanggaran
syarat-syarat suatu lesen yang diberikan, telah dilakukan dan
bahawa buku, rekod, akaun, dokumen, data berkomputer, papan
tanda, kad, surat, risalah, lembaran, notis, kelengkapan, peralatan
atau perkara itu adalah hal perkara atau telah digunakan dalam
pelakuan kesalahan itu, walaupun pada hakikatnya tiada seorang
pun telah disabitkan atas kesalahan itu.

(3) Jika tiada pendakwaan berkenaan dengan apa-apa buku,
rekod, akaun, dokumen, data berkomputer, papan tanda, kad, surat,
risalah, lembaran, notis, kelengkapan, peralatan atau perkara yang
disita di bawah Akta ini, maka buku, rekod, akaun, dokumen,
data berkomputer, papan tanda, kad, surat, risalah, lembaran,
notis, kelengkapan, peralatan atau perkara itu hendaklah dianggap
atau disifatkan telah dilucuthakkan setelah tamat tempoh satu
bulan kalendar dari tarikh penyampaian notis ke alamat terakhir
seseorang yang daripadanya buku, rekod, akaun, dokumen, data
berkomputer, papan tanda, kad, surat, risalah, lembaran, notis,
kelengkapan, peralatan atau perkara itu disita yang menyatakan
bahawa tiada pendakwaan berhubungan dengan buku, rekod,
akaun, dokumen, data berkomputer, papan tanda, kad, surat,
risalah, lembaran, notis, kelengkapan, peralatan atau perkara itu,
melainkan jika suatu tuntutan dibuat sebelum tarikh itu mengikut
cara yang diperuntukkan dalam seksyen ini.


-----

56 _Rang Undang-Undang_

(4) Seseorang yang menegaskan bahawa dia ialah pemunya
buku, rekod, akaun, dokumen, data berkomputer, papan tanda,
kad, surat, risalah, lembaran, notis, kelengkapan, peralatan atau
perkara yang disebut dalam subseksyen (3) dan bahawa benda
itu tidak boleh dilucuthakkan, boleh secara sendiri atau melalui
ejennya yang diberi kuasa secara bertulis, memberikan notis
bertulis kepada Suruhanjaya atau mana-mana pegawai yang diberi
kuasa yang buku, rekod, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
peralatan atau perkara itu berada dalam milikannya bahawa dia
menuntut buku, rekod, akaun, dokumen, data berkomputer, papan
tanda, kad, surat, risalah, lembaran, notis, kelengkapan, peralatan
atau perkara itu.

(5) Apabila diterima suatu notis di bawah subseksyen (4),
Suruhanjaya atau mana-mana pegawai yang diberi kuasa
hendaklah merujuk perkara itu kepada Majistret Kelas Pertama
bagi keputusannya.

(6) Majistret Kelas Pertama yang kepadanya perkara itu
dirujukkan di bawah subseksyen (5) hendaklah mengeluarkan
suatu saman yang menghendaki orang yang menegaskan bahawa
dialah pemunya buku, rekod, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
peralatan atau perkara itu dan orang yang daripadanya barangan
itu disita untuk hadir di hadapannya dan apabila dia hadir atau
tidak hadir, setelah penyampaian wajar saman dibuktikan, Majistret
Kelas Pertama itu hendaklah meneruskan pemeriksaan perkara itu,
dan apabila dibuktikan bahawa suatu kesalahan di bawah Akta
ini telah dilakukan dan bahawa buku, rekod, akaun, dokumen,
data berkomputer, papan tanda, kad, surat, risalah, lembaran,
notis, kelengkapan, peralatan atau perkara itu merupakan hal
perkara atau telah digunakan dalam pelakuan kesalahan itu,
Majistret Kelas Pertama itu hendaklah memerintahkan supaya
buku, rekod, akaun, dokumen, data berkomputer, papan tanda,
kad, surat, risalah, lembaran, notis, kelengkapan, peralatan atau
perkara itu dilucuthakkan, dan boleh, jika tiada bukti sedemikian,
memerintahkan pelepasan barangan itu.

(7) Apa-apa buku, rekod, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
peralatan atau perkara yang dilucuthakkan atau disifatkan telah
dilucuthakkan atau disifatkan sebagai telah dilucuthakkan hendaklah
diserahkan kepada Suruhanjaya atau seorang pegawai yang diberi
kuasa yang hendaklah melupuskannya dengan cara yang disifatkan
sesuai oleh Suruhanjaya.


-----

_Perkhidmatan Pos_ 57

**Pelepasan buku, rekod, akaun, dokumen, dsb., yang disita**

**84. (1) Jika apa-apa buku, rekod, akaun, dokumen, data**
berkomputer, papan tanda, kad, surat, risalah, lembaran, notis,
kelengkapan, peralatan atau perkara telah disita di bawah Akta
ini, pegawai yang diberi kuasa yang membuat penyitaan itu
boleh, selepas merujuk kepada Pendakwa Raya, melepaskan
buku, rekod, akaun, dokumen, data berkomputer, papan tanda,
kad, surat, risalah, lembaran, notis, kelengkapan, peralatan atau
perkara itu kepada orang yang ditentukan olehnya sebagai berhak
secara sah kepadanya, jika buku, rekod, akaun, dokumen, data
berkomputer, papan tanda, kad, surat, risalah, lembaran, notis,
kelengkapan, peralatan atau perkara itu tidak boleh dilucuthakkan
di bawah Akta ini dan tidak dikehendaki selainnya bagi maksud
apa-apa prosiding di bawah Akta ini atau bagi maksud apa-apa
pendakwaan di bawah mana-mana undang-undang bertulis yang
lain, dan sekiranya sedemikian tiada pegawai yang diberi kuasa
yang membuat penyitaan itu, mahu pun Kerajaan Persekutuan,
Suruhanjaya atau mana-mana orang yang bertindak bagi pihak
Kerajaan Persekutuan atau Suruhanjaya boleh dikenakan apa-apa
prosiding oleh mana-mana orang jika penyitaan dan pelepasan
buku, rekod, akaun, dokumen, data berkomputer, papan tanda,
kad,surat, risalah, lembaran, notis, kelengkapan, peralatan atau
perkara itu telah dibuat dengan suci hati.

(2) Suatu rekod bertulis hendaklah dibuat oleh pegawai yang
diberi kuasa yang membuat pelepasan buku, rekod, akaun,
dokumen, data berkomputer, papan tanda, kad, surat, risalah,
lembaran, notis, kelengkapan, peralatan atau perkara di bawah
subseksyen (1) yang menyatakan secara terperinci hal keadaan
dan sebab bagi pelepasan itu, dan dia hendaklah menghantarkan
suatu salinan rekod itu kepada Pendakwa Raya dalam tempoh
tujuh hari dari pelepasan itu.

**Kuasa tambahan**

**85. Seseorang pegawai yang diberi kuasa hendaklah, bagi maksud**
melaksanakan Akta ini, mempunyai kuasa untuk melakukan semua
atau mana-mana yang berikut:

_(a)_ menghendaki pengemukaan mana-mana buku, rekod, akaun,

dokumen atau data berkomputer yang disimpan oleh
pemegang lesen atau orang lain dan untuk memeriksa,
meneliti dan memuat turun daripadanya, membuat
salinannya atau mengambil cabutan daripadanya;


-----

58 _Rang Undang-Undang_

_(b) menghendaki pengemukaan mana-mana dokumen pengenalan_

daripada mana-mana orang berhubung dengan mana-mana
kes atau kesalahan di bawah Akta ini; dan

_(c) membuat apa-apa inkuiri yang perlu untuk memastikan_

sama ada peruntukan Akta ini telah dipatuhi.

**Kuasa untuk menghendaki kehadiran orang yang mempunyai**
**pengetahuan tentang kes**

**86. (1) Seorang pegawai yang diberi kuasa yang menjalankan**
suatu penyiasatan di bawah Akta ini boleh melalui arahan bertulis
menghendaki kehadiran di hadapannya mana-mana orang yang
ternyata kepada pegawai yang diberi kuasa itu mempunyai
pengetahuan tentang fakta dan hal keadaan kes itu, dan orang
itu hendaklah hadir sebagaimana yang dikehendaki sedemikian.

(2) Jika mana-mana orang enggan atau tidak hadir sebagaimana
yang dikehendaki sedemikian, pegawai yang diberi kuasa itu
boleh melaporkan keengganan atau ketidakhadiran itu kepada
seorang Majistret yang hendaklah mengeluarkan suatu saman untuk
memastikan kehadiran orang itu sebagaimana yang dikehendaki
oleh arahan yang dibuat di bawah subseksyen (1).

**Pemeriksaan orang yang mempunyai pengetahuan tentang**
**kes**

**87. (1) Seorang pegawai yang diberi kuasa yang menjalankan**
suatu penyiasatan di bawah Akta ini boleh memeriksa secara
lisan mana-mana orang yang dikatakan mempunyai pengetahuan
tentang fakta dan hal keadaan kes itu dan hendaklah mengubah
ke dalam bentuk bertulis apa-apa pernyataan yang dibuat oleh
orang yang diperiksa sedemikian.

(2) Orang sedemikian adalah terikat untuk menjawab semua
soalan berhubung dengan kes itu yang diajukan kepadanya oleh
pegawai yang diberi kuasa itu dengan syarat bahawa orang itu
boleh enggan untuk menjawab mana-mana soalan yang jawapannya
berkecenderungan mendedahkannya kepada pertuduhan jenayah
atau penalti atau pelucuthakan.


-----

_Perkhidmatan Pos_ 59

(3) Seseorang yang membuat suatu pernyataan di bawah seksyen
ini adalah terikat di sisi undang-undang untuk menyatakan yang
benar, sama ada pernyataan itu dibuat secara keseluruhannya atau
sebahagiannya dalam menjawab soalan atau tidak.

(4) Pegawai yang diberi kuasa yang memeriksa seseorang di
bawah subseksyen (1) hendaklah terlebih dahulu memaklumkan
orang itu mengenai peruntukan subseksyen (2) dan (3).

(5) Suatu pernyataan yang dibuat oleh mana-mana orang di
bawah seksyen ini hendaklah, bila mana mungkin, diambil secara
bertulis dan ditandatangani oleh orang yang membuatnya atau
dilekatkan cap ibu jarinya, mengikut mana-mana yang berkenaan,
selepas pernyataan itu dibacakan kepadanya dalam bahasa yang
dia membuatnya dan selepas dia diberi peluang untuk membuat
apa-apa pembetulan yang dia mahu.

**Kebolehterimaan pernyataan sebagai keterangan**

**88.** (1) Kecuali sebagaimana yang diperuntukkan dalam seksyen
ini, tiada pernyataan yang dibuat oleh mana-mana orang kepada
seorang pegawai yang diberi kuasa dalam penjalanan suatu
penyiasatan yang dibuat di bawah Akta ini boleh digunakan
sebagai bukti.

(2) Jika mana-mana saksi dipanggil bagi pendakwaan atau
pembelaan, selain tertuduh, mahkamah hendaklah, atas permintaan
tertuduh atau pendakwa, merujuk kepada mana-mana pernyataan
yang dibuat oleh saksi itu kepada pegawai yang diberi kuasa dalam
penjalanan penyiasatan di bawah Akta ini dan boleh kemudian,
jika difikirkan patut oleh mahkamah demi kepentingan keadilan,
mengarahkan supaya tertuduh diberi suatu salinan pernyataan itu dan
pernyataan itu boleh digunakan untuk mencabar kebolehpercayaan
saksi itu mengikut cara yang diperuntukkan oleh Akta Keterangan
1950 [Akta 56].

(3) Jika tertuduh telah membuat suatu pernyataan semasa
penjalanan suatu penyiasatan, pernyataan itu boleh diterima sebagai
keterangan untuk menyokong pembelaannya semasa penjalanan
perbicaraan.

(4) Tiada apa jua dalam seksyen ini boleh disifatkan terpakai
bagi apa-apa pernyataan yang dibuat dalam penjalanan perbarisan
cam atau yang diliputi oleh seksyen 27 atau perenggan 32(1)(a),
_(i)_ dan _(j)_ Akta Keterangan 1950.


-----

60 _Rang Undang-Undang_

(5) Apabila mana-mana orang dipertuduh atas mana-mana
kesalahan yang berhubungan dengan—

_(a)_ pembuatan; atau

_(b)_ kandungan,

apa-apa pernyataan yang dibuat olehnya kepada seorang pegawai
yang diberi kuasa dalam penjalanan suatu penyiasatan yang
dibuat di bawah Akta ini, pernyataan itu boleh digunakan sebagai
keterangan dalam kes pendakwaan.

**Pegawai yang diberi kuasa hendaklah menyempurnakan**
**penyiasatan dan menyerahkannya kepada polis**

**89. Apabila selesai penyiasatannya mengenai sesuatu kesalahan**
di bawah Akta ini, seorang pegawai yang diberi kuasa hendaklah
dengan segera memberikan segala maklumat yang berhubungan
dengan pelakuan kesalahan itu kepada pegawai penjaga suatu
balai polis dan pegawai polis boleh, dengan waran, menangkap
seseorang yang mungkin telah melakukan suatu kesalahan di
bawah Akta ini.

**Tiada kos atau ganti rugi yang boleh didapatkan berbangkit**
**daripada penyitaan**

**90. Tiada seorang pun boleh, dalam apa-apa prosiding di hadapan**
mana-mana mahkamah berkenaan dengan apa-apa buku, rekod,
akaun, dokumen, data berkomputer, papan tanda, kad, surat, risalah,
lembaran, notis, kelengkapan, peralatan atau perkara yang disita
dalam menjalankan mana-mana kuasa yang diberikan di bawah
Akta ini, berhak kepada kos prosiding itu atau kepada apa-apa
ganti rugi atau relief lain melainkan jika penyitaan itu dibuat
tanpa sebab yang munasabah.

**Pemulaan pendakwaan**

**91.** Tiada pendakwaan untuk atau yang berhubungan dengan
sesuatu kesalahan di bawah Akta ini boleh dimulakan tanpa
keizinan bertulis Pendakwa Raya.


-----

_Perkhidmatan Pos_ 61

**Bidang kuasa untuk membicarakan kesalahan**

**92. Walau apa pun mana-mana undang-undang bertulis lain yang**
bertentangan, Mahkamah Majistret Kelas Pertama hendaklah
mempunyai bidang kuasa untuk membicarakan mana-mana
kesalahan di bawah Akta ini dan boleh mengenakan penalti penuh
bagi kesalahan itu.

**Kesalahan kerana memberi maklumat palsu atau**
**mengelirukan**

**93. Seseorang yang mendedahkan atau memberikan maklumat**
kepada Suruhanjaya atau pegawai yang diberi kuasa, yang
diketahuinya atau mempunyai sebab untuk mempercayai adalah
palsu atau mengelirukan, melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi enam bulan atau
kedua-duanya.

Bab 3

_Pelbagai_

**Halangan**

**94. Mana-mana orang yang—**

_(a) enggan memberikan mana-mana pegawai yang diberi_

kuasa akses kepada mana-mana premis yang pegawai
yang diberi kuasa itu berhak kepadanya di bawah Akta
ini atau dalam melaksanakan apa-apa kewajipan yang
dikenakan atau kuasa yang diberikan oleh Akta ini;

_(b) mengamang, menghalang, menggalang atau melengahkan_

mana-mana pegawai yang diberi kuasa dalam membuat
apa-apa kemasukan yang pegawai yang diberi kuasa
itu berhak membuatnya di bawah Akta ini, atau dalam
melaksanakan apa-apa kewajipan yang dikenakan atau
kuasa yang diberikan oleh Akta ini;

_(c) enggan untuk memberikan mana-mana pegawai yang_

diberi kuasa apa-apa maklumat berhubung dengan sesuatu
kesalahan atau kesalahan yang disyaki di bawah Akta ini


-----

62 _Rang Undang-Undang_

atau apa-apa maklumat lain yang ada dalam pengetahuan
atau kuasanya;

_(d) menyelamatkan atau berusaha untuk menyelamatkan atau_

menyebabkan untuk diselamatkan apa-apa benda yang
telah disita; atau

_(e) memusnahkan apa-apa benda bagi mengelakkan penyitaan_

atau penyelamatan benda itu,

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi enam bulan atau kedua-duanya.

**Pengkompaunan kesalahan**

**95. (1) Menteri boleh menetapkan mana-mana kesalahan di**
bawah Akta ini sebagai kesalahan yang boleh dikompaun.

(2) Suruhanjaya boleh, dengan keizinan bertulis Pendakwa Raya,
mengkompaun apa-apa kesalahan oleh mana-mana orang di bawah
Akta ini dan yang ditetapkan sebagai suatu kesalahan yang boleh
dikompaun dengan membuat suatu tawaran bertulis kepada orang
yang disyaki telah melakukan kesalahan itu untuk mengkompaun
kesalahan itu apabila dibayar kepada Suruhanjaya suatu amaun
tidak melebihi lima puluh peratus amaun denda maksimum bagi
kesalahan itu dalam apa-apa masa yang dinyatakan dalam tawaran
bertulisnya.

(3) Sesuatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu atau dalam apa-apa masa lanjutan
yang diberikan oleh Suruhanjaya, pendakwaan bagi kesalahan itu
boleh dimulakan pada bila-bila masa selepas itu terhadap orang
yang kepadanya tawaran itu dibuat.

(4) Jika sesuatu kesalahan telah dikompaun di bawah subseksyen (2),
tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran kompaun itu dibuat,
dan mana-mana buku, rekod, akaun, dokumen, data berkomputer,
papan tanda, kad, surat, risalah, lembaran, notis, kelengkapan,


-----

_Perkhidmatan Pos_ 63

peralatan atau perkara yang disita berkaitan dengan kesalahan itu
boleh dilepaskan oleh Suruhanjaya, tertakluk kepada apa-apa terma
dan syarat yang Suruhanjaya fikirkan patut dikenakan mengikut
syarat kompaun itu.

(5) Semua jumlah wang yang diterima oleh Suruhanjaya di
bawah seksyen ini hendaklah dibayar ke dalam Kumpulan Wang
Disatukan Persekutuan.

**Kesalahan oleh pertubuhan perbadanan**

**96.** (1) Jika sesuatu pertubuhan perbadanan melakukan suatu
kesalahan di bawah Akta ini, mana-mana orang yang pada masa
pelakuan kesalahan itu ialah pengarah, ketua pegawai eksekutif,
ketua pegawai operasi, pengurus, setiausaha atau pegawai serupa
yang lain bagi pertubuhan perbadanan itu atau yang berupa bertindak
atas mana-mana sifat sedemikian atau yang dengan apa-apa cara
atau pada apa-apa takat bertanggungjawab bagi pengurusan apaapa hal ehwal pertubuhan perbadanan itu atau yang membantu
dalam pengurusan sedemikian—

_(a)_ boleh dipertuduhkan secara berasingan atau bersesama

dalam prosiding yang sama bersekali dengan pertubuhan
perbadanan itu; dan

_(b)_ jika pertubuhan perbadanan itu didapati telah melakukan

kesalahan itu, hendaklah disifatkan telah melakukan
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan–

(i) bahawa kesalahan itu telah dilakukan tanpa

pengetahuan, persetujuan atau pembiarannya;
dan

(ii) bahawa dia telah mengambil segala langkah yang

munasabah dan menjalankan segala usaha yang
wajar untuk menghalang pelakuan kesalahan
itu.

(2) Jika mana-mana orang boleh di bawah Akta ini dikenakan
apa-apa hukuman atau penalti bagi perbuatan, peninggalan,
pengabaian atau keingkarannya, dia boleh dikenakan hukuman


-----

64 _Rang Undang-Undang_

atau penalti yang sama bagi tiap-tiap perbuatan, peninggalan,
pengabaian atau keingkaran mana-mana pekerja atau ejennya, atau
pekerja kepada ejen itu, jika perbuatan, peninggalan, pengabaian
atau keingkaran itu telah dilakukan—

_(a) oleh pekerja orang itu dalam penjalanan pekerjaannya;_

_(b) oleh ejen itu semasa bertindak bagi pihak orang itu;_

atau

_(c) oleh pekerja kepada ejen itu dalam penjalanan pekerjaannya_

dengan ejen itu atau selainnya bagi pihak ejen itu yang
bertindak bagi pihak orang itu.

**Persubahatan dan cubaan boleh dihukum sebagai kesalahan**

**97.** (1) Seseorang yang bersubahat dalam perlakuan atau yang
cuba melakukan apa-apa kesalahan di bawah Akta ini adalah
bersalah atas kesalahan itu dan boleh, apabila disabitkan, dikenakan
hukuman yang diperuntukkan bagi kesalahan itu.

(2) Seseorang yang melakukan apa-apa perbuatan sebagai
persediaan untuk melakukan atau sebagai pelanjutan kepada
perlakuan mana-mana kesalahan di bawah Akta ini bersalah atas
kesalahan itu dan boleh, apabila disabitkan, dikenakan hukuman
yang diperuntukkan bagi kesalahan itu:

Dengan syarat bahawa apa-apa tempoh pemenjaraan yang dikenakan
tidak boleh melebihi setengah daripada tempoh maksimum yang
diperuntukkan bagi kesalahan itu.

Bahagian XIV

AM

**Kumpulan Wang Perkhidmatan Pos**

**98.** (1) Suatu kumpulan wang yang dikenali sebagai “Kumpulan
Wang Perkhidmatan Pos” (“Kumpulan Wang PP”) ditubuhkan
dan kumpulan wang itu hendaklah dikawal dan dikendalikan oleh
Suruhanjaya.

(2) Semua pemegang lesen hendaklah menyumbang kepada
Kumpulan Wang PP dalam cara yang ditetapkan oleh Menteri.


-----

_Perkhidmatan Pos_ 65

(3) Kumpulan Wang PP hendaklah terdiri daripada—

_(a)_ sejumlah wang yang boleh diperuntukkan oleh Parlimen;

dan

_(b)_ semua wang yang dicarumkan oleh pemegang lesen atau

oleh mana-mana orang lain.

(4) Kumpulan Wang PP hendaklah dibelanjakan bagi maksudmaksud yang berikut:

_(a)_ untuk memudahkan perkhidmatan sejagat ke seluruh

Malaysia mengikut Akta ini;

_(b)_ untuk memudahkan pengembangan dan kemajuan rangkaian

pos;

_(c)_ untuk menambahbaik dan memberi maklum balas kepada

keperluan pengguna menerusi penggunaan teknologi;
dan

_(d)_ apa-apa maksud lain berhubung dengan perkhidmatan pos

yang ditentukan oleh Menteri.

(5) Hendaklah menjadi kewajipan Suruhanjaya untuk memulihara
Kumpulan Wang PP dengan melaksanakan fungsi dan menjalankan
kuasanya di bawah Akta ini dengan sedemikian cara supaya dapat
dipastikan bahawa jumlah Kumpulan Wang PP adalah mencukupi
untuk membayar semua perbelanjaan di bawah subseksyen (4).

(6) Menteri, atas syor Suruhanjaya, hendaklah membuat peraturanperaturan berkenaan dengan sumbangan kepada Kumpulan Wang
PP dan apa-apa perkara lain berhubungan atau bersampingan
dengan penubuhan dan pengendalian Kumpulan Wang PP.

**Daftar**

**99. (1) Suruhanjaya hendaklah menyenggarakan suatu daftar dalam**
kedua-dua bentuk fizikal dan elektronik mengenai semua perkara
yang dikehendaki didaftarkan di bawah Akta ini, termasuklah—

_(a) apa-apa lesen yang diberikan oleh Menteri;_

_(b) apa-apa syarat standard yang dinyatakan dalam lesen;_


-----

66 _Rang Undang-Undang_

_(c) apa-apa pengenaan syarat tambahan yang dinyatakan_

dalam lesen;

_(d) apa-apa pengubahan atau pembatalan syarat yang dinyatakan_

dalam lesen;

_(e)_ apa-apa penggantungan atau pembatalan lesen;

_(f)_ apa-apa penyerahan balik lesen; dan

_(g) apa-apa kelulusan bertulis daripada Menteri bagi pemindahan_

hak milik lesen.

(2) Seseorang boleh, dengan pembayaran fi yang ditetapkan—

_(a)_ memeriksa daftar itu; dan

_(b)_ membuat salinan, atau mengambil cabutan daripada, daftar

itu.

(3) Jika seseorang meminta supaya suatu salinan diberikan
dalam bentuk elektronik, Suruhanjaya boleh memberikan maklumat
yang berkaitan itu—

_(a)_ dengan menggunakan peranti pemprosesan data; atau

_(b)_ melalui penghantaran elektronik.

**Kuasa Menteri untuk membuat peraturan-peraturan**

**100. Menteri boleh, atas syor Suruhanjaya, membuat peraturan-**
peraturan bagi semua atau mana-mana maksud berikut:

_(a)_ untuk menetapkan semua perkara berhubung dengan

pengeluaran lesen perkhidmatan sejagat dan perkhidmatan
bukan sejagat di bawah Akta ini;

_(b)_ untuk menetapkan tatacara bagi Suruhanjaya dalam

penjalanan kuasa dan fungsinya di bawah Akta ini;

_(c) untuk menetapkan bentuk pemberitahuan, notis dan perintah_

yang hendaklah dibuat di bawah Akta ini;

_(d) untuk mentakrifkan ruang lingkup dan pengecualian_

perkhidmatan sejagat;


-----

_Perkhidmatan Pos_ 67

_(e) untuk menetapkan pemegang lesen perkhidmatan sejagat_

sebagai Pengendali Pos Ditetapkan;

_(f) untuk menetapkan bantuan kewangan bagi perkhidmatan_

sejagat;

_(g) untuk menetapkan kadar yang hendak dibayar berkenaan_

dengan produk dan perkhidmatan dalam perkhidmatan
sejagat;

_(h) untuk menetapkan fi dan caj di bawah Akta ini, yang_

termasuklah untuk mengecualikan bayaran apa-apa fi
dan caj pada terma dan syarat yang Menteri sifatkan
sesuai;

_(i) untuk menetapkan mengenai perkara filateli dan pengeluaran_

setem pos;

_(j) untuk menetapkan semua perkara mengenai perkhidmatan_

kewangan pos;

_(k) untuk menetapkan semua perkara berhubung dengan_

pelindungan pengguna;

_(l) untuk menetapkan kesalahan yang boleh dikompaun dan_

borang yang hendak digunakan;

_(m) untuk menetapkan pelaksanaan dan perkara-perkara lain yang_

berhubung dengan sistem poskod and pengalamatan;

_(n) untuk menetapkan semua perkara yang baginya Akta_

ini membuat peruntukan nyata supaya dibuat melalui
peraturan-peraturan; dan

_(o) untuk menetapkan semua perkara lain yang perlu atau_

suai manfaat untuk ditetapkan bagi menguatkuasakan
Akta ini.

**Kuasa Suruhanjaya untuk membuat kaedah-kaedah**

**101. Suruhanjaya boleh membuat apa-apa kaedah bagi semua**
atau mana-mana perkara yang berikut:

_(a)_ standard pengalamatan yang digunakan dalam penyediaan

barang pos untuk serahan;

_(b)_ standard prestasi perkhidmatan pos;

_(c)_ standard prestasi perkhidmatan pelanggan pejabat pos;


-----

68 _Rang Undang-Undang_

_(d)_ keselamatan perkhidmatan pos;

_(e)_ standard teknikal bagi penyediaan perkhidmatan pos;

_(f)_ peti-peti surat dan kemudahan lain serta kegunaan

standardnya untuk perkhidmatan pos;

_(g)_ capaian hiliran dan pengenal pasti pos;

_(h)_ terma dan syarat am pemegang lesen;

_(i)_ had liabiliti pemegang lesen;

_(j)_ tatacara pengendalian aduan;

_(k)_ skim pampasan bagi kegagalan prestasi perkhidmatan;

_(l)_ barang pos yang dilarang;

_(m)_ penyediaan perkhidmatan sampingan menerima, mengumpul,

menyisih, mengirim dan menyerahkan barang pos;

_(n)_ barang pos yang tidak dapat diserah dan dilencongkan;

_(o)_ peruntukan mengenai pelupusan barang pos yang telah

dibuka;

_(p)_ cara menyimpan rekod; dan

_(q)_ apa-apa perkara lain yang baginya Akta ini membuat

peruntukan nyata supaya kaedah-kaedah dibuat oleh
Suruhanjaya.

**Penalti bagi perundangan subsidiari**

**102.** Apa-apa perundangan subsidiari yang dibuat di bawah Akta
ini boleh mengadakan peruntukan bagi apa-apa perbuatan atau
peninggalan yang bertentangan dengan peruntukannya menjadi
suatu kesalahan dan boleh memperuntukkan bagi penalti denda
tidak melebihi tiga ratus ribu ringgit atau tempoh pemenjaraan
tidak melebihi tiga tahun atau kedua-duanya.

**Akta Perlindungan Pihak Berkuasa Awam 1948**

**103.** Akta Perlindungan Pihak Berkuasa Awam 1948 [Akta 198]
hendaklah terpakai bagi apa-apa tindakan, guaman, pendakwaan
atau prosiding terhadap Suruhanjaya, Pengerusi, mana-mana


-----

_Perkhidmatan Pos_ 69

ahli, pegawai, pekhidmat atau ejen Suruhanjaya atau mana-mana
pegawai yang diberi kuasa berkenaan dengan apa-apa perbuatan,
pengabaian atau keingkaran yang dibuat atau ditinggalkan olehnya
dengan suci hati atau apa-apa peninggalan olehnya dengan suci
hati, dalam sifatnya yang sedemikian.

**Pelindungan terhadap pegawai dan orang lain**

**104.** Tiada tindakan atau pendakwaan boleh dibawa, dimulakan
atau dikekalkan dalam mana-mana mahkamah terhadap—

_(a) Suruhanjaya, mana-mana anggota Suruhanjaya, mana-mana_

pekerja atau ejen Suruhanjaya berkenaan dengan apa-apa
perbuatan yang dilakukan bagi maksud melaksanakan
Akta ini; dan

_(b) mana-mana orang lain berkenaan dengan apa-apa perbuatan_

yang dilakukan atau berupa sebagai dilakukan olehnya
di bawah perintah, arahan atau suruhan Suruhanjaya atau
pegawai yang diberi kuasa jika perbuatan itu dilakukan
dengan suci hati dan dengan kepercayaan munasabah
bahawa ia perlu bagi maksud yang dihasratkan untuk
dicapai melaluinya.

Bahagian XVI

PERKARA KEPENTINGAN NEGARA

**Kewajipan am pemegang lesen**

**105.** (1) Seorang pemegang lesen hendaklah dengan sedaya
upayanya mencegah kemudahan rangkaian pos yang dipunyai atau
disediakannya atau perkhidmatan rangkaian yang disediakannya
daripada digunakan dalam, atau berhubungan dengan, pelakuan apaapa kesalahan di bawah mana-mana undang-undang Malaysia.

(2) Pemegang lesen hendaklah, apabila diminta secara bertulis
oleh Suruhanjaya atau mana-mana pihak berkuasa lain, membantu
Suruhanjaya atau pihak berkuasa lain dalam mencegah pelakuan atau
cubaan pelakuan sesuatu kesalahan di bawah mana-mana undangundang bertulis Malaysia atau selainnya dalam menguatkuasakan
undang-undang Malaysia, termasuklah, tetapi tidak terhad kepada,
pelindungan hasil awam dan pemeliharaan pertahanan negara.


-----

70 _Rang Undang-Undang_

**Orang tidak boleh disabitkan bagi perbuatan yang dilakukan**
**dengan suci hati**

**106.** Pemegang lesen atau mana-mana daripada pekerjanya tidak
boleh dikenakan apa-apa prosiding jenayah daripada apa-apa sifat
bagi apa-apa ganti rugi (termasuklah ganti rugi punitif), kerugian,
kos atau perbelanjaan yang ditanggung atau akan ditanggung
(sama ada secara langsung atau tidak langsung) kerana apa-apa
perbuatan atau peninggalan yang dilakukan dengan suci hati dalam
pelaksanaan kewajipan yang dikenakan di bawah seksyen 105.

**Perkiraan kerjasama dengan pihak berkuasa**

**107.** (1) Menteri boleh memberi arahan kepada Suruhanjaya
berkenaan dengan perkiraan kerjasama antara Suruhanjaya dengan
mana-mana pihak berkuasa lain di Malaysia atau di negara asing
atau mana-mana organisasi antarabangsa.

(2) Menteri boleh membuat kaedah-kaedah, yang hendaklah
disiarkan dalam Warta, atau menentukan perkiraan bagi kerjasama
dengan, atau keanggotaan dalam, organisasi antarabangsa berkenaan
dengan perkiraan kerjasama antara pemegang lesen perkhidmatan
sejagat dengan organisasi antarabangsa.

**Kuasa khas semasa darurat**

**108.** (1) Apabila berlaku apa-apa darurat awam atau atas kepentingan
keselamatan awam, Yang di-Pertuan Agong boleh—

_(a) menggantung lesen mana-mana pemegang lesen, mengambil_

kawalan sementara mana-mana kemudahan rangkaian pos
atau perkhidmatan yang dipunyai atau diberikan oleh
pemegang lesen mengikut apa-apa cara yang difikirkannya
sesuai;

_(b) menarik balik sama ada keseluruhannya atau sebahagiannya_

penggunaan mana-mana kemudahan rangkaian pos atau
perkhidmatan daripada mana-mana pemegang lesen,
orang atau orang awam;

_(c)_ memerintahkan bahawa mana-mana perkhidmatan yang

diberi oleh pemegang lesen, kepada seseorang, golongan
orang atau orang awam, digantung sehingga selanjutnya
notis bertulis diberi oleh Yang di-Pertuan Agong bahawa
penggantungan tersebut telah diangkat; atau


-----

_Perkhidmatan Pos_ 71

_(d) memerintahkan bahawa mana-mana barang pos kepada_

atau daripada mana-mana orang tidak boleh diangkut atau
hendaklah dipintas atau ditahan dan diserahkan kepada
mana-mana pegawai yang disebutkan dalam perintah
itu untuk dibuka, diperiksa atau diperlakukan mengikut
apa-apa cara sebagaimana yang diarahkan oleh Yang
di-Pertuan Agong.

(2) Yang di-Pertuan Agong boleh memberi kuasa kepada manamana pegawai yang diambil kerja oleh Kerajaan untuk menjalankan
kuasa yang diberikan di bawah subseksyen (1).

(3) Pemegang lesen hendaklah memberikan segala bantuan yang
perlu apabila dikehendaki berbuat demikian oleh Suruhanjaya atau
seorang pegawai yang diberi kuasa untuk menjalankan mana-mana
kuasa yang diberikan di bawah seksyen ini.

**Pelan bencana**

**109.** Suruhanjaya boleh mengarahkan mana-mana pemegang lesen
untuk membangunkan, dengan berunding dengan pihak berkuasa
sebagaimana yang dinyatakan oleh Suruhanjaya, suatu pelan
bencana bagi terus kekal dan pemulihan mana-mana rangkaian
kemudahan atau perkhidmatan pos dalam hal bencana, krisis atau
keselamatan awam.

Bahagian XVII

KECUALIAN DAN PERALIHAN

**Kecualian dan peralihan**

**110.** (1) Akta Perkhidmatan Pos 1991 [Akta 465] (“Akta yang
dimansuhkan”) dimansuhkan.

(2) Mana-mana perundangan subsidiari yang dibuat di bawah
Akta yang dimansuhkan ini hendaklah, setakat yang selaras dengan
Akta ini, terus berkuat kuasa sehingga dibatalkan atau digantikan
dengan perundangan subsidiari yang dibuat di bawah Akta ini, dan
hendaklah disifatkan bagi segala maksud telah dibuat di bawah
Akta ini.


-----

72 _Rang Undang-Undang_

(3) Mana-mana pendaftaran, perbuatan, perintah, arahan, kelulusan
atau keputusan yang telah dilakukan, dibuat atau diberikan sebelum
tarikh ditetapkan hendaklah disifatkan telah dilakukan, dibuat
atau diberikan di bawah Akta ini dan hendaklah terus berkuat
kuasa dan berkesan berhubung dengan mereka yang terhadapnya
ia terpakai sehingga dipinda atau dibatalkan di bawah Akta ini
atau kaedah-kaedah baru, peraturan-peraturan atau perundangan
subsidiari yang lain dibuat di bawah Akta ini atau sehingga
tarikh habis tempoh pendaftaran, tindakan, perintah, arahan atau
keputusan.

(4) Tiada apa-apa dalam Akta yang dimansuhkan atau Akta
ini boleh menyentuh mana-mana orang yang boleh didakwa atau
dihukum bagi kesalahan yang dilakukan di bawah Akta yang
dimansuhkan sebelum tarikh yang ditetapkan, atau mana-mana
prosiding yang dibawa, hukuman yang dijatuhkan, atau tindakan
yang diambil, sebelum hari itu berkenaan dengan kesalahan atau
pelanggaran sedemikian.

**Lesen-lesen yang dikeluarkan di bawah Akta yang telah**
**dimansuhkan bagi tempoh tiga tahun atau kurang**

**111.** (1) Tertakluk kepada subseksyen (2), suatu lesen yang
dikeluarkan di bawah Akta yang dimansuhkan bagi suatu tempoh
tiga tahun atau kurang hendaklah terus berkuat kuasa di bawah
Akta ini sehingga tarikh tamat lesen itu.

(2) Suatu lesen yang telah dikeluarkan di bawah Akta yang
dimansuhkan bagi tempoh tiga tahun atau kurang dan mempunyai
tempoh berbaki kurang daripada satu tahun, hendaklah disifatkan
sebagai dilanjutkan untuk tempoh satu tahun dari tarikh tamat
lesen itu.

(3) Seorang pemegang lesen yang dikeluarkan di bawah Akta
yang dimansuhkan boleh memohon untuk suatu lesen di bawah
Akta ini sebagai ganti kepada lesennya yang dikeluarkan di bawah
Akta yang dimansuhkan sebelum tarikh tamat lesen itu.

**Lesen-lesen yang dikeluarkan di bawah Akta yang dimansuhkan**
**bagi suatu tempoh lebih daripada tiga tahun**

**112.** (1) Suatu lesen yang dikeluarkan di bawah Akta yang
dimansuhkan bagi suatu tempoh lebih daripada tiga tahun hendaklah
terus berkuat kuasa di bawah Akta ini untuk tempoh dua tahun
dari tarikh yang ditetapkan


-----

_Perkhidmatan Pos_ 73

(2) Seorang pemegang lesen yang dikeluarkan di bawah Akta
yang dimansuhkan bagi suatu tempoh lebih daripada tiga tahun
hendaklah memohon, tidak lewat daripada dua tahun selepas
tarikh yang ditetapkan, bagi suatu lesen yang diberikan kepadanya
di bawah Akta ini sebagai ganti bagi lesen yang dikeluarkan di
bawah Akta yang dimansuhkan.

(3) Suatu lesen yang dikeluarkan di bawah Akta yang dimansuhkan
bagi suatu tempoh lebih daripada tiga tahun hendaklah luput jika
pemegang tidak memohon bagi suatu lesen di bawah Akta ini
dalam masa dua tahun selepas tarikh yang ditetapkan sebagaimana
yang dinyatakan di bawah subseksyen (2).

Jadual Pertama

[Seksyen 12]

1. Pengumuman dagangan, pekeliling, cabutan bercetak daripada akhbar atau
iklan, tanpa nama, alamat atau butir-butir penerima.

2. Barang pos yang diserahkan oleh seorang pekerja pengirim itu.

3. Barang pos yang diserahkan oleh seorang utusan atas permintaan pengirim
itu khas bagi maksud itu, yang bukannya seorang yang bekerja atau bertugas
dalam masa menjalankan urusan atau pekerjaannya dalam menyerahkan atau
memperolehi serahan surat.

4. Barang pos yang melebihi dua kilogram beratnya bagi setiap barang
pos.

5. Barang pos yang dikirim dengan sesuatu barangan dan diserahkan bersama
dengan barangan itu.

6. Barang pos yang dibawa ke atau dari sesuatu pejabat pos.

7. Barang pos yang dibawa mengikut sesuatu perjanjian yang dibuat oleh
pemegang lesen.

8. Pertukaran di antara tempat-tempat pertukaran dokumen.

9. Perkhidmatan pos eletronik.

10. Barang pos yang dibawa dan diserahkan oleh seorang kawan peribadi
tanpa upah, hadiah atau keuntungan lain.

11. Barang pos yang dibawa dan diserahkan sendiri oleh pengirim.


-----

74 _Rang Undang-Undang_

Jadual Kedua

[Seksyen 24]

1. “Post Office”

2. “Pejabat Pos”

3. “Postal Agent”

4. “Wakil Pos”

5. “Mini Post”

6. “Pos Mini”

7. “Stamp Agent”

8. “Wakil Jualan Setem”

9. “Posting Box”

10. “Peti Surat Pos”

11. “P.O. Box”

12. “Peti Surat Pejabat Pos”

HURAIAN

Akta Perkhidmatan Pos 2011 (“Akta”) yang dicadangkan oleh Rang UndangUndang ini bertujuan untuk menggantikan Akta Perkhidmatan Pos 1991 dan
membuat peruntukan-peruntukan baru untuk mengawal selia dengan lebih baik
industri perkhidmatan pos dalam persekitaran pelbagai pemain, menggalakkan
pembangunan industri yang teratur dan melindungi perkhidmatan pos sejagat.
Akta ini juga memperuntukkan pengawalseliaan perkara-perkara sampingan
bagi memastikan perkhidmatan pos yang mampu dan berkualiti adalah tersedia
kepada semua pengguna dalam Malaysia, dan bagi memastikan pembangunan
industri pos yang berterusan dalam persekitaran yang semakin kompetitif. Akta
ini bertujuan untuk menggalakkan objektif dasar kebangsaan untuk industri
bagi perkhidmatan pos yang berikut:

_(a)_ untuk melindungi penyediaan perkhidmatan sejagat yang mampu dan

berkualiti;

_(b)_ untuk menggalakkan pertumbuhan industri perkhidmatan pos yang

kompetitif dan berinovasi;


-----

_Perkhidmatan Pos_ 75

_(c)_ untuk menjadikan Malaysia sebagai pusat dan tumpuan utama dunia

bagi perkhidmatan pos;

_(d)_ untuk mengawal selia bagi faedah jangka panjang pengguna;

_(e)_ untuk menggalakkan tahap keyakinan pengguna yang tinggi dalam

penyampaian perkhidmatan oleh industri perkhidmatan pos;

_(f)_ untuk menjamin keselamatan pekerja-pekerja industri perkhidmatan

pos dan keselamatan barang pos dan rangkaian pos;

_(g)_ untuk memberikan maklum balas terhadap persekitaran teknikal,

ekonomi dan sosio serta keperluan pengguna; dan

_(h)_ untuk memastikan persaingan yang adil di kalangan pihak-pihak yang

terlibat dalam industri perkhidmatan pos di Malaysia.

Bahagian I

2. Bahagian I Akta memperkatakan mengenai perkara permulaan.

3. _Fasal 1_ mengandungi tajuk ringkas Akta dan memberi kuasa kepada
Menteri bagi menetapkan tarikh yang berlainan bagi permulaan kuat kuasa
peruntukan yang berlainan Akta.

4. _Fasal 2 mengandungi takrif bagi ungkapan tertentu yang digunakan dalam Akta._

5. _Fasal 3_ mengandungi takrif bagi serahan.

Bahagian II

6. Bahagian II Akta menyatakan fungsi Suruhanjaya, peranan Suruhanjaya
untuk melindungi perkhidmatan sejagat dan memantau prestasi pemegang
lesen.

7. _Fasal 4_ mengadakan peruntukan bagi fungsi Suruhanjaya.

8. _Fasal 5_ mengadakan peruntukan bagi Suruhanjaya untuk memastikan
penyediaan perkhidmatan sejagat menurut prinsip-prinsip yang dinyatakan
dalam Akta.

9. _Fasal 6 mengadakan peruntukan bagi Suruhanjaya untuk memantau prestasi_
pemegang lesen dan untuk mengemukakan suatu laporan tahunan prestasi
industri kepada Menteri.

Bahagian III

10. Bahagian III mengadakan peruntukan mengenai kuasa-kuasa Menteri.

11. _Fasal 7 membolehkan Menteri untuk mengarahkan Suruhanjaya mengenai_

perkara berkaitan dengan penjalanan kuasa Suruhanjaya dan pelaksanaan fungsi
Suruhanjaya di bawah Akta.


-----

76 _Rang Undang-Undang_

12. _Fasal 8_ membolehkan Menteri untuk mengubah suai, mengubah atau

membatalkan sesuatu arahan.

13. _Fasal 9 mengadakan peruntukan bagi Suruhanjaya hendaklah menyenggarakan_

suatu daftar bagi semua arahan yang dikeluarkan oleh Menteri.

Bahagian IV

14. Bahagian IV Akta ini memperkatakan mengenai peruntukan-peruntukan

pelesenan.

15. _Fasal 10 mengadakan peruntukan bagi kuasa Menteri untuk mengeluarkan_

lesen perkhidmatan sejagat atau lesen perkhidmatan bukan sejagat.

16. _Fasal 11 memperuntukkan bahawa Suruhanjaya boleh meminta pemohon_

untuk memberikan maklumat tambahan bagi memudahkan proses permohonan
lesen.

17. _Fasal 12 mengadakan peruntukan bagi kategori apabila kehendak pelesenan_

tidak terpakai.

18. _Fasal 13_ memperuntukkan bahawa Menteri boleh memberi atau enggan

memberi lesen selepas mempertimbangkan syor Suruhanjaya.

19. _Fasal 14 memperuntukkan bahawa pemegang lesen hendaklah mematuhi_

syarat standard dan tambahan yang dikenakan oleh Menteri.

20. _Fasal 15_ menghuraikan proses pengenaan syarat tambahan, pengubahan

atau pembatalan syarat-syarat lesen.

21. _Fasal 16 memperuntukkan bahawa pemberian lesen hendaklah bersifat_

peribadi bagi pemegang lesen itu dan lesen tidak boleh diserah hak atau
dipindah milik kepada mana-mana orang kecuali dengan kelulusan bertulis
Menteri.

22. _Fasal 17_ menghuraikan tatacara penggantungan dan pembatalan suatu

lesen pemegang lesen.

23. _Fasal 18_ menetapkan tarikh kuat kuasa penggantungan atau pembatalan

seorang pemegang lesen.

24. _Fasal 19 memperuntukkan bahawa Suruhanjaya hendaklah menyiarkan_

dalam sekurang-kurangnya suatu khabar harian nasional bahasa kebangsaan dan
satu surat khabar harian nasional Bahasa Inggeris untuk sekurang-kurangnya
tiga hari berturut-turut jika penggantungan atau pembatalan lesen telah berkuat
kuasa.

25. _Fasal 20 menetapkan tatacara penyerahan lesen._


-----

_Perkhidmatan Pos_ 77

26. _Fasal 21 memperuntukkan bahawa pemegang lesen boleh memohon_

pembaharuan lesennya dan Menteri hendaklah, atas syor Suruhanjaya,
memperbaharui lesen sedia ada kecuali dalam hal keadaan yang ditetapkan
di dalam Akta.

27. _Fasal 22_ menghuraikan kesan pembatalan, penyerahan atau tidak

memperbaharui lesen seseorang pemegang lesen.

28. _Fasal 23 memperuntukkan bahawa pemegang lesen hendaklah memberitahu_

Suruhanjaya secara bertulis mengenai apa-apa niat untuk menggantung
operasinya.

Bahagian V

29. Bahagian V Akta memperkatakan mengenai peruntukan berkaitan dengan

pemegang lesen perkhidmatan sejagat.

30. _Fasal 24_ memperuntukkan bahawa Suruhanjaya mempunyai kawalan ke

atas nama-nama dagangan pemegang lesen perkhidmatan sejagat.

31. _Fasal 25 memperkatakan peruntukan berkaitan kelirupaan nama pemegang_

lesen perkhidmatan sejagat.

32. _Fasal 26 mengadakan peruntukan bagi hak pemegang lesen perkhidmatan_

sejagat untuk menghasil dan mengeluarkan setem pos yang membawa perkataan
“Malaysia” atau mana-mana simbol kebangsaan atau lambang Malaysia.

33. _Fasal 27_ mengadakan peruntukan bagi pemegang lesen perkhidmatan

sejagat dan seseorang yang diberi kuasa mempunyai hak untuk menjual setem
pos.

34. _Fasal 28 menghuraikan tatacara bagi pengemukaan pelan tema tahunan_

kepada Suruhanjaya bagi kelulusan sebelum 1 Julai setiap tahun.

35. _Fasal 29_ menghuraikan peruntukan bagi pengarkiban setem pos oleh

pemegang lesen perkhidmatan sejagat.

36. _Fasal 30 membolehkan pemegang lesen perkhidmatan sejagat untuk_

memasang peti pos atau kelengkapan pungutan dan penghantaran mel, mesin
menjual setem dan peranti automatik yang serupa di mana-mana tempat yang
boleh diakses.

37. _Fasal 31 mengecualikan pemegang lesen perkhidmatan sejagat daripada_

liabiliti bagi kehilangan, salah serahan, kelengahan atau kerosakan semasa
penyaluran barang pos melainkan pemegang lesen perkhidmatan sejagat telah
melakukannya denga niat jahat atau secara cuai atau sengaja.


-----

78 _Rang Undang-Undang_

Bahagian VI

38. Bahagian VI Akta memperkatakan mengenai terma dan syarat am

perkhidmatan pos.

39. _Fasal 32_ menghendaki pemohon lesen perkhidmatan sejagat atau lesen

perkhidmatan bukan sejagat untuk membangunkan dan mengemukakan kepada
Suruhanjaya terma dan syarat am termasuklah tatacara pengendalian aduan
sebagai tawaran terbukanya untuk menyediakan perkhidmatan pos kepada
penggunanya.

40. _Fasal 33 mengadakan peruntukan bagi keperluan pemegang lesen_

perkhidmatan sejagat memasukkan ke dalam terma dan syarat amnya had
liabiliti yang akan menjadi pembelaan terhadap apa-apa pendakwaan.

Bahagian VII

41. Bahagian VII Akta mengandungi jenis perkhidmatan lain yang boleh

diberikan oleh pemegang lesen perkhidmatan sejagat.

42. _Fasal 34 mengadakan peruntukan bagi perkhidmatan kewangan pos._

43. _Fasal 35 mengadakan peruntukan bagi perkhidmatan pos elektronik._

Bahagian VIII

44. Bahagian VIII Akta memperkatakan mengenai pengawalseliaan kadar

bayaran pos.

45. _Fasal 36 menghuraikan prinsip-prinsip mengenai penetapan kadar bayaran_

pos.

46. _Fasal 37 membolehkan Menteri dengan syor Suruhanjaya untuk membuat_

peraturan-peraturan mengenai kadar bayaran pos.

Bahagian IX

47. Bahagian IX Akta mengandungi peruntukan yang memperkatakan mengenai

amalan persaingan am.

48. _Fasal 38 menghalang perlakuan anti-persaingan yang mempunyai maksud_

mengurangkan persaingan yang cukup besar dalam pasaran pos.

49. _Fasal 39_ membolehkan Suruhanjaya untuk menyiarkan garis panduan

mengenai “mengurangkan persaingan dengan cukup besar”.

50. _Fasal 40 melarang pemegang lesen membuat perjanjian pakatan sulit._


-----

_Perkhidmatan Pos_ 79

51. _Fasal 41_ melarang pemegang lesen daripada perkiraan kaitan atau

pautan.

52. _Fasal 42 membolehkan Suruhanjaya untuk memutuskan sama ada pemegang_

lesen berada pada kedudukan dominan dalam suatu pasaran pos.

53. _Fasal 43 membolehkan Suruhanjaya mengeluarkan garis panduan mengenai_

“kedudukan dominan”.

54. _Fasal 44 membolehkan Suruhanjaya mengarah pemegang lesen yang_

berada dalam kedudukan dominan untuk menghentikan perlakuan yang memberi
kesan kepada pengurangan persaingan yang cukup besar.

55. _Fasal 45 mengadakan peruntukan bagi Suruhanjaya untuk membenarkan_

suatu perlakuan yang boleh ditafsirkan mempunyai maksud atau kesan kepada
pengurangan persaingan yang besar jika Suruhanjaya berpuas hati bahawa
kebenaran tersebut ialah untuk kepentingan negara.

56. _Fasal 46 menghendaki Suruhanjaya menyenggara dan mendaftar kebenaran_

perlakuan.

57. _Fasal 47 mengadakan peruntukan mengenai penalti bagi kesalahan dalam_

Bahagian ini.

58. _Fasal 48 membolehkan Menteri untuk membuat peraturan-peraturan_

berhubung dengan persaingan seperti penghalangan atau pengurangan perlakuan
yang boleh membawa kepada pengurangan persaingan, atau salah guna kuasa
pasaran, dalam suatu pasaran pos.

Bahagian X

59. Bahagian X Akta mengandungi peruntukan yang memperkatakan mengenai

pelindungan pengguna.

60. _Fasal 49 membolehkan Suruhanjaya untuk menetapkan suatu badan_

yang dikenali sebagai Forum Pos.

61. _Fasal 50 menetapkan fungsi Forum Pos._

62. _Fasal 51 menetapkan prinsip tatacara pengendalian aduan dan keperluan_

untuk pemegang lesen perkhidmatan sejagat untuk mengemukakan tatacara
pengendalian aduannya kepada Suruhanjaya untuk kelulusan.

63. _Fasal 52 menetapkan peranan Suruhanjaya berkenaan dengan aduan_

pengguna iaitu untuk memastikan setiap pemegang lesen mempunyai tatacara
pengendalian aduan yang berwibawa.

64. _Fasal 53 membolehkan pemegang lesen membuka barang pos dalam hal_

keadaan yang tertentu.


-----

80 _Rang Undang-Undang_

65. _Fasal 54 menetapkan tatacara untuk membuka apa-apa barang pos oleh_

pemegang lesen.

66. _Fasal 55 menetapkan tatacara pemeriksaan barang pos yang diterima_

dari luar Malaysia oleh pegawai kastam.

67. _Fasal 56_ mengadakan peruntukan mengenai penalti bagi mendedahkan

isi kandungan barang pos secara menyalahi undang-undang.

Bahagian XI

68. Bahagian XI Akta mengandungi peruntukan yang memperkatakan mengenai

sistem poskod dan pengalamatan serta pengenal pasti pos.

69. _Fasal 57 memberi kuasa kepada Suruhanjaya untuk membangun, mengawal,_

melaksana, menyenggara dan mengurus sistem poskod dan pengalamatan.

70. _Fasal 58_ membolehkan Suruhanjaya memperuntukkan suatu pengenal

pasti pos kepada pemegang lesen berkaitan dengan capaian hiliran atau untuk
apa-apa sebab.

Bahagian XII

71. Bahagian XII Akta mengadakan peruntukan bagi kuasa dan tatacara

Suruhanjaya Komunikasi dan Multimedia Malaysia.

72. _Fasal 59 memperuntukkan bahawa Suruhanjaya boleh mengeluarkan_

arahan bertulis kepada mana-mana pemegang lesen mengenai pematuhan atau
ketidakpatuhan kepada syarat-syarat lesen.

73. _Fasal 60_ membolehkan Suruhanjaya untuk mengadakan inkuiri tentang

apa-apa perkara yang bersifat umum yang berkaitan dengan pentadbiran Akta
ini.

74. _Fasal 61 memperuntukkan bahawa Suruhanjaya boleh menjalankan suatu_

inkuiri sama ada secara terbuka atau tertutup.

75. _Fasal 62 membolehkan Suruhanjaya untuk menyiasat apa-apa perkara_

berkaitan dengan pentadbiran Akta ini.

76. _Fasal 63 membenarkan Menteri untuk mengarah Suruhanjaya supaya_

menyiarkan laporan mengenai sesuatu penyiasatan jika Menteri berpuas hati
bahawa penyiaran itu adalah demi kepentingan negara.

Bahagian XIII

77. Bahagian XIII Akta memperkatakan mengenai kesalahan dan penalti.


-----

_Perkhidmatan Pos_ 81

78. _Fasal 64 menyenaraikan tindakan-tindakan yang menyalahi undang-undang_

terhadap barang pos dalam perjalanan penyalurannya.

79. _Fasal 65_ melarang seseorang dengan disedarinya menggunakan setem

pos palsu atau lancung.

80. _Fasal 66 melarang seseorang daripada memasang tempat akses tanpa_

kebenaran bertulis pemegang lesen perkhidmatan sejagat.

81. _Fasal 67 melarang seseorang daripada merosakkan kemudahan rangkaian_

pos.

82. _Fasal 68 melarang seseorang daripada menampalkan atau mencacatkan_

rupa suatu kemudahan rangkaian pos.

83. _Fasal 69 melarang seseorang daripada mengelak membuat bayaran pos._

84. _Fasal 70 melarang seseorang daripada mengusik tanda rasmi pada barang pos._

Bahagian XIV

85. Bahagian XIV Akta ini memperkatakan mengenai kuasa Suruhanjaya atau

pegawai yang diberi kuasa untuk mengumpulkan maklumat dan peruntukan
penguatkuasaan.

86. _Fasal 71_ mengadakan peruntukan bagi kuasa Suruhanjaya untuk

mengarahkan seseorang mengemukakan apa-apa maklumat oleh seseorang
yang secara munasabahnya dipercayai mempunyai maklumat itu dan berupaya
memberikan maklumat itu.

87. _Fasal 72_ mengadakan peruntukan bagi kuasa Suruhanjaya mengambil

dan memegang simpan sesuatu dokumen selama mana yang diperlukan dan
bagi maksud pengumpulan maklumat.

88. _Fasal 73_ mengadakan peruntukan bagi Suruhanjaya mendapat akses ke

atas rekod-rekod bagi maksud pengumpulan maklumat.

89. _Fasal 74_ melarang seseorang daripada membuat suatu rekod apa-apa

perkara atau benda dengan cara yang tidak betul.

90. _Fasal 75_ menghendaki Suruhanjaya menyenggara suatu rekod semua

maklumat atau dokumen dan rekod yang disenggara boleh tersedia kepada
awam.

91. _Fasal 76 memperkatakan tentang penerbitan mana-mana maklumat yang_

diterima oleh Suruhanjaya semasa menjalankan kuasa dan fungsinya di bawah
Akta ini.

92. _Fasal 77_ memperkatakan tentang pelantikan pegawai yang diberi

kuasa.


-----

82 _Rang Undang-Undang_

93. _Fasal 78_ memperuntukkan bahawa pegawai yang diberi kuasa akan

menjalankan penyiasatan ke atas aktiviti-aktiviti pemegang lesen atau orang
lain yang penting bagi pematuhan pemegang lesen terhadap Akta.

94. _Fasal 79_ mengadakan peruntukkan bahawa mengenai kuasa untuk

menggeledah dengan waran.

95. _Fasal 80 memperuntukkan bahawa suatu waran geledah sah dan berkuat_

kuasa tanpa mengambil kira apa-apa kecacatannya.

96. _Fasal 81_ membolehkan pegawai yang diberi kuasa memperoleh capaian

kepada data sama ada disimpan di dalam komputer atau selainnya.

97. _Fasal 82 mengenakan kewajipan pada pegawai penyita untuk menyediakan_

senarai barang-barang yang disita dan suatu notis bertulis mengenai penyitaan
itu yang mengandungi sebab-sebab penyitaan itu.

98. _Fasal 83_ memperkatakan peruntukan berhubung dengan pelucuthakan

apa-apa barang yang disita di bawah Akta ini.

99. _Fasal 84_ memperkatakan mengenai pelepasan barang-barang yang

disita.

100. _Fasal 85_ mengadakan peruntukan bagi kuasa tambahan kepada mana
mana pegawai yang diberi kuasa.

101. _Fasal 86 mengadakan peruntukan bagi kuasa pegawai yang diberi kuasa_

untuk menghendaki kehadiran orang yang mempunyai pengetahuan tentang
kes.

102. _Fasal 87 memperkatakan mengenai pemeriksaan orang yang mempunyai_

pengetahuan mengenai kes oleh pegawai yang diberi kuasa.

103. _Fasal 88 memperkatakan mengenai kebolehterimaan pernyataan sebagai_

keterangan.

104. _Fasal 89_ menghendaki pegawai yang diberi kuasa menyempurnakan

penyiasatan dan menyerahkan kepada polis semua maklumat berhubung dengan
pelakuan kesalahan.

105. _Fasal 90_ memperuntukkan bahawa tiada seseorang pun berhak untuk

mendapatkan semula kos prosiding, ganti rugi atau relief lain melainkan jika
penyitaan itu dibuat tanpa sebab yang munasabah.

106. _Fasal 91 mengadakan peruntukan bahawa pendakwaan mestilah dilakukan_

dengan keizinan bertulis Pendakwa Raya.

107. _Fasal 92 memperuntukkan bahawa Mahkamah Majistret Kelas Pertama_

hendaklah mempunyai bidang kuasa untuk membicarakan kesalahan di bawah
Akta ini.

108. _Fasal 93_ melarang seseorang daripada memberikan maklumat palsu

atau mengelirukan dan penaltinya.


-----

_Perkhidmatan Pos_ 83

109. _Fasal 94 mengadakan peruntukkan mengenai penalti bagi halangan terhadap_

mana-mana pegawai yang diberi kuasa daripada menjalankan kewajipannya.

110. _Fasal 95 membolehkan Menteri untuk menetapkan apa-apa kesalahan_

di bawah Akta sebagai suatu kesalahan yang boleh dikompaun dan peruntukan
berkaitan dengan pengkompaunan kesalahan.

111. _Fasal 96 memperkatakan kesalahan oleh pertubuhan perbadanan._

112. _Fasal 97 menagadakan peruntukan mengenai penalti bagi persubahatan_

atau percubaan melakukan kesalahan.

Bahagian XV

113. Bahagian XV Akta memperkatakan mengenai peruntukan am.

114. _Fasal 98_ menubuhkan Kumpulan Wang Perkhidmatan Pos yang akan

dikawal dan dikendalikan oleh Suruhanjaya.

115. _Fasal 99 menghendaki Suruhanjaya menyenggara suatu daftar dalam_

kedua-dua bentuk fizikal dan elektronik mengenai semua perkara yang
dikehendaki untuk didaftarkan.

116. _Fasal 100 memberi Menteri kuasa untuk membuat peraturan-_

peraturan.

117. _Fasal 101 menetapkan perkara-perkara apabila Suruhanjaya boleh_

membuat kaedah-kaedah.

118. _Fasal 102_ mengadakan peruntukan mengenai penalti bagi pelanggaran

perundangan subsidiari.

119. _Fasal 103_ mengadakan peruntukan bagi Akta Perlindungan Pihak

Berkuasa Awam 1949 adalah terpakai.

120. _Fasal 104 mengadakan peruntukan bagi pelindungan kepada Suruhanjaya_

atau pegawai yang diberi kuasa atau pekerja atau ejen Suruhanjaya daripada
prosiding sivil atau jenayah.

Bahagian XVI

121. Bahagian XVI menetapkan pelbagai obligasi yang berhubungan dengan

pelindungan kepentingan negara yang boleh dikenakan terhadap pemegang
lesen.

122. _Fasal 105 menyatakan kewajipan am pemegang lesen untuk mencegah_

kemudahan rangkaian mereka daripada digunakan dalam atau yang berhubungan
dengan perlakuan apa-apa kesalahan di bawah mana-mana undang-undang
Malaysia.


-----

84 _Rang Undang-Undang_

123. _Fasal 106 memperuntukkan bahawa pemegang lesen atau mana-mana_

pekerjanya tidak boleh dipertanggungkan bagi apa-apa tindakan atau peninggalan
yang dilakukan dengan suci hati dalam pelaksanaan kewajipan yang dikenakan
di bawah seksyen 105.

124. _Fasal 107 mengadakan peruntukan bagi perkiraan kerjasama sebagaimana_

yang diarahkan oleh Menteri dan kuasa Suruhanjaya untuk membuat kaedahkaedah berhubungan dengan perkiraan kerjasama antara pemegang lesen
perkhidmatan sejagat dengan organisasi antarabangsa.

125. _Fasal 108_ memperkatakan mengenai kuasa-kuasa khas semasa

darurat.

126. _Fasal 109_ menghendaki Suruhanjaya mengeluarkan arahan kepada

pemegang lesen untuk membangunkan pelan bencana.

Bahagian XVII

127. Bahagian XVII Akta memperkatakan mengenai kecualian dan

peralihan.

128. _Fasal 110_ mengadakan peruntukan mengenai kecualian dan peralihan.

129. _Fasal 111_ memperkatakan tentang proses peralihan lesen-lesen yang

dikeluarkan di bawah Akta yang dimansuhkan bagi tempoh tiga tahun atau
kurang.

130. _Fasal 112_ memperkatakan tentang proses peralihan lesen-lesen yang

dikeluarkan di bawah Akta yang dimansuhkan bagi tempoh lebih dari tiga
tahun.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U2)2763]


-----

