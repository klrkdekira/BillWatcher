---
Year: 2011
Bill: D.R.17/2011 - Rang Undang-Undang Majlis Perundingan Gaji Negara 2011 (Lulus)
Title: D.R.17/2011 - Rang Undang-Undang Majlis Perundingan Gaji Negara 2011 (Lulus)
Download URL: https://www.parlimen.gov.my/files/billindex/pdf/2011/DR172011.pdf
URL: https://www.parlimen.gov.my/files/billindex/pdf/2011/DR172011.pdf
---
---
Reading:
D.R.17/2011
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:30/06/2011
Dibentang Oleh:Y.B. Datuk Dr. S. Subramaniam, Menteri Sumber Manusia
---

_Majlis Perundingan Gaji Negara_

**D.R. 17/2011**

RANG UNDANG-UNDANG MAJLIS PERUNDINGAN

GAJI NEGARA 2011

SUSUNAN FASAL

Bahagian I

PERMULAAN

Fasal

1. Tajuk ringkas dan permulaan kuat kuasa

2. Tafsiran

Bahagian II

MAJLIS PERUNDINGAN GAJI NEGARA

3. Majlis Perundingan Gaji Negara

4. Fungsi dan kuasa Majlis

5. Keanggotaan Majlis

6. Penjalanan sementara fungsi Pengerusi

7. Setiausaha

8. Tempoh jawatan

9. Elaun

10. Pembatalan pelantikan dan peletakan jawatan

11. Pengosongan jawatan

12. Mesyuarat

13. Tatacara mesyuarat

14. Minit

15. Majlis boleh mengundang orang lain ke mesyuarat

16. Tatacara

17. Majlis boleh menubuhkan jawatankuasa

18. Urus Setia

19. Dana

20. Kesahan perbuatan dan prosiding


-----

_Rang Undang-Undang_

Bahagian III

PERINTAH GAJI MINIMUM

Fasal

21. Majlis hendaklah mengadakan perundingan, dsb.

22. Majlis hendaklah membuat syor

23. Perintah gaji minimum

24. Kesan perintah gaji minimum

25. Majlis hendaklah mengkaji semula perintah gaji minimum

Bahagian IV

PENYIASATAN DAN PENGUATKUASAAN

26. Kuasa pegawai penguat kuasa

27. Pengemukaan kad kuasa

28. Penggeledahan dan penyitaan dengan waran

29. Penggeledahan dan penyitaan tanpa waran

30. Akses kepada maklumat berekod, data berkomputer, dsb.

31. Waran boleh diterima walaupun cacat

32. Senarai buku akaun gaji, dsb., yang disita

33. Pelepasan buku akaun gaji, dsb., yang disita

34. Tiada kos atau ganti rugi yang berbangkit daripada penyitaan boleh
didapatkan

35. Halangan terhadap penjalanan kuasa pegawai penguat kuasa

36. Kuasa untuk menghendaki pengemukaan buku akaun gaji, dsb.

37. Pegawai penguat kuasa boleh memegang simpan dokumen

38. Akses kepada rekod

39. Kuasa untuk menghendaki kehadiran orang yang mempunyai pengetahuan
tentang kes

40. Pemeriksaan orang yang mempunyai pengetahuan tentang kes

41. Kebolehterimaan pernyataan sebagai keterangan

42. Kebolehterimaan dokumen, dsb.

Bahagian V

KESALAHAN DAN PENALTI

43. Kesalahan


-----

_Majlis Perundingan Gaji Negara_ 3

Fasal

44. Perintah mahkamah

45. Penalti am

46. Penalti dalam hal kesalahan berterusan

47. Penalti dalam hal kesalahan berulang

Bahagian VI

AM

48. Tanggungjawab majikan bagi kesalahan yang dilakukan oleh anggota
lembaga pengarah, dsb.

49. Kesalahan oleh pertubuhan perbadanan, dsb.

50. Akta Perlindungan Pihak Berkuasa Awam 1948

51. Pekhidmat awam

52. Perlindungan terhadap tindakan guaman dan prosiding undang-undang

53. Perlindungan pemberi maklumat

54. Obligasi kerahsiaan

55. Pendakwaan

56. Pengkompaunan kesalahan

57. Kuasa untuk membuat peraturan-peraturan

58. Pemansuhan dan pembubaran

59. Kecualian

60. Sebutan

61. Benda yang dilakukan pada menjangkakan Akta ini diperbuat


-----

_Rang Undang-Undang_


-----

_Majlis Perundingan Gaji Negara_ 5

RANG UNDANG-UNDANG

_b e r n a m a_

Suatu Akta untuk menubuhkan Majlis Perundingan Gaji Negara
dengan tanggungjawab untuk menjalankan kajian tentang semua
perkara yang berkenaan dengan gaji minimum dan untuk
membuat syor kepada Kerajaan supaya membuat perintah gaji
minimum mengikut sektor, jenis pekerjaan dan kawasan wilayah,
dan untuk mengadakan peruntukan bagi perkara-perkara yang
berhubungan.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1. (1)** Akta ini bolehlah dinamakan Akta Majlis Perundingan
Gaji Negara 2011.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan Menteri_
boleh menetapkan tarikh-tarikh yang berlainan bagi permulaan
kuat kuasa Akta ini di bahagian-bahagian yang berlainan di
Malaysia.


-----

6 _Rang Undang-Undang_

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“gaji” mempunyai erti yang sama yang diberikan kepadanya
dalam seksyen 2 Akta Kerja 1955 [Akta 265], seksyen 2 Ordinan
Buruh Sabah [Bab 67] atau seksyen 2 Ordinan Buruh Sarawak

[Bab 76];

“gaji minimum” ertinya gaji pokok yang akan ditetapkan atau
sebagaimana yang ditetapkan di bawah seksyen 23;

“Ketua Pengarah” ertinya—

_(a)_ berkenaan dengan Semenanjung Malaysia, Ketua Pengarah

Tenaga Kerja yang dilantik di bawah subseksyen 3(1)
Akta Kerja 1955;

_(b)_ berkenaan dengan Sabah, Pengarah Tenaga Kerja yang

dilantik di bawah subseksyen 3(1) Ordinan Buruh Sabah;
atau

_(c)_ berkenaan dengan Sarawak, Pengarah Tenaga Kerja

yang dilantik di bawah subseksyen 3(1) Ordinan Buruh
Sarawak;

“kontrak perkhidmatan” ertinya apa-apa perjanjian, sama ada
secara lisan atau bertulis, dan sama ada nyata atau tersirat, yang
menurutnya seseorang bersetuju untuk mengambil kerja seorang
yang lain sebagai pekerja dan orang yang lain itu bersetuju untuk
berkhidmat dengan majikannya sebagai pekerja, tetapi tidak
termasuk kontrak perantisan;

“mahkamah” ertinya Mahkamah Majistret;

“majikan” ertinya mana-mana orang yang membuat kontrak
perkhidmatan untuk mengambil kerja seorang yang lain sebagai
pekerja dan termasuk ejen, pengurus atau faktor bagi orang yang
mula-mula disebut itu;

“Majlis” ertinya Majlis Perundingan Gaji Negara yang ditubuhkan
di bawah seksyen 3;

“Menteri” ertinya Menteri yang dipertanggungkan dengan
tanggungjawab bagi sumber manusia;


-----

_Majlis Perundingan Gaji Negara_ 7

“pegawai penguat kuasa” ertinya pegawai-pegawai yang dilantik
di bawah seksyen 3 Akta Kerja 1955, seksyen 3 Ordinan Buruh
Sabah atau seksyen 3 Ordinan Buruh Sarawak;

“pekerja” ertinya mana-mana orang atau golongan orang yang
dinyatakan dalam jadual yang berikut:

_(a)_ Jadual Pertama Akta Kerja 1955;

_(b)_ Jadual Ordinan Buruh Sabah; atau

_(c)_ Jadual Ordinan Buruh Sarawak,

tetapi tidak termasuk orang atau golongan orang yang kepadanya
perintah gaji minimum tidak terpakai;

“Pengerusi” ertinya Pengerusi Majlis yang dilantik di bawah
seksyen 5;

“perintah gaji minimum” ertinya perintah yang dibuat oleh
Menteri di bawah seksyen 23;

“Setiausaha” ertinya Setiausaha Majlis yang dilantik di bawah
seksyen 5.

Bahagian II

MAJLIS PERUNDINGAN GAJI NEGARA

**Majlis Perundingan Gaji Negara**

**3. Suatu majlis dengan nama “Majlis Perundingan Gaji Negara”**
ditubuhkan.

**Fungsi dan kuasa Majlis**

**4. (1) Fungsi Majlis ialah—**

_(a)_ menasihati Kerajaan tentang semua perkara yang

berhubungan dengan gaji minimum termasuk
perkembangannya di peringkat antarabangsa;

_(b)_ membuat syor kepada Kerajaan tentang kadar dan

liputan gaji minimum mengikut sektor, jenis pekerjaan
dan kawasan wilayah, dan perkara-perkara lain yang
berhubungan dengan gaji minimum dan gaji;


-----

8 _Rang Undang-Undang_

_(c)_ membuat rundingan dengan orang awam tentang kadar

dan liputan gaji minimum;

_(d)_ mengumpul dan menganalisis data dan maklumat

dan menjalankan kajian tentang gaji dan petunjuk
sosioekonomi;

_(e)_ menyelaraskan dan menyelia, dan menilai impak,

pelaksanaan gaji minimum;

_(f)_ mengkaji semula perintah gaji minimum;

_(g)_ menimbang teliti tentang semua perkara yang berhubungan

dengan gaji minimum;

_(h)_ menyebarkan maklumat dan analisis tentang gaji; dan

_(i)_ menjalankan apa-apa fungsi lain yang difikirkannya patut

untuk membolehkannya melaksanakan fungsinya dengan
berkesan atau yang bersampingan dengan pelaksanaan
fungsinya.

(2) Majlis hendaklah mempunyai kuasa untuk melakukan segala
perkara yang suai manfaat atau semunasabahnya perlu bagi atau
bersampingan dengan pelaksanaan fungsinya.

**Keanggotaan Majlis**

**5. (1) Majlis hendaklah terdiri daripada anggota yang berikut**
yang hendaklah dilantik oleh Menteri melalui pemberitahuan
dalam _Warta:_

_(a)_ seorang Pengerusi;

_(b)_ seorang Timbalan Pengerusi;

_(c)_ seorang Setiausaha;

_(d)_ sekurang-kurangnya 5 anggota daripada kalangan pegawai

awam;

_(e)_ sekurang-kurangnya 5 anggota yang mewakili pekerja;

_(f)_ sekurang-kurangnya 5 anggota yang mewakili majikan;

dan

_(g)_ sekurang-kurangnya 5 anggota lain.


-----

_Majlis Perundingan Gaji Negara_ 9

(2) Pengerusi, Timbalan Pengerusi dan anggota Majlis yang
disebut dalam perenggan (1)(g) hendaklah dilantik daripada
kalangan orang—

_(a)_ yang bukan pegawai awam, majikan atau anggota mana
mana kesatuan sekerja; dan

_(b)_ yang, pada pendapat Menteri, mempunyai pengetahuan,

pengalaman dan kepakaran dalam perkara yang
berhubungan dengan buruh dan perhubungan
perusahaan.

(3) Setiausaha yang dilantik di bawah perenggan (1)(c) hendaklah
seorang pegawai awam.

(4) Anggota Majlis yang disebut dalam perenggan 1(c) dan (d)
hendaklah dilantik menurut jawatan.

(5) Bilangan anggota Majlis yang dilantik di bawah
perenggan (1)(e) hendaklah sama dengan bilangan anggota Majlis
yang dilantik di bawah perenggan(1)(f) pada satu-satu masa.

(6) Majlis hendaklah terdiri daripada anggota yang tidak
melebihi dua puluh sembilan orang pada satu-satu masa.

**Penjalanan sementara fungsi Pengerusi**

**6. (1) Timbalan Pengerusi hendaklah bertindak sebagai Pengerusi**
dalam tempoh apabila—

_(a)_ jawatan Pengerusi kosong;

_(b)_ Pengerusi tidak hadir bertugas atau tidak ada di Malaysia;

atau

_(c)_ Pengerusi, kerana apa-apa sebab lain, tidak dapat

menjalankan fungsinya.

(2) Timbalan Pengerusi hendaklah, semasa tempoh dia
menjalankan fungsi Pengerusi di bawah seksyen ini, disifatkan
sebagai Pengerusi.


-----

10 _Rang Undang-Undang_

**Setiausaha**

**7.** (1) Setiausaha hendaklah bertanggungjawab—

_(a)_ untuk menguruskan hal ehwal Majlis;

_(b)_ untuk melaksanakan keputusan Majlis; dan

_(c)_ untuk menjalankan apa-apa kewajipan lain sebagaimana

yang diarahkan oleh Majlis.

(2) Setiausaha hendaklah, dalam menjalankan tanggungjawabnya,
bertindak di bawah kuasa dan arahan Majlis.

**Tempoh jawatan**

**8. (1) Anggota Majlis hendaklah memegang jawatan selama**
tempoh tidak melebihi tiga tahun dan layak dilantik semula.

(2) Walau apa pun subseksyen (1), anggota Majlis yang dilantik
di bawah perenggan 5(1)(c) dan (d) hendaklah memegang jawatan
sehingga pelantikan itu dibatalkan di bawah subseksyen 10(1).

**Elaun**

**9. Anggota Majlis hendaklah dibayar apa-apa elaun sebagaimana**
yang ditentukan oleh Menteri.

**Pembatalan pelantikan dan peletakan jawatan**

**10.** (1) Menteri boleh, pada bila-bila masa, membatalkan pelantikan
anggota Majlis.

(2) Anggota Majlis boleh meletak jawatan dengan memberi
tiga puluh hari notis bertulis kepada Menteri.

**Pengosongan jawatan**

**11. (1) Jawatan seseorang anggota Majlis hendaklah menjadi**
kosong jika—

_(a)_ dia mati;


-----

_Majlis Perundingan Gaji Negara_ 11

_(b)_ telah dibuktikan terhadapnya, atau dia telah disabitkan

atas, suatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak;

(ii) suatu kesalahan di bawah mana-mana undang
undang yang berhubungan dengan rasuah; atau

(iii) apa-apa kesalahan lain yang boleh dihukum dengan

pemenjaraan (sama ada pemenjaraan sahaja atau
sebagai tambahan kepada atau sebagai ganti denda)
lebih daripada dua tahun;

_(c)_ dia menjadi bankrap;

_(d)_ dia menjadi tidak sempurna akal atau selainnya tidak

berupaya menunaikan kewajipannya;

_(e)_ dia tidak menghadiri mesyuarat Majlis dua kali berturut
turut tanpa kebenaran Pengerusi, atau dalam hal Pengerusi,
tanpa kebenaran Menteri;

_(f)_ peletakan jawatannya diterima oleh Menteri; atau

_(g)_ pelantikannya dibatalkan oleh Menteri.

(2) Jika jawatan seseorang anggota Majlis dikosongkan, Menteri
boleh jika perlu, melantik orang lain untuk memegang jawatan itu
bagi baki tempoh yang dikosongkan oleh anggota itu atau bagi
tempoh interim sehingga anggota baru dilantik ke jawatan itu,
sebagaimana yang difikirkan patut oleh Menteri.

**Mesyuarat**

**12. (1) Majlis hendaklah bermesyuarat sekurang-kurangnya empat**
kali setahun sebagaimana yang ditentukan oleh Pengerusi.

(2) Sekurang-kurangnya empat belas hari notis bertulis atau
melalui mel elektronik hendaklah diberikan kepada anggota
Majlis.


-----

12 _Rang Undang-Undang_

**Tatacara mesyuarat**

**13. (1) Pengerusi hendaklah mempengerusikan semua mesyuarat**
Majlis dan—

_(a)_ sekiranya Pengerusi tidak ada pada mana-mana mesyuarat

Majlis kerana apa-apa sebab, Timbalan Pengerusi
hendaklah mempengerusikan mesyuarat itu; atau

_(b)_ sekiranya Pengerusi dan Timbalan Pengerusi tidak ada

pada mana-mana mesyuarat Majlis kerana apa-apa sebab,
mana-mana anggota Majlis yang lain yang dilantik
oleh Pengerusi hendaklah mempengerusikan mesyuarat
itu.

(2) Kuorum Majlis hendaklah dua pertiga daripada anggota
Majlis, termasuk Pengerusi.

(3) Tiap-tiap anggota Majlis yang hadir pada mesyuarat Majlis
berhak mendapat satu undi.

(4) Jika terdapat bilangan undi yang sama banyak, Pengerusi,
Timbalan Pengerusi atau mana-mana anggota Majlis yang
mempengerusikan mesyuarat Majlis di bawah subseksyen (1)
hendaklah mempunyai undi pemutus.

**Minit**

**14. (1) Majlis hendaklah menyebabkan supaya minit semua**
mesyuaratnya disenggarakan dan disimpan dalam bentuk yang
sepatutnya.

(2) Apa-apa minit yang dibuat tentang sesuatu mesyuarat
Majlis hendaklah, jika ditandatangani dengan sewajarnya oleh
Pengerusi, diterima sebagai keterangan dalam semua prosiding
undang-undang tanpa bukti selanjutnya.

(3) Tiap-tiap mesyuarat Majlis yang berkenaan dengan
prosidingnya minit telah dibuat mengikut subseksyen (2) hendaklah
disifatkan telah dipanggil dan diadakan dengan sewajarnya dan
semua anggota pada mesyuarat itu layak dengan sewajarnya untuk
bertindak.


-----

_Majlis Perundingan Gaji Negara_ 13

**Majlis boleh mengundang orang lain ke mesyuarat**

**15.** (1) Majlis boleh mengundang mana-mana orang yang bukan
anggota Majlis untuk menghadiri mesyuaratnya untuk menasihati
tentang apa-apa perkara yang sedang dibincangkan, tetapi orang
itu tidak berhak untuk mengundi pada mesyuarat itu.

(2) Mana-mana orang yang diundang di bawah subseksyen (1)
boleh dbayar apa-apa elaun sebagaimana yang ditentukan oleh
Majlis.

**Tatacara**

**16. Tertakluk kepada Akta ini, Majlis boleh menentukan tatacaranya**
sendiri.

**Majlis boleh menubuhkan jawatankuasa**

**17. (1) Majlis boleh menubuhkan apa-apa jawatankuasa yang**
difikirkannya perlu atau suai manfaat untuk membantunya dalam
melaksanakan fungsinya.

(2) Majlis hendaklah melantik mana-mana anggotanya untuk
menjadi pengerusi jawatankuasa.

(3) Majlis boleh melantik mana-mana anggotanya atau mana-mana
orang yang berkelayakan untuk menjadi anggota jawatankuasa.

(4) Anggota jawatankuasa boleh dibayar apa-apa elaun
sebagaimana yang ditentukan oleh Majlis.

(5) Majlis boleh pada bila-bila masa membatalkan pelantikan
mana-mana anggota jawatankuasa, membuat apa-apa perubahan
dalam komposisi anggota jawatankuasa atau membubarkan
jawatankuasa.

(6) Tertakluk kepada apa-apa arahan Majlis, jawatankuasa boleh
menentukan tatacaranya sendiri.


-----

14 _Rang Undang-Undang_

(7) Pengerusi setiap jawatankuasa hendaklah menyebabkan
supaya minit semua mesyuaratnya disenggarakan dan disimpan
dalam bentuk yang sepatutnya dan salinan minit itu hendaklah
dikemukakan oleh jawatankuasa kepada Majlis secepat yang dapat
dilaksanakan.

(8) Jawatankuasa boleh mengundang mana-mana orang yang
bukan anggota jawatankuasa untuk menghadiri mesyuaratnya untuk
menasihati tentang apa-apa perkara yang sedang dibincangkan,
tetapi orang itu tidak berhak untuk mengundi pada mesyuarat
itu.

(9) Mana-mana orang yang diundang di bawah subseksyen (8)
boleh dibayar apa-apa elaun sebagaimana yang ditentukan oleh
Majlis.

**Urus setia**

**18. (1) Majlis hendaklah mempunyai urus setia dengan apa-**
apa bilangan pegawai awam untuk membantu Majlis dan
Setiausaha.

(2) Urus setia hendaklah tertakluk kepada arahan, kawalan dan
penyeliaan Setiausaha.

**Dana**

**19. Kerajaan hendaklah mengadakan dana yang mencukupi bagi**
Majlis setiap tahun untuk membolehkan Majlis melaksanakan
fungsinya dan menjalankan kuasanya di bawah Akta ini.

**Kesahan perbuatan dan prosiding**

**20. Tiada perbuatan yang dilakukan atau prosiding yang diambil**
di bawah Akta ini boleh dipersoalkan atas alasan bahawa—

_(a)_ terdapat apa-apa kekosongan dalam keanggotaan, atau

apa-apa kecacatan dalam penubuhan Majlis; atau

_(b)_ terdapat apa-apa peninggalan, kecacatan atau ketidakteraturan

yang tidak menyentuh merit hal itu.


-----

_Majlis Perundingan Gaji Negara_ 15

Bahagian III

PERINTAH GAJI MINIMUM

**Majlis hendaklah mengadakan perundingan, dsb.**

**21.** Sebelum apa-apa syor dibuat di bawah seksyen 22, Majlis
hendaklah mengambil tindakan yang berikut:

_(a)_ mengadakan perundingan dengan orang awam tentang

kadar dan liputan gaji minimum mengikut apa-apa cara
yang ditentukan oleh Menteri; dan

_(b)_ mengumpul dan menganalisis data dan maklumat dan

menjalankan penyelidikan tentang gaji dan petunjuk
sosioekonomi.

**Majlis hendaklah membuat syor**

**22.** (1) Berdasarkan tindakan yang diambil di bawah seksyen 21,
Majlis hendaklah, pada bila-bila masa yang ditentukan oleh
Menteri, membuat syor kepada Kerajaan melalui Menteri tentang
perkara yang berikut:

_(a)_ kadar gaji minimum;

_(b)_ liputan kadar gaji minimum yang disyorkan mengikut

sektor, jenis pekerjaan dan kawasan wilayah;

_(c)_ ketidakpakaian kadar dan liputan gaji minimum yang

disyorkan bagi mana-mana sektor, jenis pekerjaan dan
kawasan wilayah atau bagi mana-mana orang atau
golongan orang;

_(d)_ permulaan kuat kuasa perintah gaji minimum dan tarikh

yang berlainan bagi permulaan kuat kuasa perintah gaji
minimum bagi sektor, jenis pekerjaan dan kawasan
wilayah yang berlainan, atau bagi orang atau golongan
orang yang berlainan; dan

_(e)_ perkara lain yang berhubungan dengan gaji minimum,

termasuk pelaksanaan kadar dan liputan gaji minimum
yang disyorkan.


-----

16 _Rang Undang-Undang_

(2) Kerajaan boleh, selepas menimbangkan syor itu—

_(a)_ bersetuju dengan syor itu; atau

_(b)_ mengarahkan Majlis untuk mengkaji semula syor itu

dalam tempoh yang ditentukan oleh Kerajaan dan
membuat syor baru.

(3) Jika Kerajaan mengarahkan Majlis untuk mengkaji semula
syor itu dan membuat syor baru di bawah perenggan (2)(b),
seksyen 21 dan subseksyen (1) hendaklah terpakai.

(4) Kerajaan boleh, selepas menimbangkan syor baru yang
dibuat menurut subseksyen (3)—

_(a)_ bersetuju dengan syor baru itu; atau

_(b)_ tidak bersetuju dengan syor baru itu dan menentukan

perkara yang dinyatakan dalam perenggan (1)(a)
hingga _(e)._

**Perintah gaji minimum**

**23.** (1) Jika Kerajaan bersetuju dengan syor Majlis di bawah
perenggan 22(2)(a) atau 22(4)(a) atau menentukan perkaraperkara di bawah perenggan 22(4)(b), Menteri hendaklah, melalui
pemberitahuan dalam _Warta, membuat perintah gaji minimum_
tentang perkara-perkara yang dinyatakan dalam perenggan 22(1)
_(a) hingga (e) sebagaimana yang dipersetujui atau ditentukan oleh_
Kerajaan.

(2) Menteri boleh, apabila diarahkan oleh Kerajaan, melalui
pemberitahuan dalam Warta, meminda atau membatalkan perintah
gaji minimum.

**Kesan perintah gaji minimum**

**24.** (1) Bagi maksud seksyen ini, “kontrak perkhidmatan”
termasuk perjanjian kolektif yang dibuat di bawah seksyen 14
Akta Perhubungan Perusahaan 1967 [Akta 177].


-----

_Majlis Perundingan Gaji Negara_ 17

(2) Jika kadar gaji pokok yang dipersetujui dalam kontrak
perkhidmatan adalah lebih rendah daripada kadar gaji minimum
sebagaimana yang dinyatakan dalam perintah gaji minimum, kadar
itu hendaklah digantikan dengan apa-apa kadar yang tidak lebih
rendah daripada kadar gaji minimum sebagaimana yang dinyatakan
dalam perintah gaji minimum itu.

(3) Jika kadar gaji pokok yang dipersetujui dalam kontrak
perkhidmatan adalah lebih tinggi daripada kadar gaji minimum
sebagaimana yang dinyatakan dalam perintah gaji minimum,
kadar itu tidak boleh dikurangkan kepada apa-apa kadar yang
lebih rendah daripada kadar gaji pokok yang dipersetujui dalam
kontrak perkhidmatan itu.

(4) Tiada apa-apa jua dalam seksyen ini boleh ditafsirkan
sebagai menghalang majikan dan pekerja daripada bersetuju
dengan apa-apa kadar gaji pokok yang lebih tinggi daripada kadar
gaji minimum sebagaimana yang dinyatakan dalam perintah gaji
minimum itu.

**Majlis hendaklah mengkaji semula perintah gaji minimum**

**25.** (1) Majlis hendaklah, sekurang-kurangnya sekali dalam tiaptiap dua tahun, mengkaji semula perintah gaji minimum.

(2) Walau apa pun subseksyen (1), Majlis boleh, atas
persetujuannya sendiri atau apabila diarahkan oleh Kerajaan,
mengkaji semula perintah gaji minimum itu.

(3) Kajian semula yang dibuat di bawah subseksyen (1)
atau (2) hendaklah tentang perkara yang dinyatakan dalam
perenggan 22(1)(a) hingga (e) dan bagi maksud menilai keberkesanan
perintah gaji minimum dan implikasinya ke atas pembangunan
sosial dan ekonomi negara.

(4) Jika Majlis berpuas hati bahawa apa-apa perkara yang
dinyatakan dalam perintah gaji minimum perlu dipinda, seksyen
21, 22 dan 23 hendaklah terpakai.


-----

18 _Rang Undang-Undang_

Bahagian IV

PENYIASATAN DAN PENGUATKUASAAN

**Kuasa pegawai penguat kuasa**

**26.** Seseorang pegawai penguat kuasa hendaklah mempunyai
segala kuasa untuk—

_(a)_ menyiasat apa-apa kesalahan di bawah Akta ini;

_(b)_ menjalankan apa-apa siasatan di bawah Akta ini; dan

_(c)_ menguatkuasakan mana-mana peruntukan di bawah Akta

ini.

**Pengemukaan kad kuasa**

**27.** (1) Ketua Pengarah hendaklah mengeluarkan kepada
setiap pegawai penguat kuasa suatu kad kuasa yang hendaklah
ditandatangani oleh Ketua Pengarah.

(2) Bilamana pegawai penguat kuasa itu menjalankan manamana kuasa di bawah Akta ini, dia hendaklah, apabila diminta,
mengemukakan kepada orang yang terhadapnya kuasa itu sedang
dijalankan kad kuasa yang dikeluarkan kepadanya di bawah
subseksyen (1).

**Penggeledahan dan penyitaan dengan waran**

**28.** (1) Jika ternyata pada seseorang Majistret, berdasarkan
maklumat bertulis dengan bersumpah dan selepas apa-apa siasatan
sebagaimana yang difikirkannya perlu, bahawa terdapat sebab
yang munasabah untuk mempercayai bahawa—

_(a)_ mana-mana premis telah digunakan atau akan digunakan

bagi; atau

_(b)_ terdapat dalam mana-mana premis keterangan yang perlu

bagi pengendalian penyiasatan tentang,

pelakuan suatu kesalahan di bawah Akta ini, Majistret itu boleh
mengeluarkan waran yang memberi kuasa kepada mana-mana
pegawai penguat kuasa yang dinamakan dalam waran itu, pada


-----

_Majlis Perundingan Gaji Negara_ 19

bila-bila masa yang munasabah, pada waktu siang atau malam
dan dengan atau tanpa bantuan, untuk memasuki premis itu dan
jika perlu dengan kekerasan.

(2) Sesuatu waran yang dikeluarkan di bawah subseksyen (1)
boleh memberi kuasa kepada pegawai penguat kuasa untuk—

_(a)_ menggeledah premis itu bagi, dan untuk menyita atau

memindahkan dari premis itu mana-mana buku akaun
gaji, daftar, penyata kewangan atau dokumen lain
yang semunasabahnya dipercayai dapat memberikan
keterangan tentang pelakuan kesalahan itu;

_(b)_ mengambil sampel mana-mana buku akaun gaji, daftar,

penyata kewangan atau dokumen lain yang dijumpai
di dalam premis itu bagi maksud menentukan, melalui
pemeriksaan atau selainnya, sama ada kesalahan itu
telah dilakukan; dan

_(c)_ membuat salinan atau mengambil cabutan daripada mana
mana buku akaun gaji, daftar, penyata kewangan atau
dokumen lain yang dijumpai di dalam premis itu.

(3) Apa-apa buku akaun gaji, daftar, penyata kewangan atau
dokumen lain boleh diterima sebagai keterangan dalam manamana prosiding di dalam mahkamah di bawah Akta ini terhadap
orang itu atau terhadap mana-mana orang lain.

(4) Seseorang pegawai penguat kuasa yang memasuki manamana premis di bawah seksyen ini boleh membawa bersamasamanya mana-mana orang lain dan kelengkapan sebagaimana
yang didapatinya perlu.

(5) Seseorang pegawai penguat kuasa boleh, pada menjalankan
kuasanya di bawah seksyen ini, jika perlu untuk berbuat
demikian—

_(a)_ memecah buka mana-mana pintu luar atau pintu dalam

premis itu atau mana-mana pagar, kepungan, pintu pagar
atau halangan lain kepada premis itu, untuk masuk ke
dalam premis itu;

_(b)_ masuk secara paksa ke dalam premis itu dan tiap-tiap

bahagian premis itu;


-----

20 _Rang Undang-Undang_

_(c)_ memindahkan dengan kekerasan apa-apa halangan

kepada kemasukan, penggeledahan, penyitaan atau
pemindahan sebagaimana yang dia diberi kuasa untuk
melaksanakannya di bawah seksyen ini; dan

_(d)_ menahan mana-mana orang yang dijumpai di dalam

premis itu sehingga penggeledahan itu selesai.

(6) Jika, oleh sebab jenis, saiz atau amaunnya, pemindahan
mana-mana buku akaun gaji, daftar, penyata kewangan atau
dokumen lain yang disita di bawah seksyen ini tidak boleh
dilaksanakan, pegawai penguat kuasa itu hendaklah, dengan apaapa cara, mengelak buku akaun gaji, daftar, penyata kewangan
atau dokumen lain itu di dalam premis atau di dalam bekas yang
di dalamnya ia dijumpai.

(7) Mana-mana orang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen (6)
atau memindahkan buku akaun gaji, daftar, penyata kewangan atau
dokumen lain yang dilak atau cuba berbuat demikian melakukan
suatu kesalahan.

**Penggeledahan dan penyitaan tanpa waran**

**29.** Jika seseorang pegawai penguat kuasa berpuas hati atas
maklumat yang diterima bahawa dia mempunyai sebab yang
munasabah untuk mempercayai bahawa oleh sebab kelengahan
dalam memperoleh suatu waran geledah di bawah seksyen 28
penyiasatan akan terjejas atau keterangan tentang pelakuan suatu
kesalahan mungkin diganggu, dipindahkan, dirosakkan atau
dimusnahkan, pegawai penguat kuasa itu boleh memasuki premis
itu dan menjalankan di dalam, pada dan berkenaan dengan premis
itu semua kuasa yang disebut dalam seksyen 28 dengan cara yang
sepenuhnya dan secukupnya seolah-olah dia diberi kuasa untuk
berbuat demikian oleh suatu waran yang dikeluarkan di bawah
seksyen itu.

**Akses kepada maklumat berekod, data berkomputer, dsb.**

**30.** (1) Seseorang pegawai penguat kuasa yang menjalankan
kuasanya di bawah seksyen 28 atau seksyen 29 hendaklah diberi
akses kepada apa-apa maklumat berekod atau data berkomputer
atau berdigital, sama ada yang disimpan dalam suatu komputer
atau selainnya.


-----

_Majlis Perundingan Gaji Negara_ 21

(2) Dalam menjalankan kuasanya, pegawai penguat kuasa—

_(a)_ boleh memeriksa dan meneliti pengendalian apa-apa

komputer dan apa-apa radas atau bahan yang berkaitan
yang dia ada sebab munasabah untuk mengesyaki sedang
atau telah digunakan berkaitan dengan maklumat atau
data itu; dan

_(b)_ boleh menghendaki—

(i) orang yang, olehnya atau bagi pihaknya, pegawai itu

ada sebab munasabah untuk mengesyaki, komputer
itu sedang atau telah digunakan sedemikian;
atau

(ii) orang yang bertanggungjawab, atau yang selainnya

terlibat dengan, pengendalian komputer, radas atau
bahan itu, untuk memberinya apa-apa bantuan
munasabah sebagaimana yang dikehendaki olehnya
bagi maksud seksyen ini.

(3) Pegawai penguat kuasa boleh membuat salinan atau
mengambil cabutan maklumat berekod, data berkomputer atau
berdigital itu jika difikirkannya perlu.

(4) Bagi maksud seksyen ini, “akses” termasuk diberi kata
laluan, kod penyulitan, kod penyahsulitan, perisian atau perkakasan
yang perlu dan apa-apa cara lain yang dikehendaki untuk
membolehkan pemahaman maklumat berekod, data berkomputer
atau berdigital.

**Waran boleh diterima walaupun cacat**

**31.** Suatu waran geledah yang dikeluarkan di bawah Akta ini
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan
bagi waran itu, dan mana-mana buku akaun gaji, daftar, penyata
kewangan atau dokumen lain yang disita di bawah waran itu
hendaklah boleh diterima sebagai keterangan dalam mana-mana
prosiding di bawah Akta ini.


-----

22 _Rang Undang-Undang_

**Senarai buku akaun gaji, dsb., yang disita**

**32.** (1) Kecuali sebagaimana yang diperuntukkan dalam
subseksyen (2), jika mana-mana buku akaun gaji, daftar, penyata
kewangan atau dokumen lain disita di bawah Akta ini, pegawai
penguat kuasa yang membuat penggeledahan itu—

_(a)_ hendaklah menyediakan—

(i) suatu senarai buku akaun gaji, daftar, penyata

kewangan atau dokumen lain yang disita itu dan
hendaklah menandatangani senarai itu; dan

(ii) suatu notis bertulis tentang penyitaan itu yang

mengandungi alasan bagi penyitaan itu dan
hendaklah menandatangani notis itu; dan

_(b)_ hendaklah dengan secepat yang dapat dilaksanakan

menyampaikan suatu salinan senarai buku akaun gaji,
daftar, penyata kewangan atau dokumen lain yang
disita dan notis bertulis tentang penyitaan itu kepada
penghuni premis yang telah digeledah, atau kepada ejen
atau pekhidmatnya di dalam premis itu.

(2) Notis bertulis tentang penyitaan itu tidak dikehendaki
untuk disampaikan di bawah perenggan (1)(b) jika penyitaan itu
dibuat dengan kehadiran orang yang terhadapnya prosiding di
bawah Akta ini diniatkan untuk diambil, atau dengan kehadiran
pemunya harta sedemikian atau ejennya, mengikut mana-mana
yang berkenaan.

(3) Jika premis itu tidak diduduki, pegawai penguat kuasa
hendaklah menampalkan suatu salinan senarai buku akaun gaji,
daftar, penyata kewangan atau dokumen lain yang disita itu di
tempat yang mudah dilihat di premis itu.

**Pelepasan buku akaun gaji, dsb., yang disita**

**33.** (1) Jika mana-mana buku akaun gaji, daftar, penyata
kewangan atau dokumen lain telah disita di bawah Akta ini,
pegawai penguat kuasa yang membuat penyitaan itu boleh, selepas
merujuk kepada Pendakwa Raya, melepaskan buku akaun gaji,
daftar, penyata kewangan atau dokumen lain kepada orang yang
ditentukan olehnya sebagai berhak secara sah kepadanya, jika


-----

_Majlis Perundingan Gaji Negara_ 23

buku akaun gaji, daftar, penyata kewangan atau dokumen lain
tidak dikehendaki selainnya bagi maksud apa-apa prosiding di
bawah Akta ini atau bagi maksud apa-apa pendakwaan di bawah
mana-mana undang-undang bertulis yang lain, dan sekiranya
sedemikian pegawai penguat kuasa yang membuat penyitaan itu,
atau Kerajaan Persekutuan atau mana-mana orang yang bertindak
bagi pihak Kerajaan Persekutuan tidak boleh dikenakan apa-apa
prosiding oleh mana-mana orang jika penyitaan dan pelepasan
buku akaun gaji, daftar, penyata kewangan atau dokumen lain
itu telah dibuat dengan suci hati.

(2) Suatu rekod bertulis hendaklah dibuat oleh pegawai
penguat kuasa yang membuat pelepasan buku akaun gaji, daftar,
penyata kewangan atau dokumen lain di bawah subseksyen (1)
yang menyatakan secara terperinci hal keadaan dan sebab bagi
pelepasan itu, dan dia hendaklah menghantarkan suatu salinan
rekod itu kepada Pendakwa Raya dalam tempoh tujuh hari dari
pelepasan itu.

**Tiada kos atau ganti rugi yang berbangkit daripada penyitaan**
**boleh didapatkan**

**34.** Tiada seorang pun boleh, dalam apa-apa prosiding di hadapan
mana-mana mahkamah berkenaan dengan mana-mana buku
akaun gaji, daftar, penyata kewangan atau dokumen lain yang
disita dalam menjalankan atau yang berupa sebagai menjalankan
mana-mana kuasa yang diberikan di bawah Akta ini, berhak
kepada kos prosiding itu atau kepada apa-apa ganti rugi atau
relief lain melainkan jika penyitaan itu dibuat tanpa sebab yang
munasabah.

**Halangan terhadap penjalanan kuasa pegawai penguat kuasa**

**35.** Mana-mana orang yang—

_(a)_ enggan untuk memberi mana-mana pegawai penguat

kuasa akses kepada mana-mana premis yang pegawai
penguat kuasa itu berhak kepadanya di bawah Akta
ini atau dalam melaksanakan apa-apa kewajipan yang
dikenakan atau kuasa yang diberikan oleh Akta ini;

_(b)_ mengamang, menghalang, menggalang atau melengahkan

mana-mana pegawai penguat kuasa dalam membuat


-----

24 _Rang Undang-Undang_

apa-apa kemasukan yang pegawai penguat kuasa itu
berhak membuatnya di bawah Akta ini, atau dalam
melaksanakan apa-apa kewajipan yang dikenakan atau
kuasa yang diberikan oleh Akta ini; atau

_(c)_ enggan untuk memberi mana-mana pegawai penguat

kuasa apa-apa maklumat yang berhubungan dengan
suatu kesalahan atau suatu kesalahan yang disyaki di
bawah Akta ini atau apa-apa maklumat lain yang boleh
semunasabahnya dikehendaki daripadanya dan yang
ada dalam pengetahuannya atau dalam kuasanya untuk
memberikannya,

melakukan suatu kesalahan.

**Kuasa untuk menghendaki pengemukaan buku akaun gaji,**
**dsb.**

**36.** (1) Seseorang pegawai penguat kuasa dalam menjalankan
penyiasatan di bawah Bahagian ini boleh menghendaki mana-mana
orang yang pada pendapat pegawai penguat kuasa itu mempunyai
pengetahuan tentang fakta dan hal keadaan kes itu—

_(a)_ untuk mengemukakan kepada pegawai penguat kuasa,

apa-apa buku akaun gaji, daftar, penyata kewangan
atau dokumen lain sama ada dalam bentuk fizikal atau
media elektronik; dan

_(b)_ untuk membuat salinan, atau mengambil cabutan daripada

mana-mana buku akaun gaji, daftar, penyata kewangan
atau dokumen lain dan mengemukakan salinan atau
cabutan dokumen itu, mengikut mana-mana yang
berkenaan, kepada pegawai penguat kuasa.

(2) Mana-mana orang yang enggan atau tidak mematuhi arahan
yang dibuat oleh pegawai penguat kuasa di bawah seksyen ini
melakukan suatu kesalahan.

**Pegawai penguat kuasa boleh memegang simpan dokumen**

**37.** (1) Pegawai penguat kuasa boleh mengambil dan memegang
simpan, selama tempoh yang perlu, milikan mana-mana dokumen
yang diperoleh di bawah Bahagian ini.


-----

_Majlis Perundingan Gaji Negara_ 25

(2) Orang yang memberikan dokumen itu berhak untuk
dibekalkan, dengan secepat yang dapat dilaksanakan, suatu salinan
yang diperakui sah oleh pegawai penguat kuasa sebagai suatu
salinan benar dokumen itu.

(3) Walau apa pun peruntukan mana-mana undang-undang
bertulis yang lain, salinan yang diperakui sah bagi dokumen itu
boleh diterima sebagai keterangan seolah-olah salinan itu ialah
dokumen asal.

(4) Jika pegawai penguat kuasa berpuas hati bahawa dokumen
itu tidak lagi perlu dipegang simpan, pegawai penguat kuasa boleh
mengembalikan dokumen itu kepada orang yang memberikan
dokumen itu, dengan secepat yang dapat dilaksanakan.

**Akses kepada rekod**

**38.** (1) Mana-mana orang hendaklah, jika pada bila-bila masa
diarahkan oleh pegawai penguat kuasa, membenarkan pegawai
penguat kuasa akses kepada buku akaun gajinya, daftarnya, penyata
kewangannya atau dokumen lain bagi maksud menjalankan manamana kuasa pegawai penguat kuasa di bawah Akta ini.

(2) Mana-mana orang yang tidak mematuhi arahan yang dibuat
oleh pegawai penguat kuasa di bawah subseksyen (1) melakukan
suatu kesalahan.

**Kuasa untuk menghendaki kehadiran orang yang mempunyai**
**pengetahuan tentang kes**

**39.** (1) Seseorang pegawai penguat kuasa yang menjalankan suatu
penyiasatan di bawah Akta ini boleh, melalui perintah bertulis,
menghendaki kehadiran di hadapannya mana-mana orang yang
pada pendapat pegawai penguat kuasa itu mempunyai pengetahuan
tentang fakta dan hal keadaan kes itu, dan orang itu hendaklah
hadir sebagaimana yang dikehendaki sedemikian.

(2) Jika mana-mana orang enggan atau tidak hadir sebagaimana
yang dikehendaki sedemikian, pegawai penguat kuasa itu boleh
melaporkan keengganan atau ketidakhadiran itu kepada seorang
Majistret yang hendaklah mengeluarkan suatu saman untuk
memastikan kehadiran orang itu sebagaimana yang dikehendaki
oleh perintah yang dibuat di bawah subseksyen (1).


-----

26 _Rang Undang-Undang_

**Pemeriksaan orang yang mempunyai pengetahuan tentang**
**kes**

**40.** (1) Seseorang pegawai penguat kuasa yang menjalankan
suatu penyiasatan di bawah Akta ini boleh memeriksa secara
lisan mana-mana orang yang dikatakan mempunyai pengetahuan
tentang fakta dan hal keadaan kes itu dan hendaklah mengubah
ke dalam bentuk bertulis apa-apa pernyataan yang dibuat oleh
orang yang diperiksa sedemikian.

(2) Orang itu adalah terikat untuk menjawab semua soalan
yang berhubungan dengan kes itu yang diajukan kepadanya oleh
pegawai penguat kuasa itu:

Dengan syarat bahawa orang itu boleh enggan untuk
menjawab mana-mana soalan yang jawapannya berkecenderungan
mendedahkannya kepada pertuduhan jenayah atau penalti atau
pelucuthakan.

(3) Seseorang yang membuat suatu pernyataan di bawah seksyen
ini adalah terikat di sisi undang-undang untuk menyatakan yang
benar, sama ada pernyataan itu dibuat secara keseluruhannya atau
sebahagiannya dalam menjawab soalan atau tidak.

(4) Pegawai penguat kuasa yang memeriksa seseorang di bawah
subseksyen (1) hendaklah terlebih dahulu memaklumkan orang
itu tentang peruntukan subseksyen (2) dan (3).

(5) Sesuatu pernyataan yang dibuat oleh mana-mana orang di
bawah seksyen ini hendaklah, bilamana mungkin, dicatatkan secara
bertulis dan ditandatangani oleh orang yang membuatnya atau
dilekatkan cap ibu jarinya, mengikut mana-mana yang berkenaan,
selepas pernyataan itu dibacakan kepadanya dalam bahasa dia
membuatnya dan selepas dia diberi peluang untuk membuat apaapa pembetulan yang dia mahu.

**Kebolehterimaan pernyataan sebagai keterangan**

**41.** (1) Kecuali sebagaimana yang diperuntukkan dalam seksyen ini,
tiada pernyataan yang dibuat oleh mana-mana orang kepada seorang
pegawai penguat kuasa dalam penjalanan suatu penyiasatan yang
dibuat di bawah Akta ini boleh digunakan sebagai keterangan.


-----

_Majlis Perundingan Gaji Negara_ 27

(2) Jika mana-mana saksi dipanggil bagi pendakwaan atau
pembelaan, selain tertuduh, mahkamah hendaklah, atas permintaan
tertuduh atau pendakwa, merujuk kepada mana-mana pernyataan
yang dibuat oleh saksi itu kepada pegawai penguat kuasa dalam
penjalanan penyiasatan di bawah Akta ini dan boleh kemudian,
jika difikirkan patut oleh mahkamah demi kepentingan keadilan,
mengarahkan supaya tertuduh diberi suatu salinan pernyataan itu dan
pernyataan itu boleh digunakan untuk mencabar kebolehpercayaan
saksi itu mengikut cara yang diperuntukkan oleh Akta Keterangan
1950 [Akta 56].

(3) Jika tertuduh telah membuat suatu pernyataan semasa
penjalanan suatu penyiasatan, pernyataan itu boleh diterima sebagai
keterangan untuk menyokong pembelaannya semasa penjalanan
perbicaraan.

(4) Tiada apa jua dalam seksyen ini hendaklah disifatkan
terpakai bagi apa-apa pernyataan yang dibuat dalam penjalanan
perbarisan cam atau yang diliputi oleh seksyen 27 atau
perenggan 32(1)(a), _(i)_ dan _(j)_ Akta Keterangan 1950.

(5) Apabila mana-mana orang dipertuduh atas mana-mana
kesalahan yang berhubungan dengan—

_(a)_ pembuatan; atau

_(b)_ kandungan,

mana-mana pernyataan yang dibuat olehnya kepada seorang
pegawai penguat kuasa dalam penjalanan suatu penyiasatan yang
dibuat di bawah Akta ini, pernyataan itu boleh digunakan sebagai
keterangan dalam kes pendakwaan.

**Kebolehterimaan dokumen, dsb.**

**42.** (1) Bagi maksud apa-apa prosiding di bawah Akta ini,
seseorang pegawai penguat kuasa boleh menyediakan laporan
yang mengandungi perkara yang berikut:

_(a)_ perbezaan antara kadar gaji minimum sebagaimana

yang dinyatakan dalam perintah gaji minimum dengan
gaji pokok yang dibayar oleh majikan kepada pekerja,
termasuk perbezaan yang belum selesai dibayar;


-----

28 _Rang Undang-Undang_

_(b)_ bayaran lain yang terakru daripada pengiraan gaji

berdasarkan gaji pokok yang hendaklah mengikut kadar
gaji minimum sebagaimana yang dinyatakan dalam
perintah gaji minimum; dan

_(c)_ perkara lain yang berhubungan dengan majikan, pekerja

dan kontrak perkhidmatan.

(2) Laporan yang disediakan di bawah subseksyen (2) dan

apa-apa dokumen yang dikeluarkan oleh majikan kepada pekerja
yang menunjukkan bayaran gaji hendaklah menjadi keterangan
_prima facie_ dalam mana-mana prosiding di bawah Akta ini.

Bahagian V

KESALAHAN DAN PENALTI

**Kesalahan**

**43.** Majikan yang tidak membayar gaji pokok sebagaimana yang
dinyatakan dalam perintah gaji minimum kepada pekerjanya
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit bagi setiap pekerja.

**Perintah mahkamah**

**44.** (1) Jika seseorang majikan disabitkan dengan kesalahan
di bawah seksyen 43, mahkamah yang di hadapannya majikan
itu disabitkan boleh memerintahkan supaya majikan itu
membayar—

_(a)_ perbezaan antara kadar gaji minimum sebagaimana

yang dinyatakan dalam perintah gaji minimum dengan
gaji pokok yang dibayar oleh majikan kepada pekerja,
termasuk perbezaan yang belum selesai dibayar; dan

_(b)_ bayaran lain yang terakru daripada pengiraan gaji

berdasarkan gaji pokok yang hendaklah mengikut kadar
gaji minimum sebagaimana yang dinyatakan dalam
perintah gaji minimum.

(2) Pengiraan perbezaan dan bayaran lain yang terakru di bawah
subseksyen (1) hendaklah dibuat mengikut Akta Kerja 1955,
Ordinan Buruh Sabah atau Ordinan Buruh Sarawak, mengikut
mana-mana yang berkenaan.


-----

_Majlis Perundingan Gaji Negara_ 29

(3) Jika seseorang majikan tidak mematuhi mana-mana perintah
yang dibuat di bawah subseksyen (1), mahkamah hendaklah, atas
permohonan pekerja, mengeluarkan suatu waran untuk melevi
harta majikan itu bagi perbezaan dan bayaran lain yang terakru
di bawah subseksyen (1) mengikut cara yang berikut:

_(a)_ secara distres dan penjualan harta majikan itu mengikut

tatacara yang sama seperti pelaksanaan di bawah KaedahKaedah Mahkamah Rendah 1980 [P.U. (A) 328/80] dan
pelaksanaan ini hendaklah terpakai _mutatis mutandis_
walau apa pun amaun dalam perintah itu; atau

_(b)_ mengikut cara yang sama seperti suatu denda sebagaimana

yang diperuntukkan di bawah seksyen 283 Kanun
Tatacara Jenayah [Akta 593].

**Penalti am**

**45.** Mana-mana orang yang melakukan suatu kesalahan di bawah
Akta ini yang baginya tiada penalti diperuntukkan dengan nyata
boleh, apabila disabitkan, didenda tidak melebihi sepuluh ribu
ringgit.

**Penalti dalam hal kesalahan berterusan**

**46.** Mana-mana orang yang disabitkan dengan suatu kesalahan di
bawah Akta ini boleh, dalam hal suatu kesalahan yang berterusan,
dikenakan, sebagai tambahan kepada apa-apa penalti lain yang
dia bertanggungan di bawah Akta ini berkenaan dengan kesalahan
itu, denda harian yang tidak melebihi satu ribu ringgit bagi setiap
hari kesalahan itu berterusan selepas sabitan.

**Penalti dalam hal kesalahan berulang**

**47.** Mana-mana orang yang disabitkan dengan suatu kesalahan di
bawah Akta ini boleh, dalam hal suatu kesalahan yang berulang,
didenda tidak melebihi dua puluh ribu ringgit atau dipenjarakan
selama tempoh tidak melebihi lima tahun.


-----

30 _Rang Undang-Undang_

Bahagian VI

AM

**Tanggungjawab majikan bagi kesalahan yang dilakukan oleh**
**anggota lembaga pengarah, dsb.**

**48.** (1) Jika suatu kesalahan terhadap mana-mana peruntukan
Akta ini telah dilakukan oleh orang yang pada masa kesalahan
itu dilakukan ialah—

_(a)_ seorang anggota lembaga pengarah;

_(b)_ seorang pegawai;

_(c)_ seorang pekerja; atau

_(d)_ seorang ejen,

majikan, maka majikan itu hendaklah disifatkan telah juga
melakukan kesalahan itu.

(2) Dalam sesuatu pendakwaan terhadap majikan di bawah
subseksyen (1), oleh sebab kesalahan yang dilakukan oleh—

_(a)_ seorang anggota lembaga pengarah;

_(b)_ seorang pegawai;

_(c)_ seorang pekerja; atau

_(d)_ seorang ejen,

majikan, maka hendaklah menjadi suatu pembelaan bagi manamana majikan yang didakwa di bawah subseksyen (1) jika majikan
itu membuktikan—

(A) bahawa kesalahan itu telah dilakukan tanpa pengetahuan,

persetujuan atau pembiaran majikan itu; dan

(B) bahawa majikan itu telah mengambil segala langkah

berhati-hati yang munasabah dan menjalankan segala
usaha yang wajar untuk mencegah pelakuan kesalahan
itu sebagaimana yang sepatutnya diambil dan dijalankan
oleh majikan itu, dengan mengambil kira jenis fungsi
anggota lembaga pengarah, pegawai, pekerja atau ejen
atas sifat itu dan segala hal keadaan.


-----

_Majlis Perundingan Gaji Negara_ 31

**Kesalahan oleh pertubuhan perbadanan, dsb.**

**49.** Jika majikan yang merupakan suatu pertubuhan perbadanan,
perkongsian atau persatuan melakukan suatu kesalahan di bawah
Akta ini—

_(a)_ dalam hal suatu pertubuhan perbadanan, mana-mana orang

yang pada masa pelakuan kesalahan itu merupakan
pengarah, pengurus, setiausaha atau pegawai lain yang
seumpama bagi pertubuhan perbadanan itu;

_(b)_ dalam hal suatu perkongsian, tiap-tiap pekongsi dalam

perkongsian itu pada masa pelakuan kesalahan itu;
atau

_(c)_ dalam hal suatu persatuan, tiap-tiap pemegang jawatan

persatuan itu pada masa pelakuan kesalahan itu,

boleh dipertuduh secara berasingan atau bersesama dalam prosiding
yang sama dengan pertubuhan perbadanan, perkongsian atau
persatuan itu dan jika pertubuhan perbadanan, perkongsian atau
persatuan itu didapati telah melakukan kesalahan itu, hendaklah
disifatkan telah melakukan kesalahan itu melainkan jika, dengan
mengambil kira jenis fungsinya atas sifat itu dan segala hal
keadaan, dia membuktikan—

(A) bahawa kesalahan itu telah dilakukan tanpa pengetahuannya,

persetujuannya atau pembiarannya; dan

(B) bahawa dia telah mengambil segala langkah berhati-hati

yang munasabah dan menjalankan segala usaha yang
wajar untuk mencegah pelakuan kesalahan itu.

**Akta Perlindungan Pihak Berkuasa Awam 1948**

**50.** Akta Perlindungan Pihak Berkuasa Awam [Akta 198]
hendaklah terpakai bagi apa-apa tindakan, guaman, pendakwaan
atau prosiding terhadap Ketua Pengarah atau mana-mana anggota
Majlis atau jawatankuasa atau mana-mana pegawai penguat kuasa
berkenaan dengan apa-apa perbuatan, pengabaian atau keingkaran
yang dilakukan atau ditinggalkan olehnya atau atas sifat yang
sedemikian.


-----

32 _Rang Undang-Undang_

**Pekhidmat awam**

**51.** Ketua Pengarah atau mana-mana anggota Majlis atau
jawatankuasa atau mana-mana pegawai penguat kuasa semasa
menunaikan kewajipannya atau melaksanakan fungsinya atau
menjalankan kuasanya di bawah Akta ini atas sifat yang sedemikian
hendaklah disifatkan sebagai pekhidmat awam mengikut pengertian
Kanun Keseksaan [Akta 574].

**Perlindungan terhadap guaman dan prosiding undang-**
**undang**

**52.** Tiada tindakan, guaman, pendakwaan atau apa-apa prosiding
lain boleh diambil atau dibawa, dimulakan atau dikekalkan dalam
mana-mana mahkamah terhadap—

_(a)_ Kerajaan;

_(b)_ Menteri;

_(c)_ Ketua Pengarah;

_(d)_ mana-mana anggota Majlis atau jawatankuasa, atau

_(e)_ mana-mana orang yang bertindak bagi pihak Majlis

secara sah,

berkenaan dengan apa-apa perbuatan, pengabaian atau keingkaran
yang dilakukan atau ditinggalkan olehnya dengan suci hati, atas
sifat yang sedemikian.

**Perlindungan pemberi maklumat**

**53.** (1) Kecuali sebagaimana yang diperuntukkan dalam
subseksyen (2) dan (3), tiada saksi dalam mana-mana prosiding
sivil atau jenayah menurut Akta ini boleh dikehendaki atau
dibenarkan untuk menzahirkan nama atau alamat mana-mana
pemberi maklumat atau isi dan jenis maklumat yang diterima
daripadanya atau untuk menyatakan apa-apa perkara yang mungkin
menyebabkan dia diketahui.

(2) Jika mana-mana buku akaun gaji, daftar, penyata kewangan
atau dokumen lain yang menjadi keterangan atau yang boleh diperiksa
dalam mana-mana jua prosiding sivil atau jenayah mengandungi


-----

_Majlis Perundingan Gaji Negara_ 33

apa-apa entri yang menamakan atau memerihalkan mana-mana
pemberi maklumat dalamnya atau yang mungkin menyebabkan
dia diketahui, mahkamah hendaklah menyebabkan semua entri
sedemikian ditutup daripada penglihatan atau dipadamkan setakat
yang perlu untuk melindungi pemberi maklumat itu daripada
diketahui.

(3) Jika dalam sesuatu perbicaraan bagi mana-mana kesalahan
di bawah Akta ini mahkamah, selepas siasatan penuh tentang kes
itu, berpendapat bahawa pemberi maklumat itu dengan sengaja
membuat dalam aduannya suatu pernyataan material yang dia
tahu atau percaya adalah palsu atau tidak percaya adalah benar,
atau jika dalam mana-mana prosiding lain mahkamah berpendapat
bahawa keadilan tidak dapat dilaksanakan sepenuhnya antara
pihak-pihak dalam prosiding itu tanpa pemberi maklumat itu
diketahui, mahkamah boleh menghendaki pengemukaan aduan
asal, jika bertulis, dan membenarkan siasatan dan menghendaki
penzahiran sepenuhnya tentang pemberi maklumat itu.

**Obligasi kerahsiaan**

**54.** (1) Kecuali bagi mana-mana maksud Akta ini atau bagi
maksud apa-apa prosiding sivil atau jenayah di bawah mana-mana
undang-undang bertulis, atau sebagaimana yang dibenarkan oleh
Menteri—

_(a)_ tiada anggota Majlis atau jawatankuasa, atau pegawai

Majlis, semasa dia menjadi Pengerusi, anggota atau
pegawai, boleh menzahirkan apa-apa maklumat yang
diperoleh olehnya semasa menjalankan kewajipannya;
dan

_(b)_ tiada seorang lain yang, melalui apa-apa cara, mendapat

akses kepada apa-apa maklumat atau dokumen yang
berhubungan dengan hal-ehwal Majlis boleh menzahirkan
maklumat atau dokumen itu.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit atau dipenjarakan selama tempoh tidak
melebihi dua tahun atau kedua-duanya.


-----

34 _Rang Undang-Undang_

**Pendakwaan**

**55.** Tiada pendakwaan bagi sesuatu kesalahan di bawah Akta
ini boleh dimulakan kecuali oleh atau dengan keizinan bertulis
Pendakwa Raya.

**Pengkompaunan kesalahan**

**56.** (1) Ketua Pengarah boleh, dengan keizinan bertulis Pendakwa
Raya, mengkompaun apa-apa kesalahan yang dilakukan oleh manamana orang di bawah Akta ini dan yang ditetapkan sebagai suatu
kesalahan yang boleh dikompaun dengan membuat suatu tawaran
bertulis kepada orang yang disyaki telah melakukan kesalahan itu
untuk mengkompaun kesalahan itu apabila dibayar kepada Ketua
Pengarah suatu amaun yang tidak melebihi lima puluh peratus
amaun denda maksimum bagi kesalahan itu dalam apa-apa masa
yang dinyatakan dalam tawaran bertulisnya.

(2) Sesuatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu atau dalam apa-apa masa lanjutan
yang diberikan oleh Ketua Pengarah, pendakwaan bagi kesalahan
itu boleh dimulakan pada bila-bila masa selepas itu terhadap orang
yang kepadanya tawaran itu dibuat.

(3) Jika suatu kesalahan telah dikompaun di bawah subseksyen
(1), tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran untuk mengkompaun
itu dibuat, dan mana-mana buku akaun gaji, daftar, penyata
kewangan atau dokumen lain yang disita berkaitan dengan kesalahan
itu boleh dilepaskan atau dilucuthakkan oleh Ketua Pengarah,
tertakluk kepada apa-apa terma dan syarat yang difikirkannya
patut dikenakan mengikut syarat kompaun itu.

**Kuasa untuk membuat peraturan-peraturan**

**57.** Menteri boleh membuat apa-apa peraturan sebagaimana yang
perlu dan suai manfaat bagi maksud melaksanakan peruntukan
Akta ini.


-----

_Majlis Perundingan Gaji Negara_ 35

**Pemansuhan dan pembubaran**

**58.** (1) Akta Majlis Penetapan Gaji 1947 [Akta 195] (“Akta
yang dimansuhkan”) dimansuhkan.

(2) Semua majlis penetapan gaji yang ditubuhkan di bawah
Akta yang dimansuhkan dibubarkan.

**Kecualian**

**59.** (1) Apa-apa perintah majlis penetapan gaji yang dibuat di
bawah Akta yang dimansuhkan hendaklah terus berkuat kuasa
sehingga dibatalkan atau digantikan oleh perintah gaji minimum
yang dibuat oleh Menteri di bawah Akta ini.

(2) Semua kaedah-kaedah, peraturan-peraturan, perintah, notis,
borang, arahan dan surat pemberian kuasa yang dibuat, dikeluarkan
atau diberikan di bawah Akta yang dimansuhkan hendaklah, setakat
yang kaedah-kaedah, peraturan-peraturan, perintah, notis, borang,
arahan dan surat pemberian kuasa itu selaras dengan Akta ini,
terus berkuat kuasa sehingga dibatalkan atau digantikan oleh Akta
ini.

(3) Apa-apa siasatan, perbicaraan atau prosiding yang dibuat,
diambil atau dimulakan di bawah Akta yang dimansuhkan sebaik
sebelum permulaan kuat kuasa Akta ini hendaklah diteruskan
dan diselesaikan di bawah dan mengikut peruntukan Akta yang
dimansuhkan.

**Sebutan**

**60.** Semua sebutan mengenai Akta yang dimansuhkan dalam
mana-mana undang-undang bertulis atau dokumen hendaklah
ditafsirkan sebagai sebutan mengenai Akta ini.

**Benda yang dilakukan pada menjangkakan Akta ini diperbuat**

**61.** Segala perbuatan dan benda yang dilakukan oleh mana-mana
orang sebagai persediaan bagi atau pada menjangkakan pembuatan
Akta ini dan apa-apa perbelanjaan yang dilakukan berhubungan


-----

36 _Rang Undang-Undang_

dengannya hendaklah disifatkan telah dibenarkan di bawah Akta
ini, dengan syarat bahawa perbuatan dan benda yang dilakukan itu
adalah selaras dengan niat dan maksud am Akta ini, dan segala
hak dan obligasi yang diperoleh atau ditanggung akibat pelakuan
perbuatan atau benda itu, termasuk apa-apa perbelanjaan yang
dilakukan berhubungan dengannya, hendaklah apabila Akta ini
mula berkuat kuasa disifatkan sebagai hak dan obligasi Majlis.

HURAIAN

Rang Undang-Undang Majlis Perundingan Gaji Negara 2011 (“Akta yang
dicadangkan”) bertujuan untuk menggantikan Akta Majlis Gaji 1947 [Akta
_195] dan untuk menubuhkan Majlis Perundingan Gaji Negara (“Majlis”)_
dengan tanggungjawab untuk menjalankan kajian tentang semua perkara yang
berkenaan dengan gaji minimum dan untuk membuat syor kepada Kerajaan
untuk membuat perintah gaji minimum mengikut sektor, jenis pekerjaan dan
kawasan wilayah, dan bagi mengadakan peruntukan bagi perkara-perkara yang
berhubungan.

Pada masa ini, Akta 195 hanya terpakai berkenaan dengan gaji minimum
jika pada pendapat Menteri tiada mekanisme yang mencukupi wujud bagi
pengawalseliaan berkesan saraan atau syarat pekerjaan bagi pekerja. Kesukaran
yang dihadapi dalam melaksanakan Akta 195 telah membawa kepada penubuhan
Majlis yang bertujuan untuk membantu Kerajaan dalam menetapkan kadar dan
liputan gaji minimum sebelum perintah gaji minimum dibuat.

Akta yang dicadangkan juga bertujuan untuk memperuntukkan lebih banyak
kuasa penguatkuasaan untuk memastikan pematuhan perintah gaji minimum
oleh majikan bagi melindungi kepentingan pekerja yang baginya perintah gaji
minimum terpakai.

Bahagian I

2. Bahagian I memperkatakan perkara permulaan.

_3. Fasal 1 mengandungi tajuk ringkas Akta yang dicadangkan dan memberi_
Menteri kuasa untuk menetapkan tarikh permulaan kuat kuasa Akta yang
dicadangkan.

_4. Fasal 2 mengandungi takrif ungkapan tertentu yang digunakan dalam Akta_
yang dicadangkan.

Bahagian II

5. Bahagian II Akta yang dicadangkan yang mengandungi fasal _3 hingga 20_
memperkatakan penubuhan dan fungsi dan kuasa Majlis.


-----

_Majlis Perundingan Gaji Negara_ 37

_6. Fasal 3 mengadakan peruntukan bagi penubuhan Majlis._

_7. Fasal 4 menyatakan fungsi dan kuasa Majlis iaitu, antara lain, untuk_
menasihati Kerajaan tentang semua perkara yang berhubungan dengan gaji
minimum, untuk membuat syor kepada Kerajaan, dan untuk mengadakan
perundingan dengan orang awam, tentang kadar dan liputan gaji minimum.

_8. Fasal 5 mengandungi peruntukan tentang keanggotaan Majlis. Pelantikan_
anggota hendaklah dibuat oleh Menteri melalui pemberitahuan dalam _Warta._
Bilangan anggota Majlis tidak boleh melebihi dua puluh sembilan orang pada
satu-satu masa.

_9. Fasal 6 mengadakan peruntukan bahawa Timbalan Pengerusi hendaklah_
bertindak sebagai Pengerusi Majlis semasa tempoh apabila jawatan Pengerusi
kosong, Pengerusi tidak hadir bertugas atau tidak ada di Malaysia, atau tidak
dapat menjalankan fungsinya.

_10._ _Fasal 7 menyatakan tanggungjawab Setiausaha Majlis yang hendaklah_

bertindak di bawah arahan Majlis dalam menjalankan tanggungjawabnya.

_11._ _Fasal 8 memperkatakan tempoh jawatan anggota Majlis. Kecuali bagi_

anggota yang merupakan pegawai awam, anggota Majlis hendaklah memegang
jawatan selama tempoh tidak melebihi tiga tahun dan layak dilantik semula.

_12._ _Fasal 9 mengadakan peruntukan bagi pembayaran elaun kepada anggota_

Majlis.

_13._ _Fasal 10 mengadakan peruntukan bagi pembatalan pelantikan anggota_

Majlis dan peletakan jawatan mereka.

_14._ _Fasal 11 menghuraikan hal keadaan yang dalamnya jawatan anggota_

Majlis menjadi kosong.

_15._ _Fasal 12 memperkatakan mesyuarat Majlis. Pengerusi hendaklah_

mempengerusikan semua mesyuarat Majlis dan mempunyai undi pemutus. Kuorum
Majlis adalah dua pertiga daripada anggota Majlis, termasuk Pengerusi.

_16._ _Fasal 13 menyatakan tatacara mesyuarat Majlis._

_17._ _Fasal 14 menghendaki Majlis untuk menyenggarakan dan menyimpan_

minit mesyuarat yang sepatutnya.

18. _Fasal 15 memberi Majlis kuasa untuk mengundang orang lain untuk_

menghadiri mana-mana mesyuaratnya untuk menasihati tentang apa-apa perkara
yang sedang dibincangkan.

_19._ _Fasal 16 memberi Majlis kuasa untuk menentukan tatacaranya sendiri._

_20._ _Fasal 17 memberi Majlis kuasa untuk menubuhkan jawatankuasa untuk_

membantu Majlis dalam melaksanakan fungsinya dan mengadakan peruntukan
bagi keanggotaan dan fungsi jawatankuasa, dan menyatakan perkara-perkara
yang berhubungan dengan mesyuarat jawatankuasa.


-----

38 _Rang Undang-Undang_

_21._ _Fasal 18 bertujuan untuk mengadakan peruntukan bagi suatu urus setia_

kepada Majlis, dengan apa-apa bilangan pegawai awam, untuk membantu
Majlis dan Setiausaha. Urus setia hendaklah tertakluk kepada arahan, kawalan
dan pengawasan Setiausaha.

_22._ _Fasal 19 mengadakan peruntukan bagi penguntukan dana yang mencukupi_

kepada Majlis setiap tahun untuk membolehkan Majlis melaksanakan fungsinya
dan menjalankan kuasanya di bawah Akta yang dicadangkan.

_23._ _Fasal 20 bertujuan untuk mengadakan peruntukan bagi kesahan perbuatan_

dan prosiding di bawah Akta yang dicadangkan.

Bahagian III

24. Bahagian III Akta yang dicadangkan yang mengandungi fasal 21 hingga

_25_ memperkatakan perintah gaji minimum.

_25._ _Fasal 21 memperkatakan tindakan yang perlu diambil oleh Majlis sebelum_

membuat apa-apa syor kepada Kerajaan, iaitu membuat perundingan dengan
orang awam dan menjalankan penyelidikan dan menganalisis data.

_26._ _Fasal 22 mengadakan peruntukan bagi Majlis membuat syor kepada_

Kerajaan tentang, antara lain, perkara yang berhubungan dengan kadar dan
liputan gaji minimum.

_27._ _Fasal 23 memberi Menteri kuasa untuk membuat perintah gaji minimum_

dengan persetujuan Kerajaan atas syor Majlis.

_28._ _Fasal 24 memperkatakan kesan perintah gaji minimum ke atas kontrak_

perkhidmatan.

_29._ _Fasal 25 menghendaki Majlis untuk mengkaji semula perintah gaji_

minimum sekali dalam tiap-tiap dua tahun.

Bahagian IV

30. Bahagian IV Akta yang dicadangkan yang mengandungi fasal 26 hingga

_42_ memperkatakan peruntukan penyiasatan dan penguatkuasaan.

_31._ _Fasal 26 memperuntukkan kuasa pegawai penguat kuasa._

_32._ _Fasal 27 memperuntukkan pegawai penguat kuasa hendaklah mengemukakan_

kad kuasanya semasa menjalankan kuasa penguatkuasaan di bawah Akta yang
dicadangkan ini.

_33._ _Fasal 28_ dan _29_ masing-masing memperkatakan peruntukan yang

berhubungan dengan kuasa penggeledahan dan penyitaan dengan waran dan
penggeledahan dan penyitaan tanpa waran.

_34._ _Fasal 30_ memperkatakan maklumat berekod atau data berkomputer.


-----

_Majlis Perundingan Gaji Negara_ 39

_35._ _Fasal 31_ memperuntukkan suatu waran geledah yang dikeluarkan di

bawah Akta yang dicadangkan adalah sah dan boleh dikuatkuasakan walau
apa pun kecacatan, kesilapan atau peninggalan dalamnya.

_36._ _Fasal 32 mengenakan kewajipan ke atas seorang pegawai penguat kuasa_

untuk menyediakan suatu senarai buku akaun gaji, daftar, penyata kewangan
atau dokumen lain yang disita menurut Akta yang dicadangkan, dan suatu
notis bertulis mengenai penyitaan itu yang mengandungi alasan bagi penyitaan
itu.

_37._ _Fasal 33_ memperkatakan pelepasan apa-apa benda yang disita di bawah

Akta yang dicadangkan menurut _fasal 32_ jika benda itu tidak dikehendaki
bagi maksud apa-apa prosiding di bawah Akta yang dicadangkan atau bagi
maksud apa-apa pendakwaan di bawah mana-mana undang-undang bertulis
yang lain.

_38._ _Fasal 34 memperuntukkan bahawa tiada kos atau ganti rugi yang berbangkit_

daripada penyitaan apa-apa benda di bawah Akta yang dicadangkan boleh
didapatkan dalam mana-mana prosiding di hadapan mana-mana mahkamah
melainkan jika penyitaan itu dibuat tanpa sebab yang munasabah.

_39._ _Fasal 35 bertujuan menjadikan kesalahan untuk menghalang mana-mana_

pegawai penguat kuasa yang menjalankan penggeledahan dengan keengganan
untuk memberikan akses kepada premis, mengamang, menghalang, menggalang
atau melengahkan pegawai penguat kuasa itu dalam pelaksanaan fungsinya di
bawah Akta yang dicadangkan, atau keengganan untuk mengemukakan apa-apa
maklumat berhubung dengan kesalahan di bawah Akta yang dicadangkan.

_40._ _Fasal 36 membolehkan pegawai penguat kuasa mendapatkan pengemukaan_

apa-apa buku akaun gaji, daftar, penyata kewangan atau dokumen lain sama ada
dalam bentuk fizikal atau media elektronik dan membuat salinan atau mengambil
cabutan daripada mana-mana buku akaun gaji, daftar, penyata kewangan atau
dokumen lain, dan mengemukakan salinan atau cabutan dokumen itu.

_41._ _Fasal 37 bertujuan memperuntukkan kuasa pegawai penguat kuasa untuk_

memegang simpan dokumen selama apa-apa tempoh yang perlu bagi maksud
pengumpulan maklumat.

_42._ _Fasal 38 bertujuan untuk memperuntukkan kuasa pegawai penguat kuasa_

untuk mengakses buku akaun gaji, daftar, penyata kewangan atau dokumen
lain bagi maksud pengumpulan maklumat.

_43._ _Fasal 39_ membolehkan pegawai penguat kuasa untuk mengarahkan

kehadiran orang yang mengetahui kes.

_44._ _Fasal 40 memberikan kuasa kepada pegawai penguat kuasa yang menyiasat_

kes di bawah Akta yang dicadangkan untuk memeriksa secara lisan mana-mana
orang yang dijangkakan mengetahui fakta dan hal keadaan kes itu, manakala
_fasal 41 memperkatakan peruntukan yang berhubungan dengan kebolehterimaan_
pernyataan sebagai keterangan.


-----

40 _Rang Undang-Undang_

_45._ _Fasal 42 memperuntukkan kebolehterimaan dokumen. Pegawai penguat_

kuasa boleh menyediakan laporan yang, antara lain, mengandungi perbezaan
antara kadar gaji minimum sebagaimana yang dinyatakan dalam perintah gaji
minimum dan gaji pokok yang dibayar oleh majikan kepada pekerja, termasuk
perbezaan yang belum selesai dibayar. Laporan ini dan mana-mana dokumen
yang menunjukkan bayaran gaji hendaklah menjadi keterangan _prima facie_
dalam mana-mana prosiding.

Bahagian V

46. Bahagian V Akta yang dicadangkan yang mengandungi _fasal 43_ hingga

_47_ memperkatakan kesalahan dan penalti.

_47._ _Fasal 43 memperuntukkan penalti jika majikan tidak membayar mengikut_

perintah gaji minimum.

_48._ _Fasal 44 memberi mahkamah kuasa untuk memerintahkan majikan itu_

untuk membayar perbezaan antara kadar gaji minimum sebagaimana yang
dinyatakan dalam perintah gaji minimum dengan gaji pokok yang dibayar
oleh majikan kepada pekerja, termasuk perbezaan yang belum selesai dibayar
dan bayaran lain yang terakru daripada pengiraan gaji berdasarkan gaji pokok
yang hendaklah mengikut kadar gaji minimum sebagaimana yang dinyatakan
dalam perintah gaji minimum.

_49._ _Fasal 45 memperuntukkan penalti am bagi kesalahan di bawah Akta_

yang dicadangkan.

_50._ _Fasal 46 memperuntukkan penalti bagi kesalahan yang berterusan._

_51._ _Fasal 47 memperuntukkan penalti bagi kesalahan yang berulang._

Bahagian VI

52. Bahagian VI Akta yang dicadangkan yang mengandungi fasal 48 hingga

_61_ memperkatakan peruntukan am.

_53._ _Fasal 48 bertujuan untuk memperuntukkan pembelaan kepada majikan_

iaitu bahawa kesalahan itu dilakukan tanpa pengetahuan, persetujuan atau
pembiaran majikan itu dan bahawa majikan itu telah mengambil segala langkah
berhati-hati yang munasabah dan menjalankan segala usaha yang wajar, untuk
mencegah pelakuan kesalahan itu.

_54._ _Fasal 49 memperuntukkan kesalahan oleh pertubuhan perbadanan,_

perkongsian atau persatuan.

_55._ _Fasal 50 memperuntukkan pemakaian Akta Perlindungan Pihak Berkuasa_

Awam 1948.

_56._ _Fasal 51 menyatakan bahawa Ketua Pengarah atau mana-mana anggota_

Majlis atau jawatankuasa atau mana-mana pegawai penguat kuasa disifatkan
sebagai pekhidmat awam.


-----

_Majlis Perundingan Gaji Negara_ 41

_57._ _Fasal 52 memperuntukkan perlindungan daripada guaman undang-undang_

terhadap Kerajaan, Menteri, Ketua Pengarah, mana-mana anggota Majlis atau
jawatankuasa atau mana-mana orang yang bertindak bagi pihak Majlis secara
sah berkenaan dengan apa-apa perbuatan yang diarahkan atau dibuat bagi
maksud melaksanakan Akta yang dicadangkan.

_58._ _Fasal 53 menyatakan peruntukan yang menghalang penzahiran butir-butir_

berkenaan dengan seorang pemberi maklumat dalam mana-mana prosiding sivil
atau jenayah, melainkan jika diperuntukkan selainnya dalam _fasal_ ini.

_59._ _Fasal 54 melarang penzahiran maklumat yang berhubungan dengan hal-_

ehwal Majlis kecuali di bawah hal keadaan tertentu.

_60._ _Fasal 55_ memperuntukkan bahawa pendakwaan bagi sesuatu kesalahan

hendaklah dimulakan dengan keizinan Pendakwa Raya.

_61._ _Fasal 56 memperuntukkan pengkompaunan kesalahan._

_62._ _Fasal 57 memberi Menteri kuasa untuk membuat peraturan-peraturan_

bagi maksud Akta yang dicadangkan.

_63._ _Fasal 58 memperkatakan pemansuhan Akta Majlis Penetapan Gaji 1947_

dan pembubaran semua majlis penetapan gaji yang ditubuhkan di bawah Akta
itu.

_64._ _Fasal 59 mengadakan peruntukan kecualian._

_65._ _Fasal 60 bertujuan untuk memperuntukkan bahawa sebutan mengenai Akta_

Majlis Penetapan Gaji 1947 dalam mana-mana undang-undang lain hendaklah
dibaca sebagai sebutan mengenai Akta yang dicadangkan.

_66._ _Fasal 61 memperkatakan perbuatan yang dilakukan sebagai persediaan_

bagi Akta yang dicadangkan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)2796]


-----

