---
Year: 2011
Bill: D.R.20/2011 - Rang Undang-Undang Akta Perkhidmatan Perniagaan Wang 2011 (Lulus)
Title: D.R.20/2011 - Rang Undang-Undang Akta Perkhidmatan Perniagaan Wang 2011 (Lulus)
Download URL: https://www.parlimen.gov.my/files/billindex/pdf/2011/DR202011.pdf
URL: https://www.parlimen.gov.my/files/billindex/pdf/2011/DR202011.pdf
---
---
Reading:
D.R.20/2011
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:29/06/2011
Dibentang Oleh:Y.B. Senator Datuk Dr. Awang Adek Hussein, Timbalan Menteri Kewangan
---

_Perniagaan Perkhidmatan Wang_ 1

**D.R. 20/2011**

RANG UNDANG-UNDANG PERNIAGAAN
PERKHIDMATAN WANG 2011

SUSUNAN FASAL

BAHAGIAN I

PERMULAAN

Fasal

1. Tajuk ringkas, permulaan kuat kuasa dan ketidakpakaian

2. Tafsiran

3. Fungsi, kuasa dan kewajipan Bank

BAHAGIAN II

PELESENAN

4. Larangan menjalankan perniagaan perkhidmatan wang

5. Permohonan bagi lesen

6. Kehendak bagi lesen

7. Pemberian atau keengganan memberikan lesen

8. Fi

9. Pembaharuan lesen

10. Syarat lesen

11. Mempamerkan lesen

12. Pembatalan lesen

13. Rayuan terhadap pembatalan lesen

14. Lesen hendaklah dikemukakan kepada Bank

15. Kesan ke atas lesen apabila habis tempoh, tidak dibaharui, dibatalkan
atau diserah balik

16. Penyerahan balik lesen

17. Pemeliharaan hak dan tuntutan

18. Kelulusan untuk menukar nama pemegang lesen

19. Sekatan ke atas perniagaan

20. Penyiaran senarai pemegang lesen


-----

_Rang Undang-Undang_

BAHAGIAN III

PERNIAGAAN PERKHIDMATAN WANG

Fasal

21. Pejabat pemegang lesen

22. Penyelenggaraan modal

23. Penggunaan perkataan “perniagaan perkhidmatan wang”, dsb.

24. Nama hendaklah dilekatkan di luar pejabat

25. Iklan

26. Ketelusan dalam urus niaga

27. Pemegang lesen hendaklah mengeluarkan resit

28. Penyenggaraan rekod oleh pemegang lesen

29. Jualan, pajakan, dsb., perniagaan perkhidmatan wang

30. Pelantikan pengarah, ketua pegawai eksekutif atau pengurus

31. Pelantikan juruaudit

32. Pemegang syer pemegang lesen

33. Membuat perubahan dalam struktur pemegangan syer

34. Pengemukaan maklumat atau dokumen

35. Pengemukaan maklumat palsu

36. Perkiraan operasi dan tadbir urus

BAHAGIAN IV

PERNIAGAAN PENGIRIMAN WANG

37. Dana pelanggan hendaklah disimpan berasingan

38. Perakuan penutupan

39. Kehendak operasi

40. Penggunaan sistem pengiriman wang oleh pemegang lesen yang
menjalankan perniagaan pengiriman wang

41. Pembatalan kelulusan yang diberikan di bawah subseksyen 40(1)

BAHAGIAN V

EJEN PERNIAGAAN PERKHIDMATAN WANG

42. Pelantikan ejen perniagaan perkhidmatan wang

43. Permohonan dan pemberian kelulusan


-----

_Perniagaan Perkhidmatan Wang_ 3

Fasal

44. Daftar ejen perniagaan perkhidmatan wang

45. Larangan menjalankan perniagaan perkhidmatan wang bagi pihak pemegang
lesen

46. Ejen perniagaan perkhidmatan wang hendaklah mematuhi peruntukan
Akta, dsb.

47. Pembatalan kelulusan pelantikan ejen perniagaan perkhidmatan wang

BAHAGIAN VI

PEMERIKSAAN

48. Pemeriksaan ke atas pemegang lesen, dsb.

49. Pemeriksaan ke atas orang tertentu

50. Hak bagi akses dan pengemukaan harta, dsb.

51. Kehadiran di hadapan pemeriksa

52. Kerahsiaan laporan pemeriksaan

BAHAGIAN VII

PENYIASATAN DAN PENGUATKUASAAN

53. Pelantikan pegawai penyiasat

54. Kuasa pegawai penyiasat

55. Penggeledahan dan penyitaan dengan waran

56. Penggeledahan dan penyitaan tanpa waran

57. Kuasa pegawai penyiasat dalam penjalanan penyiasatan

58. Akses kepada data, dsb.

59. Waran boleh diterima walaupun cacat

60. Senarai harta, dsb., yang disita

61. Pelepasan harta, dsb., yang disita

62. Halangan terhadap penjalanan kuasa pegawai penyiasat

63. Kehendak supaya menyediakan terjemahan

64. Notis panggilan pemeriksaan

65. Kuasa untuk memeriksa orang

66. Penyerahan dokumen perjalanan

67. Bantuan kepada pegawai polis atau pihak berkuasa awam, dsb.

68. Pegawai penyiasat disifatkan sebagai pekhidmat awam dan pegawai
awam


-----

_Rang Undang-Undang_

Fasal

69. Kesalahan boleh tangkap

70. Orang yang ditangkap untuk diserahkan kepada polis

71. _Agent provocateur_

72. Orang tertentu yang berkenaan dengannya kuasa-kuasa penyiasatan boleh
dijalankan

BAHAGIAN VIII

KUASA-KUASA LAIN BANK

73. Kuasa Bank untuk mengeluarkan arahan

74. Kuasa Bank untuk mengeluarkan garis panduan, dsb.

75. Kuasa Bank untuk mengambil tindakan pentadbiran

76. Tindakan sivil oleh Bank

77. Kuasa mahkamah untuk membuat perintah tertentu

78. Kuasa untuk membuat peraturan-peraturan

79. Kuasa Bank untuk menyiarkan maklumat

BAHAGIAN IX

PELBAGAI

80. Kesalahan oleh pertubuhan perbadanan

81. Kesalahan oleh pekerja atau ejen

82. Pencantuman kesalahan

83. Perlindungan daripada guaman dan prosiding undang-undang

84. Kerahsiaan

85. Penzahiran yang dibenarkan

86. Percubaan, pensubahatan dan pakatan

87. Penalti am

88. Kuasa untuk mengkompaun

89. Pendakwaan

90. Menteri boleh meminda Jadual

91. Pengecualian

92. Akta hendaklah dibaca bersama Akta Kawalan Pertukaran Wang
1953


-----

_Perniagaan Perkhidmatan Wang_ 5

BAHAGIAN X

PEMANSUHAN, KECUALIAN DAN PERALIHAN

Fasal

93. Pemansuhan

94. Kecualian

95. Pemberian lesen kepada orang yang disifatkan sebagai dilesenkan atau
dibenarkan untuk menjalankan perniagaan

96. Peralihan

JADUAL


-----

_Rang Undang-Undang_


-----

_Perniagaan Perkhidmatan Wang_ 7

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pelesenan,
pengawalseliaan dan penyeliaan perniagaan perkhidmatan wang
dan untuk mengadakan peruntukan bagi perkara-perkara yang
berhubungan.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas, permulaan kuat kuasa dan ketidakpakaian**

**1. (1) Akta ini bolehlah dinamakan Akta Perkhidmatan Perniagaan**
Wang 2011.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

(3) Akta ini tidak terpakai bagi mana-mana peniaga yang diberi
kuasa.

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“akaun” termasuklah rekod apa-apa transaksi kewangan pemegang
lesen;


-----

8 _Rang Undang-Undang_

“Akta yang dimansuhkan” ertinya Akta Pengurupan Wang 1998

[Akta 577];

“amalan tidak selamat dan tidak wajar” ertinya apa-apa amalan
atau kelakuan seseorang pemegang lesen atau ejen perniagaan
perkhidmatan wang yang mewujudkan kemungkinan kehilangan,
ketaksolvenan, atau kelesapan aset pemegang lesen atau ejen
perniagaan perkhidmatan wang itu, atau yang selainnya memudaratkan
kepentingan pelanggannya atau kepentingan awam;

“Bank” ertinya Bank Negara Malaysia;

“bank berlesen” ertinya—

_(a)_ suatu bank berlesen yang mempunyai erti yang sama
sebagaimana yang diberikan kepadanya dalam seksyen
2 Akta Bank dan Institusi-Institusi Kewangan 1989

[Akta 372]; atau

_(b) suatu bank Islam yang mempunyai erti yang sama_
sebagaimana yang diberikan kepadanya dalam seksyen 2
Akta Bank Islam 1983 [Akta 276];

“dana” atau “wang” termasuklah apa-apa unit akaun atau unit nilai
yang memudahkan pembelian barangan atau perkhidmatan;

“data” ertinya gambaran maklumat atau konsep yang sedang
disediakan atau telahpun disediakan dalam sesuatu bentuk yang
sesuai bagi kegunaan dalam sesuatu komputer;

“ejen perniagaan perkhidmatan wang” ertinya seseorang—

_(a) yang dilantik oleh seorang pemegang lesen mengikut_
seksyen 43 untuk menjalankan perniagaan perkhidmatan
wang bagi pihak pemegang lesen itu; dan

_(b) yang berdaftar dengan Bank sebagai seorang ejen perniagaan_
perkhidmatan wang di bawah seksyen 44;

“Gabenor” ertinya Gabenor Bank dan termasuklah seseorang
Timbalan Gabenor Bank;

“harta” ertinya—

_(a) tiap-tiap jenis aset, sama ada yang zahir atau tidak, harta_
alih atau tak alih, yang ketara atau tidak ketara, walau
bagaimanapun diperoleh; atau


-----

_Perniagaan Perkhidmatan Wang_ 9

_(b) dokumen atau surat cara undang-undang dalam apa-apa_
bentuk, termasuk elektronik atau digital, yang menjadi
keterangan tentang hakmilik atau kepentingan mengenai,
aset itu, termasuk kredit bank, cek kembara, cek
bank, kiriman wang, syer, sekuriti, bon, draf dan surat
kredit;

“lesen” ertinya suatu lesen yang diberikan di bawah
seksyen 7;

“ketua pegawai eksekutif” berhubung dengan seseorang pemegang
lesen, ertinya seseorang, tidak kira dengan apa jua namanya
disebut, yang, sama ada secara individu atau bersesama dengan
seorang yang lain atau lebih, bertanggungjawab, tertakluk kepada
kuasa lembaga pengarah pemegang lesen itu, bagi penjalanan
perniagaan dan pengurusan pemegang lesen itu;

“komputer” ertinya apa-apa peranti untuk merekodkan, menyimpan,
memproses, mendapatkan atau mengeluarkan apa-apa maklumat atau
perkara lain, atau untuk melaksanakan mana-mana satu fungsi itu
atau lebih, tidak kira dengan nama atau perihalan apa jua peranti
itu disebut, dan jika dua komputer atau lebih menjalankan manamana satu fungsi itu atau lebih secara kombinasi atau berturutturut atau selainnya dengan cara bergabung, komputer-komputer
itu hendaklah dikira sebagai suatu komputer tunggal, sama ada
komputer-komputer itu berada di dalam premis yang sama atau
sebaliknya, sama ada di dalam atau di luar Malaysia;

“maklumat” termasuklah penjelasan sebagaimana yang dikehendaki
oleh Bank;

“mata wang asing” ertinya mata wang kertas atau syiling yang
sah diperlakukan di dalam mana-mana negara, wilayah atau
tempat di luar Malaysia, dan termasuklah apa-apa hak untuk
menerima mata wang asing dalam apa-apa bentuk sebagaimana
yang ditetapkan oleh Bank, tetapi tidak termasuk apa-apa mata
wang asing sebagaimana yang ditetapkan oleh Bank;

“menentukan” ertinya menentukan secara bertulis, dan kuasa
untuk menentukan termasuklah kuasa untuk membuat penentuan
yang berlainan bagi orang yang berlainan atau golongan, kategori
atau perihalan orang yang berlainan, dan untuk meminda apa-apa
penentuan;


-----

10 _Rang Undang-Undang_

“menetapkan” ertinya menetapkan melalui peraturan-peraturan yang
disiarkan dalam Warta, dan kuasa untuk menetapkan termasuklah
kuasa untuk membuat penetapan yang berlainan bagi orang yang
berlainan atau bagi golongan, kategori atau perihalan orang yang
berlainan;

“Menteri” ertinya Menteri yang dipertanggungkan dengan
tanggungjawab bagi kewangan;

“output komputer” ertinya sesuatu pernyataan atau gambaran,
sama ada dalam bentuk bertulis, bercetak, bergambar, filem,
grafik, akustik atau bentuk lain yang—

_(a) dikeluarkan oleh sesuatu komputer;_

_(b) ditayangkan pada skrin sesuatu komputer; atau_

_(c) diterjemahkan dengan tepat daripada suatu pernyataan_
atau gambaran yang dikeluarkan sedemikian;

“pejabat” termasuklah tempat utama perniagaan, suatu cawangan,
agensi, tempat perniagaan bergerak, tempat perniagaan yang
diadakan dan disenggarakan bagi sesuatu tempoh terhad sahaja,
dan suatu terminal elektronik atau platform dan mana-mana tempat
lain yang darinya, atau di mana, suatu perniagaan perkhidmatan
wang sedang atau telah dijalankan;

“pekerja”, berhubung dengan seseorang pemegang lesen,
mempunyai erti yang sama sebagaimana yang diberikan kepadanya
dalam Akta Kerja 1955 [Akta 265] dan termasuklah ketua pegawai
eksekutif dan pengurus;

“pemegang lesen” ertinya seseorang yang dilesenkan di bawah
Akta ini;

“pemegangan syer substansial” dan “pemegang syer substansial”
mempunyai erti yang sama sebagaimana yang diberikan kepadanya
dalam seksyen 69D Akta Syarikat 1965 [Akta 125];

“pengarah” termasuklah mana-mana orang yang menjawat
jawatan seorang pengarah, tidak kira dengan apa jua namanya
disebut, dan, khususnya, tanpa menjejaskan yang disebut dahulu,
dalam hal—

_(a) suatu perbadanan, mempunyai erti yang sama sebagaimana_
yang diberikan kepadanya dalam seksyen 4 Akta Syarikat
1965;


-----

_Perniagaan Perkhidmatan Wang_ 11

_(b) suatu badan berkanun, ertinya seorang anggota lembaga,_
jawatankuasa, majlis atau badan pengelola lain, walau
apa jua namanya disebut, bagi badan berkanun itu;

_(c) suatu perkongsian, ertinya seorang pekongsi;_

_(d) suatu ketuanpunyaan tunggal, ertinya tuan punya tunggal_
itu; dan

_(e) mana-mana badan, persatuan atau kumpulan orang lain,_
sama ada diperbadankan atau tidak diperbadankan,
ertinya mana-mana orang yang mengarah dan mengawal
pengurusan hal ehwalnya atau perniagaannya;

“pengawal”, berhubung dengan seseorang pemegang lesen, ertinya
seseorang yang, sama ada berseorangan atau dengan mana-mana
sekutu—

_(a) mempunyai kepentingan dalam lebih daripada lima puluh_
peratus daripada syer pemegang lesen itu;

_(b) mempunyai kepentingan dalam satu per tiga atau lebih_
syer mengundinya;

_(c) mempunyai kuasa untuk melantik atau menyebabkan supaya_
dilantik sebilangan besar dari pengarah pemegang lesen
itu;

_(d) mempunyai kuasa untuk membuat atau menyebabkan_
supaya dibuat, keputusan berkenaan dengan penjalanan
perniagaan atau pengurusan pemegang lesen itu dan
untuk melaksanakan keputusan itu atau menyebabkan
keputusan itu dilaksanakan; atau

_(e) ialah ketua pegawai eksekutif pemegang lesen itu atau_
suatu pertubuhan perbadanan yang subsidiarinya ialah
seorang pemegang lesen,

dan perkataan “kawal” hendaklah ditafsirkan dengan
sewajarnya;

“pengurus”, berhubung dengan seseorang pemegang lesen,
ertinya seorang pegawai pemegang lesen itu tidak kira dengan apa
jua namanya disebut, yang bertanggungjawab bagi suatu pejabat
pemegang lesen itu, atau bagi suatu jabatan atau suatu bahagian
bagi pemegang lesen itu;


-----

12 _Rang Undang-Undang_

“peniaga yang diberi kuasa”, berhubung dengan mata wang
asing, ertinya seseorang yang pada masa ini diberi kuasa melalui
suatu perintah oleh Pengawal Pertukaran Wang Asing di bawah
Akta Kawalan Pertukaran Wang 1953 [Akta 17] untuk bertindak
bagi maksud Akta itu sebagai peniaga yang diberi kuasa;

“perniagaan mata wang borong” ertinya perniagaan—

_(a) membeli atau menjual mata wang asing dengan seseorang_
peniaga yang diberi kuasa, seseorang pemegang lesen
atau mana-mana orang di luar Malaysia, mengikut manamana yang berkenaan;

_(b) mengimport mata wang kertas asing daripada, atau_
mengeksport mata wang kertas asing kepada, mana-mana
orang di luar Malaysia; dan

_(c) apa-apa perniagaan lain sebagaimana yang ditetapkan oleh_
Bank;

“perniagaan pengiriman wang” ertinya perniagaan memindahkan
dana atau yang memudahkan pemindahan dana, sama ada dalam
apa-apa bentuk atau melalui apa-apa cara atau sama ada terdapat
apa-apa perpindahan dana atau tidak, bagi pihak seseorang
pengirim asal di dalam atau di luar Malaysia, dengan tujuan
untuk menjadikan dana itu tersedia bagi seseorang benefisiari di
dalam atau di luar Malaysia dan pengirim asal dan benefisiari itu
boleh orang yang sama, tetapi tidak termasuk apa-apa perniagaan,
aktiviti, sistem atau perkiraan lain sebagaimana yang ditetapkan
oleh Bank;

“perniagaan pengurupan wang” ertinya mana-mana atau semua
perniagaan yang berikut:

_(a) perniagaan untuk membuat suatu urus niaga tukaran mata_
wang pada suatu kadar tukaran;

_(b)_ perniagaan membeli atau menjual cek kembara, bagi pihak
seseorang pengeluar cek kembara, pada suatu kadar
tukaran; atau

_(c) apa-apa perniagaan lain sebagaimana yang ditetapkan oleh_
Bank;


-----

_Perniagaan Perkhidmatan Wang_ 13

“perniagaan perkhidmatan wang” ertinya mana-mana atau semua
perniagaan yang berikut:

_(a) perniagaan pengurupan wang;_

_(b)_ perniagaan pengiriman wang;

_(c) perniagaan mata wang borong;_

“premis” termasuklah—

_(a) sesuatu struktur, sama ada boleh alih atau tidak atau di_
luar pesisir atau tidak, fizikal atau sebaliknya, bangunan,
khemah, kenderaan, kenderaan air, hoverkraf atau pesawat
udara;

_(b) sesuatu tempat, sama ada tertutup atau tidak atau_
dibangunkan di atasnya atau tidak; dan

_(c) sebahagian daripada mana-mana premis, termasuk premis_
daripada jenis yang disebut dalam perenggan _(a) atau_
_(b);_

“program” ertinya data yang menggambarkan arahan atau
pernyataan yang, apabila dilaksanakan dalam sesuatu komputer,
menyebabkan komputer itu menjalankan sesuatu fungsi, yang
termasuklah logik, kawalan, aritmetik, pemadaman, penyimpanan,
dan pemerolehan, dan komunikasi atau telekomunikasi kepada,
daripada atau dalam sesuatu komputer;

“ringgit” ertinya mata wang kertas atau syiling yang sah
diperlakukan di Malaysia dan termasuklah apa-apa hak untuk
menerima ringgit dalam apa-apa bentuk sebagaimana yang
ditetapkan oleh Bank;

“syarikat” mempunyai erti yang sama sebagaimana yang diberikan
kepadanya dalam seksyen 4 Akta Syarikat 1965;

“tarikh yang ditetapkan” ertinya tarikh Akta ini mula berkuat
kuasa;

“urus niaga tukaran mata wang” ertinya suatu pertukaran satu
mata wang asing dengan ringgit atau dengan mata wang asing
yang lain.


-----

14 _Rang Undang-Undang_

**Fungsi, kuasa dan kewajipan Bank**

**3. (1) Bank hendaklah mempunyai segala fungsi dan kuasa yang**
diberikan kepadanya, dan kewajipan yang dikenakan ke atasnya
oleh Akta ini, dan fungsi, kuasa dan kewajipan itu ialah tambahan
kepada fungsi, kuasa dan kewajipan yang telah diberikan atau
dikenakan di bawah Akta Bank Negara Malaysia 2009 [Akta 701].

(2) Bagi maksud Akta ini, Gabenor hendaklah melaksanakan
fungsi Bank bagi pihaknya.

(3) Bank boleh memberi kuasa seseorang pekerja atau seseorang
pegawai Bank atau mana-mana orang lain untuk melaksanakan
mana-mana atau kesemua fungsi, menjalankan mana-mana kuasa
atau menunaikan mana-mana kewajipan Bank di bawah Akta ini.

BAHAGIAN II

PELESENAN

**Larangan menjalankan perniagaan perkhidmatan wang**

**4. (1) Tiada seorang pun boleh menjalankan perniagaan perkhidmatan**
wang tanpa suatu lesen yang dikeluarkan di bawah Akta ini.

(2) Subseksyen (1) tidak terpakai bagi ejen perniagaan
perkhidmatan wang.

(3) Bank boleh menetapkan golongan, kategori atau perihalan
lesen yang berlainan berkenaan dengan perniagaan perkhidmatan
wang.

(4) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima juta ringgit atau dipenjarakan selama tempoh tidak
melebihi sepuluh tahun atau kedua-duanya.

**Permohonan bagi lesen**

**5. (1) Sesuatu permohonan bagi suatu lesen untuk menjalankan**
perniagaan perkhidmatan wang hendaklah dibuat secara bertulis
kepada Bank oleh seseorang pemohon—

_(a)_ mengikut apa-apa bentuk dan cara berserta dengan apaapa dokumen sebagaimana yang ditentukan oleh Bank;
dan


-----

_Perniagaan Perkhidmatan Wang_ 15

_(b) dengan mengemukakan apa-apa maklumat sebagaimana_
yang ditetapkan oleh Bank.

(2) Tiada seorang pun boleh memohon bagi suatu lesen untuk
menjalankan perniagaan perkhidmatan wang melainkan orang itu
suatu syarikat.

(3) Bank boleh, melalui notis bertulis, menghendaki pemohon
itu atau mana-mana orang yang ialah atau akan menjadi seorang
pengarah, pengawal atau ketua pegawai eksekutif pemohon itu
supaya memberikan maklumat atau dokumen tambahan.

(4) Jika apa-apa maklumat atau dokumen tambahan yang
dikehendaki di bawah subseksyen (3) tidak diberikan oleh pemohon
itu atau pengarahnya, pengawalnya atau ketua pegawai eksekutifnya,
mengikut mana-mana yang berkenaan, dalam tempoh masa yang
ditentukan dalam notis bertulis itu atau atau apa-apa tempoh
lanjutan yang diberikan oleh Bank, permohonan itu hendaklah
disifatkan ditarik balik dan tidak boleh diteruskan lagi, tetapi tanpa
menjejaskan hak pemohon itu untuk membuat suatu permohonan baru.

**Kehendak bagi lesen**

**6. (1) Seseorang pemohon bagi suatu lesen untuk menjalankan**
perniagaan perkhidmatan wang hendaklah mematuhi kehendak
yang berikut:

_(a) tiap-tiap orang yang ialah, atau akan menjadi, pemegang_
syer substansial, pengarah, pengawal, ketua pegawai
eksekutif, atau pengurus pemohon itu, telah memenuhi
kriteria minimum orang yang “layak dan sesuai”
sebagaimana yang ditetapkan oleh Bank;

_(b) pemohon itu mempunyai perancangan perniagaan yang_
kukuh;

_(c) pemohon itu mempunyai perkiraan tadbir urus, mekanisme_
kawalan dalaman dan tatacara yang wajar, kukuh dan
mencukupi untuk menguruskan operasi aktiviti perniagaan
perkhidmatan wang yang dicadangkan;

_(d) pemohon itu mempunyai mekanisme kawalan dalaman dan_
progam pematuhan yang wajar, kukuh dan mencukupi
untuk mematuhi kehendak Akta Pencegahan Pengubahan
Wang Haram dan Pencegahan Pembiayaan Keganasan


-----

16 _Rang Undang-Undang_

2001 [Akta 613] dan kewajipan statutori yang lain
yang pemohon itu tertakluk atau akan menjadi tertakluk
kepadanya;

_(e) pemohon itu mempunyai keupayaan kewangan untuk_
memenuhi kehendak modal sebagaimana yang ditetapkan
oleh Bank;

_(f) maklumat dan dokumen yang dikemukakan oleh pemohon_
itu adalah benar dan tepat; dan

_(g) pemohon itu telah memenuhi kehendak lain yang perlu_
untuk menguruskan operasi perniagaan perkhidmatan
wang sebagaimana yang ditentukan oleh Bank.

(2) Bank hendaklah mempunyai budi bicara penuh untuk
menentukan sama ada seseorang pemohon telah mematuhi kehendak
di bawah subseksyen (1).

(3) Apabila mempertimbangkan sesuatu permohonan bagi
suatu lesen di bawah seksyen 5, Bank hendaklah mengambil kira
perkara-perkara yang berikut:

_(a) apa-apa perkara yang berhubungan dengan mana-mana_
orang yang diambil kerja atau akan diambil kerja oleh,
atau yang bersekutu atau akan bersekutu dengan, pemohon
itu bagi maksud perniagaan perkhidmatan wang pemohon
itu;

_(b) apa-apa perkara yang berhubungan dengan mana-mana_
perbadanan berkaitan atau perbadanan bersekutu atau
mana-mana pemegang syer substansial, pengarah, pengawal
atau ketua pegawai eksekutif pemohon itu;

_(c) apa-apa maklumat yang berhubungan dengan pemohon itu_
yang berada dalam milikan Bank sama ada yang telah
diberikan oleh pemohon itu atau tidak; dan

_(d)_ sama ada pemberian lesen itu bermanfaat bagi kepentingan
nasional dan ekonomi Malaysia.

**Pemberian atau keengganan memberikan lesen**

**7.** (1) Bank boleh, selepas mempertimbangkan permohonan bagi
suatu lesen di bawah seksyen 5 dan setelah berpuas hati bahawa
kesemua kehendak di bawah subseksyen 6(1) telah dipatuhi dan
kesemua perkara di bawah subseksyen 6(3) telah diambil kira,
memberikan suatu lesen atau enggan memberikan suatu lesen.


-----

_Perniagaan Perkhidmatan Wang_ 17

(2) Bank boleh mengenakan apa-apa syarat yang difikirkannya
sesuai dalam memberikan sesuatu lesen.

(3) Tempoh sesuatu lesen hendaklah bagi suatu tempoh
sebagaimana yang ditetapkan oleh Bank.

(4) Seseorang pemegang lesen yang tidak mematuhi apa-apa
syarat yang dikenakan di bawah subseksyen (2) melakukan suatu
kesalahan dan boleh, apabila disabitkan, didenda tidak melebihi
lima juta ringgit atau dipenjarakan selama tempoh tidak melebihi
sepuluh tahun atau kedua-duanya.

**Fi**

**8. (1) Seseorang pemegang lesen hendaklah membayar kepada**
Bank—

_(a) suatu fi tahunan bagi setiap pejabatnya; dan_

_(b) apa-apa fi lain sebagaimana yang ditetapkan oleh Bank_
berhubung dengan perniagaan perkhidmatan wangnya,

dalam apa-apa amaun dan mengikut apa-apa cara sebagaimana
yang ditetapkan oleh Bank.

(2) Tiada bayaran balik bagi apa-apa fi tahunan atau fi lain
yang dibayar di bawah subseksyen (1) akan dibuat oleh Bank
kepada mana-mana orang sekiranya sesuatu lesen dibatalkan, atau
tidak dibaharui oleh Bank, atau diserahkan balik kepada Bank,
sebelum habis tempoh lesen itu.

**Pembaharuan lesen**

**9. (1) Sesuatu permohonan oleh seseorang pemegang lesen untuk**
membaharui lesennya hendaklah dibuat secara bertulis kepada
Bank—

_(a)_ mengikut apa-apa bentuk dan cara berserta dengan apaapa dokumen sebagaimana yang ditentukan oleh Bank;
dan

_(b) dengan mengemukakan apa-apa maklumat sebagaimana_
yang ditetapkan oleh Bank.


-----

18 _Rang Undang-Undang_

(2) Bank boleh, melalui notis bertulis, menghendaki pemegang
lesen itu atau seorang pengarah, pengawal atau ketua pegawai
eksekutif pemegang lesen itu supaya memberikan maklumat atau
dokumen tambahan.

(3) Bank boleh, setelah mempertimbangkan permohonan bagi
pembaharuan lesen itu di bawah subseksyen (1)—

_(a) membaharui lesen itu, dengan atau tanpa syarat; atau_

_(b) menolak untuk membaharui lesen itu._

(4) Bank boleh menolak permohonan untuk membaharui suatu
lesen yang dibuat di bawah seksyen ini jika—

_(a) permohonan itu diterima oleh Bank selepas habis tempoh_
lesen itu;

_(b) permohonan itu tidak dibuat mengikut subseksyen (1);_

_(c) pemegang lesen itu telah tidak mengemukakan maklumat_
atau dokumen tambahan sebagaimana yang dikehendaki
di bawah subseksyen (2);

_(d) pemegang lesen itu tidak mematuhi kehendak Akta ini,_
atau peraturan-peraturan, garis panduan, pekeliling,
piawaian atau notis di bawah Akta ini; atau

_(e) penjalanan perniagaan pemegang lesen itu tidak memuaskan_
pada pendapat Bank.

(5) Jika seseorang pemegang lesen mengemukakan suatu
permohonan untuk membaharui lesennya sebagaimana yang
diperuntukkan di bawah subseksyen (1), lesen itu hendaklah
terus berkuat kuasa sehingga suatu keputusan dibuat oleh Bank
mengenai permohonan bagi pembaharuan lesen itu.

(6) Jika Bank bercadang untuk menolak pembaharuan lesen itu,
Bank hendaklah memberi pemegang lesen itu suatu notis bertulis
yang menyatakan alasan bagi penolakan itu dengan secepat yang
dapat dilaksanakan.

(7) Pemegang lesen itu hendaklah diberi peluang untuk
membuat representasi bertulis kepada Bank dalam tempoh empat
belas hari dari tarikh notis bertulis di bawah subseksyen (6).


-----

_Perniagaan Perkhidmatan Wang_ 19

(8) Jika tiada representasi bertulis diterima oleh Bank dalam
tempoh yang ditentukan di bawah subseksyen (7), Bank hendaklah
menolak permohonan untuk membaharui lesen itu melalui notis
bertulis.

(9) Jika representasi bertulis diterima, Bank hendaklah, selepas
mempertimbangkan representasi bertulis itu, memberi pemegang
lesen itu notis bertulis mengenai keputusannya dengan secepat
yang dapat dilaksanakan.

(10) Suatu penolakan untuk membaharui lesen di bawah
subseksyen (8) atau (9) tidak boleh berkuat kuasa sehingga habis
tempoh lesen itu atau jika lesen itu masih sah menurut subseksyen
(5), sehingga habis tempoh empat belas hari dari tarikh notis
bertulis di bawah subseksyen (8) atau (9), mengikut mana-mana
yang berkenaan.

(11) Seseorang pemegang lesen yang tidak mematuhi mana-mana
syarat yang dikenakan di bawah perenggan (3)(a) melakukan suatu
kesalahan dan boleh, apabila disabitkan, didenda tidak melebihi
lima juta ringgit atau dipenjarakan selama tempoh tidak melebihi
sepuluh tahun atau kedua-duanya.

**Syarat lesen**

**10. (1) Walau apa pun mana-mana peruntukan lain dalam Akta**
ini, Bank boleh, pada bila-bila masa—

_(a) meminda atau membatalkan apa-apa syarat yang dikenakan_
di bawah Akta ini; atau

_(b)_ mengenakan had ke atas apa-apa syarat yang dikenakan
di bawah Akta ini supaya syarat itu tamat pada tarikh
yang ditentukan.

(2) Walau apa pun mana-mana peruntukan lain dalam Akta ini,
Bank boleh, pada bila-bila masa, mengenakan apa-apa syarat baru
ke atas sesuatu lesen.

(3) Seseorang pemegang lesen yang tidak mematuhi mana-mana
syarat yang dikenakan di bawah subseksyen (2) melakukan suatu
kesalahan dan boleh, apabila disabitkan, didenda tidak melebihi
lima juta ringgit atau dipenjarakan selama tempoh tidak melebihi
sepuluh tahun atau kedua-duanya.


-----

20 _Rang Undang-Undang_

**Mempamerkan lesen**

**11. (1) Tiap-tiap pemegang lesen hendaklah mempamerkan, pada**
suatu kedudukan yang ketara—

_(a) lesennya di tempat utama perniagaannya; dan_

_(b) satu salinan lesennya di setiap pejabatnya yang lain._

(2) Subseksyen (1) tidak terpakai bagi suatu terminal
elektronik.

(3) Seseorang pemegang lesen yang melanggar subseksyen (1)
melakukan suatu kesalahan.

**Pembatalan lesen**

**12. (1) Bank boleh membatalkan sesuatu lesen jika ia berpuas**
hati bahawa—

_(a)_ pemegang lesen itu, ketua pegawai eksekutifnya, atau
mana-mana pemegang syernya, pengawalnya, pengarahnya
atau pengurusnya, telah disabitkan atas suatu kesalahan
di bawah Akta Bank Negara Malaysia 2009, Akta Bank
dan Institusi-institusi Kewangan 1989, Akta Bank Islam
1983, Akta Insurans 1996 [Akta 553], Akta Takaful 1984

[Akta 312], Akta Kawalan Pertukaran Wang 1953, Akta
Sistem Pembayaran 2003 [Akta 627], Akta Institusi
Kewangan Pembangunan 2002 [Akta 618] atau manamana undang-undang bertulis lain yang ditadbirkan oleh
Bank atau Akta Syarikat 1965 atau apa-apa kesalahan
yang melibatkan fraud, kecurangan, rasuah atau kesalahan
lain yang seumpamanya;

_(b) pengawal pemegang lesen itu telah tidak mematuhi kriteria_
minimum orang yang “layak dan sesuai”;

_(c) pemegang lesen itu telah dilikuidasikan atau telah_
digulungkan atau selainnya dibubarkan;

_(d) pemegang lesen itu sedang melanggar atau telah melanggar_
seksyen 19, 21, 22, 29, 30, 32, 34, 35, 36, 37, 39, 40
atau 42 atau subseksyen 32(2);

_(e) pemegang lesen itu telah melanggar mana-mana syarat_
lesennya;


-----

_Perniagaan Perkhidmatan Wang_ 21

_(f) pemegang lesen itu telah berhenti daripada menjalankan_
perniagaan perkhidmatan wang yang baginya ia dilesenkan
bagi apa-apa tempoh yang berterusan selama enam bulan,
atau bagi apa-apa tempoh yang agregatnya sembilan
bulan dalam tempoh yang berterusan selama dua belas
bulan;

_(g) pemegang lesen itu terlibat dalam amalan yang tidak_
selamat dan tidak wajar;

_(h) pemegang lesen itu sedang melanggar atau telah melanggar_
peruntukan Akta Pencegahan Pengubahan Wang Haram
dan Pencegahan Pembiayaan Keganasan 2001; atau

_(i) pemegang lesen itu telah tidak memastikan bahawa ejen_
perniagaan perkhidmatan wangnya mematuhi kehendak
berhemat sebagaimana yang ditetapkan oleh Bank.

(2) Jika Bank bercadang untuk membatalkan sesuatu lesen,
Bank hendaklah memberi pemegang lesen itu notis bertulis yang
menyatakan pembatalan yang dicadangkan itu dan alasan bagi
pembatalan itu.

(3) Pemegang lesen itu hendaklah diberi peluang untuk
membuat representasi bertulis kepada Bank dalam tempoh empat
belas hari dari tarikh notis bertulis di bawah subseksyen (2).

(4) Jika tiada representasi bertulis diterima oleh Bank dalam
tempoh yang dinyatakan di bawah subseksyen (3), Bank hendaklah
membatalkan lesen itu melalui notis bertulis.

(5) Jika representasi bertulis diterima, Bank hendaklah, setelah
mempertimbangkan representasi itu, memberi pemegang lesen itu
notis bertulis mengenai keputusannya itu.

(6) Suatu pembatalan di bawah subseksyen (4), atau suatu
keputusan untuk membatalkan lesen di bawah subseksyen (5),
hendaklah berkuat kuasa serta-merta atau pada apa-apa
tarikh sebagaimana yang ditentukan oleh Bank dalam notis
bertulisnya.

(7) Jika Bank memutuskan di bawah subseksyen (5) untuk tidak
membatalkan lesen itu, Bank boleh mengenakan apa-apa syarat ke
atas pemegang lesen itu sebagaimana yang ditentukannya dalam
notis bertulis itu yang diberikan di bawah subseksyen itu.


-----

22 _Rang Undang-Undang_

(8) Kepuasan Bank di bawah perenggan (1)(d), _(e),_ _(h)_ atau
_(i) bahawa mana-mana peruntukan Akta ini yang diperuntukkan_
dalam perenggan itu telah dilanggar oleh seseorang pemegang
lesen boleh tercapai tanpa mengambil kira sama ada atau tidak
apa-apa pendakwaan diambil terhadap mana-mana pemegang lesen
bagi pelanggaran itu.

**Rayuan terhadap pembatalan lesen**

**13. (1) Seseorang yang lesennya telah dibatalkan boleh,**
dalam tempoh empat belas hari dari tarikh notis bertulis dalam
subseksyen 12(4) atau (5) atau dalam apa-apa tempoh lanjutan
sebagaimana yang dibenarkan oleh Bank, merayu secara bertulis
terhadap pembatalan itu kepada Menteri yang keputusannya adalah
muktamad.

(2) Tiap-tiap rayuan di bawah subseksyen (1) hendaklah
dikemukakan kepada Bank dan Bank hendaklah mengemukakan
rayuan bertulis itu kepada Menteri berserta dengan syor Bank
tentang sama ada rayuan itu patut dibenarkan atau ditolak.

**Lesen hendaklah dikemukakan kepada Bank**

**14. (1) Seseorang pemegang lesen hendaklah mengemukakan**
lesen kepada Bank dalam tempoh empat belas hari dari—

_(a)_ tarikh lesen itu habis tempoh;

_(b) tarikh penolakan untuk membaharui lesen itu berkuat_
kuasa di bawah subseksyen 9(10); atau

_(c) tarikh pembatalan lesen itu berkuat kuasa di bawah_
subseksyen 12(6),

mengikut mana-mana yang berkenaan.

(2) Seseorang pemegang lesen yang melanggar subseksyen (1)
melakukan suatu kesalahan.


-----

_Perniagaan Perkhidmatan Wang_ 23

**Kesan ke atas lesen apabila habis tempoh, tidak dibaharui,**
**dibatalkan atau diserah balik**

**15. (1) Seseorang pemegang lesen hendaklah, dengan serta-merta**
atau dalam apa-apa tempoh sebagaimana yang ditentukan yang
oleh Bank, berhenti menjalankan perniagaan perkhidmatan wang
yang berkenaan dengannya lesen itu diberikan jika—

_(a)_ lesen itu telah habis tempoh;

_(b) penolakan untuk membaharui lesen itu telah berkuat kuasa_
di bawah subseksyen 9(10);

_(c) pembatalan lesen itu telah berkuat kuasa di bawah_
subseksyen 12(6); atau

_(d) penyerahan balik lesen itu telah berkuat kuasa di bawah_
seksyen 16.

(2) Seseorang pemegang lesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi lima juta ringgit atau dipenjarakan selama tempoh
tidak melebihi sepuluh tahun atau kedua-duanya.

(3) Seseorang pemegang lesen yang lesennya telah dibatalkan
atau tidak dibaharui di bawah Akta ini tidak boleh membuat apa
jua tuntutan terhadap Bank atau menjadi berhak kepada pampasan
daripada Bank bagi apa-apa kerugian atau kehilangan yang
dialaminya atau berlaku ke atasnya disebabkan oleh pembatalan
lesennya atau lesennya tidak dibaharui.

**Penyerahan balik lesen**

**16. (1) Seseorang pemegang lesen yang bercadang untuk**
menyerahkan balik lesennya hendaklah memberi Bank suatu notis
bertulis yang memaklumkan Bank tentang cadangan penyerahan
balik lesen itu, sebab bagi penyerahan balik itu dan tarikh
penyerahan balik itu akan berkuat kuasa.

(2) Pemegang lesen itu hendaklah mengemukakan lesen itu
kepada Bank dalam tempoh empat belas hari dari tarikh penyerahan
balik itu akan berkuat kuasa.


-----

24 _Rang Undang-Undang_

**Pemeliharaan hak dan tuntutan**

**17. Apa-apa pembatalan, kehabisan tempoh, ketidakpembaharuan**
atau penyerahan balik sesuatu lesen di bawah Akta ini tidak boleh
berkuat kuasa sehingga—

_(a) menjejaskan mana-mana perjanjian, transaksi atau perkiraan_
yang berhubungan dengan perniagaan perkhidmatan
wang, mengikut mana-mana yang berkenaan, yang dibuat
oleh—

(i) seseorang sebelum lesen itu dibatalkan, habis
tempoh, tidak dibaharui atau diserah balik; atau

(ii) seseorang pemegang lesen sebelum lesen itu
dibatalkan, habis tempoh, tidak dibaharui atau
diserah balik,

mengikut mana-mana yang berkenaan; atau

_(b) menjejaskan apa-apa hak, tuntutan, obligasi atau liabiliti_
yang berbangkit di bawah mana-mana perjanjian, transaksi
atau perkiraan sedemikian.

**Kelulusan untuk menukar nama pemegang lesen**

**18. (1) Tiada seorang pemegang lesen pun boleh membuat apa-**
apa pertukaran dalam namanya tanpa kelulusan bertulis daripada
Bank terlebih dahulu.

(2) Seseorang pemegang lesen yang melanggar subseksyen (1)
melakukan suatu kesalahan.

**Sekatan ke atas perniagaan**

**19. (1) Kecuali dengan kelulusan bertulis terlebih dahulu daripada**
Bank, seseorang pemegang lesen tidak boleh menjalankan apa-apa
aktiviti perniagaan selain perniagaan perkhidmatan wang yang
baginya ia dilesenkan di bawah Akta ini.

(2) Tanpa menjejaskan keluasan subseksyen (1), seseorang
pemegang lesen hendaklah hanya menjalankan aktiviti perniagaan
perkhidmatan wang yang baginya ia dilesenkan di bawah Akta
ini.


-----

_Perniagaan Perkhidmatan Wang_ 25

(3) Seseorang pemegang lesen yang melanggar subseksyen (1)
atau (2) melakukan suatu kesalahan dan boleh, apabila disabitkan,
didenda tidak melebihi lima juta ringgit atau dipenjarakan selama
tempoh tidak melebihi sepuluh tahun atau kedua-duanya.

**Penyiaran senarai pemegang lesen**

**20. (1) Bank hendaklah menyiarkan dalam** _Warta suatu senarai_
pemegang lesen tidak lewat daripada 30 April setiap tahun.

(2) Jika terdapat apa-apa pindaan kepada senarai pemegang
lesen itu di bawah subseksyen (1) pada bila-bila masa dalam lat
tempoh antara satu penyiaran dengan penyiaran yang berikutnya
di bawah subseksyen (1), Bank hendaklah menyebabkan disiarkan
dalam _Warta suatu notis mengenainya._

(3) Tanpa menjejaskan subseksyen (1), Bank boleh menyiarkan
senarai pemegang lesen itu atau apa-apa pindaan kepada senarai
itu mengikut apa-apa bentuk dan cara sebagaimana yang difikirkan
patut oleh Bank.

BAHAGIAN III

PERNIAGAAN PERKHIDMATAN WANG

**Pejabat pemegang lesen**

**21. (1) Tiada seorang pemegang lesen pun boleh membuka atau**
menempatkan semula suatu pejabat di dalam Malaysia tanpa
kelulusan bertulis daripada Bank terlebih dahulu.

(2) Seseorang pemegang lesen hendaklah memohon secara bertulis
bagi kelulusan bertulis daripada Bank di bawah subseksyen (1)—

_(a)_ mengikut apa-apa bentuk dan cara berserta dengan apaapa dokumen sebagaimana yang ditentukan oleh Bank;
dan

_(b) dengan mengemukakan apa-apa maklumat sebagaimana_
yang ditetapkan oleh Bank.

(3) Bank, dalam memberikan kelulusannya di bawah subseksyen
(1), boleh mengenakan apa-apa syarat sebagaimana yang difikirkannya
patut.


-----

26 _Rang Undang-Undang_

(4) Seseorang pemegang lesen yang melanggar subseksyen (1)
atau tidak mematuhi mana-mana syarat yang dikenakan di
bawah subseksyen (3) melakukan suatu kesalahan dan boleh,
apabila disabitkan, didenda tidak melebihi lima juta ringgit atau
dipenjarakan selama tempoh tidak melebihi sepuluh tahun atau
kedua-duanya.

**Penyelenggaraan modal**

**22. (1) Seseorang pemegang lesen hendaklah diselenggarakan, pada**
setiap masa, dana modal minimum sebagaimana yang ditetapkan
oleh Menteri, atas syor Bank.

(2) Walau apa pun subseksyen (1), Bank boleh mengarahkan
seseorang pemegang lesen secara bertulis supaya menambahkan
dana modal minimum pemegang lesen itu dalam apa-apa tempoh
sebagaimana yang dikehendaki oleh Bank jika Bank berpendapat
penambahan itu wajar berdasarkan kepada suatu penilaian keadaan
kewangan, penzahiran risiko, mekanisme kawalan dalaman atau
proses pengurusan risiko pemegang lesen itu dan pemegang lesen
itu hendaklah menyelenggarakan dana modal sedemikian itu pada
setiap masa.

(3) Seseorang pemegang lesen yang melanggar subseksyen (1)
atau (2) melakukan suatu kesalahan.

**Penggunaan perkataan “perniagaan perkhidmatan wang”,**
**dsb.**

**23. (1) Tiada seorang pun boleh, tanpa terlebih dahulu mendapat**
kelulusan bertulis daripada Bank, menggunakan perkataan “perniagaan
perkhidmatan wang”, “pengurup wang”, “tukaran mata wang”,
“tukaran wang”, “peniaga mata wang asing”, “tukaran mata wang
asing”, “bureau de change”, “perkhidmatan pengiriman wang”,
“pindahan wang”, “kiriman wang”, “pindahan dana”, “peniaga
mata wang asing borong” atau apa-apa terbitannya dalam manamana bahasa, atau apa-apa perkataan lain dalam mana-mana
bahasa yang dapat ditafsirkan sebagai menunjukkan penjalanan
perniagaan perkhidmatan wang, berhubungan dengan perniagaannya,
atau dalam nama, perihalan atau tajuk yang di bawahnya ia
menjalankan perniagaan atau membuat apa-apa pernyataan yang
memberikan kesan sedemikian dalam apa-apa kepala bil, surat,
notis atau iklan atau dalam apa-apa cara lain.


-----

_Perniagaan Perkhidmatan Wang_ 27

(2) Subseksyen (1) tidak terpakai bagi seseorang pemegang lesen,
seseorang ejen perniagaan perkhidmatan wang, sesuatu persatuan
pemegang lesen bagi perniagaan perkhidmatan wang, sesuatu
persatuan pekerja pemegang lesen bagi perniagaan perkhidmatan
wang dan seseorang peniaga yang diberi kuasa.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima juta ringgit atau dipenjarakan selama tempoh tidak
melebihi sepuluh tahun atau kedua-duanya.

**Nama hendaklah dilekatkan di luar pejabat**

**24. (1) Seseorang pemegang lesen hendaklah pada setiap masa**
melekatkan atau mengecat, supaya mudah dilihat dan boleh dibaca,
di luar setiap pejabatnya—

_(a) namanya; dan_

_(b) dalam hal seseorang pemegang lesen yang menjalankan_
perniagaan perkhidmatan wang, dalam bahasa kebangsaan
perkataan “Perniagaan Perkhidmatan Wang Berlesen”;
atau

_(c) dalam hal seseorang pemegang lesen yang menjalankan_
perniagaan pengurupan wang, perniagaan pengiriman
wang atau perniagaan mata wang borong sebagai suatu
perniagaan tunggal di bawah seksyen 19, dalam bahasa
kebangsaan perkataan “Pengurup Wang”, “Pengirim
Wang” atau “Peniaga Mata Wang Borong”, mengikut
mana-mana yang berkenaan.

(2) Seseorang pemegang lesen hendaklah mempamerkan namanya
dan jenis perniagaannya mengikut subseksyen (1) untuk apa-apa
urus niaga yang dijalankan melalui apa-apa kaedah elektronik
atau perkhidmatan bergerak.

(3) Seseorang pemegang lesen yang melanggar subseksyen (1)
atau (2) melakukan suatu kesalahan.

**Iklan**

**25. (1) Tiada seorang pun, selain seorang pemegang lesen atau**
seorang ejen perniagaan perkhidmatan wang, boleh menerbitkan atau


-----

28 _Rang Undang-Undang_

menyiarkan, atau selainnya memudahkan mana-mana orang untuk
menerbitkan atau menyiarkan, suatu iklan yang mengandungi—

_(a) suatu pelawaan atau tawaran untuk membuat apa-_
apa transaksi yang berhubungan dengan perniagaan
perkhidmatan wang; atau

_(b) maklumat yang boleh membawa, secara langsung atau_
tidak langsung, kepada suatu transaksi yang berhubungan
dengan perniagaan perkhidmatan wang.

Dengan syarat bahawa larangan dalam subseksyen ini tidak
terpakai bagi penyiaran oleh mana-mana orang tentang apa-apa
iklan sedemikian untuk atau bagi pihak seseorang pemegang lesen
atau seseorang ejen perniagaan perkhidmatan wang.

(2) Tiada seorang pun boleh menerbitkan, menyiarkan, atau
selainnya memudahkan mana-mana orang untuk menerbitkan atau
menyiarkan suatu iklan yang berhubungan dengan perniagaan
perkhidmatan wang yang diketahuinya adalah mengelirukan, palsu
atau memperdayakan dalam sesuatu butir matan.

(3) Mana-mana orang yang melanggar subseksyen (1) atau (2)
melakukan suatu kesalahan dan boleh, apabila disabitkan, didenda
tidak melebihi lima juta ringgit atau dipenjarakan selama tempoh
tidak melebihi sepuluh tahun atau kedua-duanya.

**Ketelusan dalam urus niaga**

**26. (1) Seseorang pemegang lesen hendaklah menzahirkan**
secukupnya kepada pelanggannya tentang produknya atau
perkhidmatannya dan apa-apa maklumat lain yang berhubungan
dengan produk atau perkhidmatan itu sebagaimana yang ditetapkan
oleh Bank, sebelum apa-apa transaksi perniagaan perkhidmatan
wang dilaksanakan dengan pelanggannya.

(2) Seseorang pemegang lesen yang melanggar subseksyen (1)
melakukan suatu kesalahan.

**Pemegang lesen hendaklah mengeluarkan resit**

**27. (1) Seseorang pemegang lesen hendaklah, setelah menyelesaikan**
apa-apa transaksi yang berhubungan dengan perniagaan perkhidmatan


-----

_Perniagaan Perkhidmatan Wang_ 29

wangnya, mengeluarkan suatu resit kepada pelanggannya mengikut
apa-apa bentuk dan cara sebagaimana yang ditetapkan oleh
Bank.

(2) Seseorang pemegang lesen yang melanggar subseksyen (1)
melakukan suatu kesalahan.

**Penyenggaraan rekod oleh pemegang lesen**

**28. (1) Seseorang pemegang lesen hendaklah menyenggara**
kesemua akaun, salinan pendua resit dan rekod lain, termasuk
apa-apa maklumat dan dokumen bagi setiap transaksi perniagaan
perkhidmatan wangnya, mengikut apa-apa cara yang membolehkan
pembentukan semula mana-mana transaksi itu dan untuk memastikan
pengauditan mudah akaun, resit dan rekod itu bagi tempoh
yang tidak kurang daripada tujuh tahun dari tarikh pelaksanaan,
penyelesaian atau penamatan transaksi itu, mengikut mana-mana
yang berkenaan.

(2) Seseorang pemegang lesen yang melanggar subseksyen (1)
melakukan suatu kesalahan.

**Jualan, pajakan, dsb., perniagaan perkhidmatan wang**

**29. (1) Tiada seorang pemegang lesen pun boleh, tanpa kelulusan**
bertulis daripada Bank terlebih dahulu—

_(a) menjual, melupuskan, memajakkan, menyerahhakkan atau_
memindahkan hakmilik bagaimana jua cara sekalipun,
keseluruhan atau mana-mana bahagian perniagaan
perkhidmatan wangnya kepada; atau

_(b) menyatukan atau mencantumkan perniagaan perkhidmatan_
wangnya dengan,

mana-mana orang lain.

(2) Seseorang pemegang lesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi lima juta ringgit atau dipenjarakan selama tempoh
tidak melebihi sepuluh tahun atau kedua-duanya.


-----

30 _Rang Undang-Undang_

**Pelantikan pengarah, ketua pegawai eksekutif atau**
**pengurus**

**30. (1) Tiada seorang pemegang lesen pun boleh melantik**
seseorang sebagai seorang pengarah atau ketua pegawai eksekutif
melainkan jika orang itu memenuhi kriteria minimum orang yang
“layak dan sesuai” sebagaimana yang ditetapkan oleh Bank dan
pemegang lesen itu telah mendapatkan kelulusan bertulis daripada
Bank terlebih dahulu bagi cadangan pelantikan itu.

(2) Seseorang pemegang lesen hendaklah memohon secara
bertulis untuk mendapatkan kelulusan bertulis daripada Bank di
bawah subseksyen (1)—

_(a)_ mengikut apa-apa bentuk dan cara berserta dengan apaapa dokumen sebagaimana yang ditentukan oleh Bank;
dan

_(b)_ dengan mengemukakan apa-apa maklumat sebagaimana
yang ditetapkan oleh Bank.

(3) Tiada seorang pemegang lesen pun boleh melantik seseorang
sebagai seorang pengurus melainkan jika orang itu memenuhi
kriteria minimum orang yang “layak dan sesuai” sebagaimana
yang ditetapkan oleh Bank.

(4) Tiada seorang pun boleh menerima pelantikan sebagai
seorang pengarah, ketua pegawai eksekutif atau pengurus seseorang
pemegang lesen jika orang itu tidak memenuhi kriteria minimum
orang yang “layak dan sesuai” sebagaimana yang ditetapkan oleh
Bank.

(5) Bank hendaklah mempunyai budi bicara penuh untuk
menentukan sama ada seseorang itu telah memenuhi kriteria
minimum orang yang “layak dan sesuai” di bawah subseksyen (1)
dan (3).

(6) Jika seorang pengarah, ketua pegawai eksekutif atau
pengurus tidak memenuhi kriteria minimum orang yang “layak
dan sesuai” sebagaimana yang ditetapkan oleh Bank semasa
tempoh pelantikannya, dia hendaklah dengan serta-merta terhenti
memegang jawatan atas sifat sedemikian dan bertindak sebagai
yang sedemikian, dan pemegang lesen itu hendaklah dengan
serta-merta menamatkan pelantikan orang itu atas sifat yang
sedemikian.


-----

_Perniagaan Perkhidmatan Wang_ 31

(7) Seseorang yang telah terhenti memegang jawatan di bawah
subseksyen (6) tidak boleh membuat apa jua tuntutan terhadap
Bank atau menjadi berhak bagi pampasan daripada Bank bagi
apa-apa kerugian atau kehilangan yang dialaminya atau berlaku
ke atasnya disebabkan oleh kehilangan atau penamatan jawatannya
itu.

(8) Semasa belum selesainya apa-apa prosiding jenayah dalam
mana-mana mahkamah bagi apa-apa kesalahan di bawah manamana undang-undang bertulis yang melibatkan fraud, kecurangan,
rasuah atau kesalahan lain yang seumpamanya terhadap mana-mana
orang yang ialah seorang pengarah, ketua pegawai eksekutif atau
pengurus seorang pemegang lesen, orang sedemikian itu tidak boleh
bertindak atas sifat sedemikian, memegang mana-mana jawatan
lain, atau bertindak atas apa-apa sifat lain, dengan pemegang
lesen itu, atau dalam apa-apa cara, sama ada secara langsung
atau tidak langsung, bersangkut paut dengan atau mengambil
bahagian atau terlibat dalam, apa jua pun aktiviti, hal ehwal
atau perniagaan bagi atau berhubung dengan pemegang lesen
itu, kecuali sebagaimana yang dibenarkan oleh Bank, tertakluk
kepada apa-apa syarat sebagaimana yang dikenakan oleh Bank
dan syarat itu hendaklah dipatuhi oleh orang itu.

(9) Bagi maksud subseksyen (8), prosiding jenayah yang disebut
itu hendaklah disifatkan belum selesai dari tarikh orang dituduh
itu mula-mulanya dipertuduh dalam mahkamah bagi kesalahan itu
sehinggalah tarikh keputusan muktamad prosiding itu, sama ada
dalam mahkamah berbidang kuasa asal atau, sekiranya ada apaapa rayuan oleh mana-mana pihak, dalam mahkamah berbidang
kuasa rayuan yang akhir.

(10) Seseorang pemegang lesen hendaklah memberitahu Bank
secara bertulis hakikat bahawa pengarahnya, ketua pegawai
eksekutifnya atau pengurusnya—

_(a) telah terhenti memegang jawatan atas sifat sedemikian;_
atau

_(b) terlibat dalam prosiding jenayah yang disebut dalam_
subseksyen (8),

dan sebab baginya dalam tempoh empat belas hari dari tarikh
pemberhentian atau pertuduhan itu, mengikut mana-mana yang
berkenaan.

(11) Mana-mana orang yang melanggar subseksyen (1), (3),
(4), (6), (8) atau (10) melakukan suatu kesalahan.


-----

32 _Rang Undang-Undang_

**Pelantikan juruaudit**

**31. (1) Seseorang pemegang lesen, atas perbelanjaannya sendiri,**
hendaklah melantik pada tiap-tiap tahun seorang juruaudit yang
memenuhi kehendak sebagaimana yang ditetapkan oleh Bank,
bagi menjalankan pengauditan ke atas perniagaan perkhidmatan
wangnya.

(2) Seseorang pemegang lesen hendaklah memberitahu Bank
secara bertulis tentang—

_(a) pelantikan seorang juruaudit di bawah subseksyen (1);_
dan

_(b) penamatan pelantikan seorang juruaudit yang dilantik_
di bawah subseksyen (1) dan sebab bagi penamatan
sedemikian,

dan pemberitahuan itu hendaklah dibuat kepada Bank dalam tempoh
empat belas hari dari pelantikan atau penamatan pelantikan itu,
mengikut mana-mana yang berkenaan.

(3) Jika seorang juruaudit yang dilantik oleh seorang pemegang
lesen di bawah subseksyen (1) tidak memenuhi kehendak
sebagaimana yang ditetapkan oleh Bank di bawah subseksyen itu
dalam tempoh pelantikannya, dia hendaklah dengan serta-merta
berhenti menjadi juruaudit pemegang lesen itu dan memaklumkan
hakikat sedemikian kepada pemegang lesen, dan pemegang lesen
yang berkenaan hendaklah dengan serta-merta menamatkan
pelantikan juruaudit itu.

(4) Bank boleh menghendaki seseorang juruaudit yang dilantik
di bawah subseksyen (1)—

_(a) supaya mengemukakan kepada Bank, pada bila-bila masa,_
apa-apa maklumat yang dikehendaki olehnya berhubung
dengan pengauditan yang dijalankan oleh juruaudit itu;

_(b) supaya memperbesar atau memperluas ruang lingkup_
pengauditannya ke atas perniagaan perkhidmatan wang
dan hal ehwal pemegang lesen itu;

_(c) supaya menjalankan pemeriksaan atau mengadakan apa-_
apa tatacara dalam apa-apa hal tertentu; atau

_(d) supaya mengemukakan suatu laporan kepada Bank tentang_
apa-apa perkara dalam perenggan _(b) dan_ _(c),_


-----

_Perniagaan Perkhidmatan Wang_ 33

dalam apa-apa tempoh sebagaimana yang ditentukan oleh
Bank.

(5) Bagi maksud perenggan 4(a), maklumat yang dikehendaki
berhubung dengan pengauditan boleh termasuk yang berikut:

_(a) penyata kewangan perniagaan perkhidmatan wang;_

_(b)_ jumlah transaksi yang berhubungan dengan perniagaan
perkhidmatan wang itu yang bersamaan dengan
ringgit;

_(c) suatu laporan tentang sama ada rekod yang sepatutnya_
bagi transaksi berhubung dengan perniagaan perkhidmatan
wang itu telah disenggarakan; dan

_(d) suatu laporan tentang sama ada pemegang lesen itu telah_
mematuhi peruntukan Akta ini dan mana-mana undangundang bertulis yang lain sebagaimana yang ditetapkan
oleh Bank.

(6) Jika seorang juruaudit yang dilantik di bawah subseksyen (1)
dalam melaksanakan tugasnya di bawah seksyen ini mengesyaki
atau mengetahui bahawa pemegang lesen itu telah melakukan
apa-apa kesalahan di bawah Akta ini atau mana-mana undangundang bertulis yang lain, adalah sah dan menjadi kewajipan bagi
juruaudit itu untuk memberikan maklumat tentang suatu kesalahan
yang disyaki atau dilakukan itu kepada Bank.

(7) Pemegang lesen itu hendaklah membayar saraan juruaudit
berhubung dengan perkhidmatan juruaudit itu di bawah seksyen
ini.

(8) Bank, jika difikirkannya bahawa juruaudit yang dilantik
oleh pemegang lesen itu tidak menjalankan kewajipannya dengan
memuaskan hati Bank, boleh menghendaki pemegang lesen itu
supaya melantik seorang juruaudit lain.

(9) Pemegang lesen itu hendaklah mengemukakan suatu salinan
laporan audit yang telah ditandatangani oleh juruaudit itu dengan
sewajarnya kepada Bank tidak lewat daripada tiga bulan atau
apa-apa tempoh lain sebagaimana yang ditentukan oleh Bank,
selepas berakhirnya tahun kewangan pemegang lesen itu.

(10) Bagi maksud seksyen ini, “penyata kewangan” termasuklah
kunci kira-kira tahunan terkini yang telah diaudit, akaun untung
dan rugi, dan penyata yang menyatakan sumber dana, seseorang
pemegang lesen.


-----

34 _Rang Undang-Undang_

(11) Seseorang pemegang lesen yang melanggar subseksyen (1),
(2), (3), (7), (8) atau (9) melakukan suatu kesalahan.

(12) Mana-mana juruaudit yang melanggar subseksyen (3), (4)
atau (6) melakukan suatu kesalahan.

**Pemegang syer pemegang lesen**

**32.** (1) Seseorang pemegang lesen tidak boleh membenarkan
mana-mana syernya diperoleh oleh mana-mana orang melainkan
jika orang itu memenuhi kriteria minimum orang yang “layak
dan sesuai” sebagaimana yang ditetapkan oleh Bank.

(2) Seseorang pemegang lesen hendaklah mendapatkan kelulusan
bertulis daripada Bank terlebih dahulu bagi mana-mana pemegang
syer substansial yang baru.

(3) Bank hendaklah mempunyai budi bicara penuh untuk
menentukan sama ada seseorang itu telah memenuhi kriteria
minimum orang yang “layak dan sesuai” di bawah subseksyen (1).

(4) Jika seseorang pemegang syer tidak memenuhi kriteria
miminum orang yang “layak dan sesuai” sebagaimana yang
ditetapkan oleh Bank semasa penjalanan perniagaan perkhidmatan
wang, pemegang lesen itu hendaklah memaklumkan hakikat
sedemikian kepada Bank secara bertulis dengan seberapa segera
yang mungkin dan pemegang syer itu hendaklah melupuskan
pemegangan syernya dalam pemegang lesen itu dengan seberapa
segera yang mungkin.

(5) Bagi maksud seksyen ini—

_(a) “pemegang syer” termasuklah mana-mana orang yang_
bertindak bersama-sama dengan pemegang syer itu;
dan

_(b) “orang yang bertindak bersama-sama” ertinya seseorang_
yang telah membuat suatu perjanjian atau perkiraan
untuk—

(i) memperoleh secara bersesama atau berasingan
kepentingan dalam syer sesuatu perbadanan bagi
maksud mendapatkan atau menyatukan kawalan
ke atas perbadanan itu; atau


-----

_Perniagaan Perkhidmatan Wang_ 35

(ii) bertindak secara bersesama bagi maksud melaksanakan
kawalan ke atas sesuatu perbadanan melalui
kepentingan dalam syer perbadanan itu yang
telahpun dipegang oleh mereka secara bersesama
atau berasingan,

dan tanpa menjejaskan keluasan perenggan ini, orang
yang berikut hendaklah dianggap sebagai orang yang
bertindak bersama-sama melainkan jika yang sebaliknya
dibuktikan:

(A) sesuatu perbadanan dan perbadanan berkaitannya
dan sekutunya;

(B) sesuatu perbadanan dan mana-mana pengarahnya,
atau ibu atau bapa, anak, abang atau adik lelaki
ataupun kakak atau adik perempuan mana-mana
pengarahnya, atau suami atau isteri kepada manamana pengarah itu atau mana-mana saudara yang
sedemikian, bagi mana-mana amanah berkaitan;

(C) sesuatu perbadanan dan apa-apa kumpulan wang
pencen yang ditubuhkan olehnya;

(D) seseorang dan mana-mana syarikat pelaburan, unit
amanah atau kumpulan wang lain yang pelaburannya
diuruskan oleh orang itu berdasarkan budi bicara;
atau

(E) seseorang penasihat kewangan dan kliennya yang
merupakan suatu perbadanan, yang penasihat
kewangan itu menguruskan wang kliennya
berdasarkan budi bicara dan mempunyai sepuluh
peratus atau lebih kepentingan dalam syer klien
itu.

(6) Seseorang pemegang lesen yang melanggar subseksyen (1),
(2) atau (4) melakukan suatu kesalahan.

**Membuat perubahan dalam struktur pemegangan syer**

**33. (1) Tertakluk kepada subseksyen (2), seseorang pemegang**
lesen hendaklah memberitahu Bank secara bertulis mengenai apaapa perubahan dalam pemegang syernya dan struktur pemegangan
syernya tidak lewat daripada empat belas hari selepas perubahan
itu berkuat kuasa.


-----

36 _Rang Undang-Undang_

(2) Seseorang pemegang lesen tidak boleh membuat sesuatu
perubahan dalam pemegang syernya dan struktur pemegangan
syernya jika perubahan itu akan mengakibatkan perubahan dalam
kawalan perniagaan perkhidmatan wangnya tanpa mendapatkan
kelulusan bertulis daripada Bank terlebih dahulu.

(3) Bank boleh, pada bila-bila masa selepas menerima suatu
permohonan di bawah subseksyen (2), menghendaki pemegang
lesen itu supaya mengemukakan maklumat atau dokumen tambahan
sebagaimana yang dikehendaki oleh Bank.

(4) Seseorang pemegang lesen yang melanggar subseksyen (1)
atau (2) melakukan suatu kesalahan.

**Pengemukaan maklumat atau dokumen**

**34.** (1) Tiap-tiap pemegang lesen hendaklah mengemukakan
kepada Bank, atau kepada mana-mana orang yang diberi kuasa oleh
Bank secara bertulis, apa-apa penyata, dokumen atau maklumat,
dan dalam apa-apa tempoh, sebagaimana yang dikehendaki oleh
Bank.

(2) Walau apa pun subseksyen (1), Bank boleh menghendaki
mana-mana orang supaya mengemukakan apa-apa maklumat
sebagaimana yang ditentukan oleh Bank.

(3) Seseorang pemegang lesen yang melanggar subseksyen (1)
atau mana-mana orang yang tidak mematuhi apa-apa kehendak
yang ditentukan di bawah subseksyen (2) melakukan suatu
kesalahan.

**Pengemukaan maklumat palsu**

**35.** Mana-mana orang yang—

_(a) mengelak daripada peruntukan Akta ini, dengan mengubah,_
memalsukan, memusnahkan, mencacatkan, merosakkan,
menyembunyikan, mengalihkan atau dengan tidak
mengemukakan, apa-apa dokumen; atau

_(b) memberikan apa-apa maklumat yang dikehendaki di bawah_
mana-mana peruntukan Akta ini yang adalah palsu, tidak
tepat, mengelirukan atau mengandungi suatu kesilapan
atau peninggalan yang matan,


-----

_Perniagaan Perkhidmatan Wang_ 37

melakukan suatu kesalahan dan boleh, apabila disabitkan, didenda
tidak melebihi lima juta ringgit atau dipenjarakan selama tempoh
tidak melebihi sepuluh tahun atau kedua-duanya.

**Perkiraan operasi dan tadbir urus**

**36. (1) Seseorang pemegang lesen hendaklah mengadakan dan**
menyenggara—

_(a) mekanisme kawalan dalaman, yang termasuklah perkiraan_
pengurusan risiko, tatacara perakaunan dan langkah
keselamatan, untuk memastikan keselamatan dan integriti
perniagaan perkhidmatan wangnya;

_(b) perkiraan tadbir urus yang berkesan, dapat_
dipertanggungjawabkan dan telus untuk memastikan
integriti berterusan pengendalian perniagaan perkhidmatan
wangnya; dan

_(c) tatacara yang mencukupi untuk memastikan pematuhan Akta_
Pencegahan Pengubahan Wang Haram dan Pencegahan
Pembiayaan Keganasan 2001 dan undang-undang bertulis
yang lain,

sebagaimana yang ditetapkan oleh Bank.

(2) Seseorang pemegang lesen yang melanggar subseksyen (1)
melakukan suatu kesalahan.

BAHAGIAN IV

PERNIAGAAN PENGIRIMAN WANG

**Dana pelanggan hendaklah disimpan berasingan**

**37.** (1) Seseorang pemegang lesen yang menjalankan perniagaan
pengiriman wang hendaklah menyenggarakan suatu akaun tentuan
di sesuatu bank berlesen bagi maksud perniagaan pengiriman
wang dengan pelanggannya.

(2) Seseorang pemegang lesen yang menjalankan perniagaan
pengiriman wang hendaklah mendepositkan kesemua wang yang
diterima daripada pelanggannya bagi maksud pengiriman wang


-----

38 _Rang Undang-Undang_

itu ke dalam akaun yang disebut dalam subseksyen (1) dan
deposit itu hendaklah dibuat tidak lewat daripada hari perniagaan
berikutnya selepas hari perniagaan yang dana itu telah diterima
oleh pemegang lesen itu.

(3) Seseorang pemegang lesen tidak boleh mengeluarkan atau
menggunakan dana daripada akaun yang disenggarakan di bawah
subseksyen (1) kecuali—

_(a) wang yang telah dibayar ke dalam akaun itu oleh pemegang_
lesen itu bagi maksud pembukaan atau penyenggaran
akaun itu;

_(b)_ wang yang sewajarnya dikehendaki bagi membuat pengiriman
wang kepada atau bagi pihak seseorang pelanggan;

_(c) wang yang sewajarnya dikehendaki bagi pembayaran fi atau_
caj kepada seseorang pemegang lesen bagi perkhidmatan
pengiriman wang yang diberikan kepada seseorang
pelanggan dan pelanggan itu telah diberitahu bahawa
apa-apa dana yang dipegang olehnya itu akan digunakan
untuk atau melunaskan fi dan caj sedemikian;

_(d) bagi peruntukan bayaran balik kepada pelanggan perniagaan_
pengiriman wang pemegang lesen itu; atau

_(e)_ apa-apa faedah yang terakru, jika ada.

(4) Tiada wang pun boleh dibayar ke dalam sesuatu akaun
tentuan seseorang pemegang lesen yang disenggarakan di bawah
subseksyen (1) kecuali—

_(a) wang yang telah dibayar oleh seorang pemegang lesen_
itu ke dalam suatu akaun sedemikian bagi maksud
pembukaan atau penyenggaraan akaun itu; atau

_(b) wang yang dikehendaki oleh subseksyen (2) supaya dibayar_
ke dalam akaun sedemikian.

(5) Menjadi kewajipan seseorang pemegang lesen untuk
mengeluarkan apa-apa dana yang didepositkan secara salah ke dalam
akaun tentuannya yang disenggarakan di bawah subseksyen (1)
dengan melanggar subseksyen (4) dengan serta-merta selepas
menyedari kesilapan itu.


-----

_Perniagaan Perkhidmatan Wang_ 39

(6) Wang di dalam sesuatu akaun yang disenggarakan di bawah
subseksyen (1) tidak boleh ditahan, disekuesterkan atau dilevikan
ke atas atau bagi atau berkenaan dengan apa-apa hutang seseorang
pemegang lesen atau apa-apa jua tuntutan terhadap seseorang
pemegang lesen.

(7) Jika seseorang pemegang lesen itu diisytiharkan tidak solven
atau digulungkan oleh suatu perintah mahkamah, wang di dalam
akaun yang disenggarakan di bawah subseksyen (1) tidak boleh
disifatkan menjadi sebahagian daripada harta pemegang lesen
itu.

(8) Seseorang pemegang lesen yang melanggar subseksyen (1),
(2), (3), (4), (5) atau (6) melakukan suatu kesalahan dan boleh,
apabila disabitkan, didenda tidak melebihi lima juta ringgit atau
dipenjarakan selama tempoh tidak melebihi sepuluh tahun atau
kedua-duanya.

**Perakuan penutupan**

**38.** (1) Seseorang yang telah berhenti menjalankan perniagaan
pengiriman wang berikutan daripada lesennya habis tempoh,
tidak dibaharui, dibatalkan atau diserah balik di bawah Akta
ini hendaklah mengemukakan suatu perakuan penutupan, yang
dikeluarkan oleh seorang juruaudit, kepada Bank dalam tempoh
enam puluh hari selepas perniagaan itu diberhentikan.

(2) Juruaudit yang disebut dalam subseksyen (1) boleh seorang
juruaudit yang dilantik di bawah subseksyen 31(1) atau mana-mana
juruaudit lain yang dilantik oleh seseorang pemegang lesen yang
memenuhi kehendak sebagaimana yang ditetapkan oleh Bank di
bawah subseksyen itu.

(3) Perakuan penutupan yang dikeluarkan oleh juruaudit itu di
bawah subseksyen (1) hendaklah mengesahkan bahawa seseorang
yang telah berhenti menjalankan perniagaan pengiriman wang
di bawah subseksyen (1) telah berjaya mengirimkan kesemua
dana yang diterima daripada pelanggan sebelum pemberhentian
perniagaan seseorang pemegang lesen kepada benefisari yang
diniatkan dan bahawa perkiraan atau langkah-langkah luar jangka
telah diambil untuk memastikan bahawa jika dana itu tidak
berjaya untuk diserahkan, dana itu telahpun dibayar balik kepada
pelanggan itu.


-----

40 _Rang Undang-Undang_

(4) Mana-mana orang yang melanggar subseksyen (1) melakukan
suatu kesalahan.

**Kehendak operasi**

**39. (1) Seseorang pemegang lesen yang menjalankan perniagaan**
pengiriman wang hendaklah mematuhi—

_(a)_ had maksimum transaksi pengiriman wang itu;

_(b)_ jangka masa bagi arahan pengiriman wang keluaran
bagi pembayaran dana untuk disampaikan kepada ejen
korespondennya;

_(c)_ jangka masa bagi dana pengiriman wang dalaman untuk
dijadikan tersedia bagi pungutan atau diserahkan kepada
benefisiari itu; dan

_(d)_ apa-apa kehendak lain,

sebagaimana yang ditetapkan oleh Bank.

(2) Seseorang pemegang lesen yang melanggar subseksyen (1)
melakukan suatu kesalahan.

**Penggunaan sistem pengiriman wang oleh pemegang lesen**
**yang menjalankan perniagaan pengiriman wang**

**40.** (1) Tiada seorang pemegang lesen pun yang menjalankan
perniagaan pengiriman wang boleh menggunakan sesuatu sistem
pengiriman wang, sama ada sistemnya sendiri atau suatu sistem
seorang pihak ketiga, tanpa mendapatkan kelulusan bertulis
daripada Bank terlebih dahulu.

(2) Sistem pengiriman wang di bawah subseksyen (1) hendaklah
memenuhi kehendak minimum sebagaimana yang ditetapkan oleh
Bank.

(3) Bank, dalam memberikan kelulusannya di bawah
subseksyen (1), boleh mengenakan apa-apa syarat sebagaimana
yang difikirkannya patut dan syarat itu hendaklah dipatuhi oleh
pemegang lesen itu.


-----

_Perniagaan Perkhidmatan Wang_ 41

(4) Seseorang pemegang lesen yang melanggar subseksyen (1)
atau (3) melakukan suatu kesalahan.

**Pembatalan kelulusan yang diberikan di bawah subseksyen 40(1)**

**41.** (1) Bank boleh membatalkan sesuatu kelulusan yang diberikan
di bawah subseksyen 40(1) kepada seseorang pemegang lesen
yang menjalankan perniagaan pengiriman wang.

(2) Jika Bank bercadang untuk membatalkan kelulusan yang
diberikan di bawah subseksyen 40(1), Bank hendaklah memberi
pemegang lesen itu suatu notis bertulis yang menyatakan pembatalan
yang dicadangkan itu dan alasan pembatalan itu.

(3) Pemegang lesen itu hendaklah diberi peluang untuk membuat
representasi bertulis kepada Bank dalam tempoh empat belas hari
dari tarikh notis bertulis itu.

(4) Jika tiada representasi bertulis diterima oleh Bank dalam
tempoh yang ditentukan di bawah subseksyen (3), Bank hendaklah
membatalkan kelulusan itu melalui notis bertulis.

(5) Jika representasi bertulis diterima, Bank, setelah
mempertimbangkan representasi itu, hendaklah memberi pemegang
lesen itu suatu notis bertulis tentang keputusannya.

(6) Suatu pembatalan di bawah subseksyen (4), atau suatu
keputusan untuk membatalkan suatu kelulusan di bawah
subseksyen (5), tidak boleh berkuat kuasa sehingga habis tempoh
empat belas hari dari tarikh notis bertulis di bawah subseksyen (4)
atau (5) atau apa-apa tempoh lain sebagaimana yang ditentukan
oleh Bank, mengikut mana-mana yang berkenaan.

(7) Jika Bank membuat keputusan di bawah subseksyen (5) untuk
tidak membatalkan kelulusan itu, ia boleh mengenakan apa-apa
syarat ke atas pemegang lesen itu sebagaimana yang ditentukannya
dalam notis bertulis yang diberikan di bawah subseksyen itu.

(8) Seseorang pemegang lesen yang tidak mematuhi apa-apa
syarat yang dikenakan di bawah subseksyen (7) melakukan suatu
kesalahan.


-----

42 _Rang Undang-Undang_

BAHAGIAN V

EJEN PERNIAGAAN PERKHIDMATAN WANG

**Pelantikan ejen perniagaan perkhidmatan wang**

**42.** (1) Tiada seorang pemegang lesen pun boleh melantik seorang
ejen perniagaan perkhidmatan wang untuk menjalankan perniagaan
perkhidmatan wang bagi pihaknya melainkan jika ejen perniagaan
perkhidmatan wang itu memenuhi kriteria minimum orang yang
“layak dan sesuai” sebagaimana yang ditetapkan oleh Bank dan
pemegang lesen itu telah mendapatkan kelulusan bertulis daripada
Bank terlebih dahulu bagi cadangan pelantikan itu.

(2) Bagi maksud subseksyen (1), Bank boleh menetapkan
golongan, kategori atau perihalan pemegang lesen yang layak untuk
memohon untuk melantik seorang ejen perniagaan perkhidmatan
wang.

(3) Seseorang pemegang lesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi lima juta ringgit atau dipenjarakan selama tempoh
tidak melebihi sepuluh tahun atau kedua-duanya.

**Permohonan dan pemberian kelulusan**

**43.** (1) Seseorang pemegang lesen hendaklah memohon secara
bertulis bagi mendapatkan kelulusan bertulis daripada Bank
di bawah seksyen 42 untuk melantik seorang ejen perniagaan
perkhidmatan wang—

_(a)_ mengikut apa-apa bentuk dan cara dan berserta dengan
apa-apa dokumen sebagaimana yang ditentukan oleh
Bank; dan

_(b)_ dengan mengemukakan apa-apa maklumat sebagaimana
yang ditetapkan oleh Bank.

(2) Bank boleh, melalui notis bertulis, menghendaki pemegang
lesen itu untuk mengemukakan maklumat atau dokumen
tambahan.

(3) Tanpa menjejaskan subseksyen (2), Bank boleh mengambil
kira apa-apa maklumat dalam milikannya sama ada diberikan oleh
pemegang lesen itu atau tidak.


-----

_Perniagaan Perkhidmatan Wang_ 43

(4) Bank boleh memberikan kelulusan kepada seorang pemegang
lesen untuk melantik ejen perniagaan perkhidmatan wangnya,
dengan atau tanpa syarat, atau enggan untuk memberikan suatu
kelulusan.

(5) Seseorang pemegang lesen yang tidak mematuhi apaapa syarat yang dikenakan di bawah subseksyen (4) melakukan
kesalahan.

**Daftar ejen perniagaan perkhidmatan wang**

**44. (1) Bank hendaklah menyenggarakan suatu daftar ejen**
perniagaan perkhidmatan wang yang diluluskan pelantikannya
di bawah subsekyen 43(4) mengikut apa-apa bentuk dan cara
sebagaimana yang difikirkan patut oleh Bank.

(2) Mana-mana orang boleh, dengan pembayaran suatu fi
sebagaimana yang ditetapkan oleh Bank, memeriksa daftar ejen
perniagaan perkhidmatan wang yang disenggarakan di bawah
subseksyen (1) dalam waktu pejabat Bank.

(3) Suatu salinan atau suatu cabutan daripada daftar ejen
perniagaan perkhidmatan wang yang disenggarakan di bawah
subseksyen (1) yang diperakui sebagai salinan benar atau cabutan
di bawah tandatangan dan meterai Bank hendaklah, dalam apa-apa
prosiding, boleh diterima sebagai keterangan yang mempunyai
kesahan setanding dengan dokumen asal itu.

**Larangan menjalankan perniagaan perkhidmatan wang bagi**
**pihak pemegang lesen**

**45.** (1) Tiada seorang pun boleh menjalankan perniagaan
perkhidmatan wang bagi pihak seseorang pemegang lesen melainkan
jika orang itu ialah—

_(a)_ suatu syarikat;

_(b)_ dilantik oleh seseorang pemegang lesen di bawah seksyen 43;
dan

_(c) didaftarkan dengan sewajarnya oleh Bank sebagai ejen_
perniagaan perkhidmatan wang di bawah seksyen 44.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak


-----

44 _Rang Undang-Undang_

melebihi lima juta ringgit atau dipenjarakan selama tempoh tidak
melebihi sepuluh tahun atau kedua-duanya.

**Ejen perniagaan perkhidmatan wang hendaklah mematuhi**
**peruntukan Akta, dsb.**

**46. (1) Seseorang ejen perniagaan perkhidmatan wang hendaklah**
mematuhi peruntukan Akta ini dan mana-mana kehendak lain
sebagaimana yang ditetapkan oleh Bank.

(2) Seseorang ejen perniagaan perkhidmatan wang yang melanggar
subseksyen (1) melakukan suatu kesalahan.

(3) Jika sesuatu kesalahan di bawah Akta ini telah dilakukan
oleh seseorang ejen perniagaan perkhidmatan wang, pemegang
lesen bagi ejen itu juga melakukan suatu kesalahan itu melainkan
jika pemegang lesen itu membuktikan sehingga memuaskan hati
mahkamah bahawa dengan mengambil kira semua hal keadaan
pemegang lesen itu telah mengambil segala cara dan langkah
berjaga-jaga yang munasabah untuk mencegah perbuatan atau
peninggalan sedemikan.

**Pembatalan kelulusan pelantikan ejen perniagaan perkhidmatan**
**wang**

**47. (1) Bank boleh membatalkan kelulusan bertulis yang diberikan**
di bawah subseksyen 43(4) bagi pelantikan seorang ejen perniagaan
perkhidmatan wang jika Bank berpuas hati bahawa—

_(a) ejen perniagaan perkhidmatan wang itu tidak memenuhi_
kriteria minimum orang yang “layak dan sesuai”
sebagaimana yang ditetapkan oleh Bank pada bila-bila
masa dalam tempoh pelantikan ejen itu;

_(b) ejen perniagaan perkhidmatan wang itu sedang melanggar_
atau telah melanggar mana-mana peruntukan Akta ini atau
mana-mana kehendak lain sebagaimana yang ditetapkan
oleh Bank di bawah subseksyen 46(1);

_(c)_ pelantikan ejen perniagaan perkhidmatan wang itu telah
ditamatkan oleh seorang pemegang lesen; atau

_(d)_ ejen perniagaan perkhidmatan wang itu telah terlibat dalam
amalan tidak selamat dan tidak wajar dalam menjalankan
perniagaan perkhidmatan wangnya.


-----

_Perniagaan Perkhidmatan Wang_ 45

(2) Jika Bank bercadang untuk membatalkan kelulusan bertulis
di bawah subseksyen (1), Bank hendaklah memberi pemegang
lesen itu notis bertulis yang menyatakan cadangan pembatalan
itu dan alasan bagi pembatalan itu.

(3) Pemegang lesen itu hendaklah diberi peluang untuk
membuat representasi bertulis kepada Bank dalam tempoh empat
belas hari dari tarikh notis bertulis itu di bawah subseksyen (2).

(4) Jika tiada representasi bertulis diterima oleh Bank dalam
tempoh yang ditentukan di bawah subseksyen (3), Bank hendaklah
membatalkan kelulusan bertulis itu melalui notis bertulis.

(5) Jika suatu representasi bertulis diterima, Bank hendaklah,
setelah mempertimbangkan representasi itu, memberi pemegang
lesen itu suatu notis bertulis tentang keputusannya.

(6) Suatu pembatalan di bawah subseksyen (4), atau suatu
keputusan untuk membatalkan kelulusan bertulis di bawah
subseskyen (5), tidak boleh berkuat kuasa sehingga habis tempoh
empat belas hari dari tarikh notis bertulis di bawah subseksyen
(4) atau (5) atau apa-apa tempoh sebagaimana yang ditentukan
oleh Bank, mengikut mana-mana yang berkenaan.

(7) Jika Bank membuat keputusan di bawah subseksyen (5) untuk
tidak membatalkan kelulusan bertulis, Bank boleh mengenakan
apa-apa syarat ke atas pemegang lesen dan ejen perniagaan
perkhidmatan wang itu sebagaimana yang ditentukan oleh Bank
dalam notis bertulis yang diberikan di bawah subseksyen itu.

(8) Kepuasan Bank di bawah perenggan (1)(b) bahawa manamana peruntukan Akta ini atau mana-mana kehendak lain telah
dilanggar oleh seseorang ejen perniagaan perkhidmatan wang boleh
tercapai tanpa mengambil kira sama ada apa-apa pendakwaan
diambil atau tidak terhadap mana-mana orang bagi pelanggaran
itu.

(9) Bank hendaklah dengan serta-merta mengeluarkan ejen
perniagaan perkhidmatan wang itu daripada daftar ejen perniagaan
perkhidmatan wang yang disenggarakan oleh Bank di bawah
seksyen 44 dari tarikh pembatalan itu berkuat kuasa di bawah
subseksyen (6).


-----

46 _Rang Undang-Undang_

(10) Seseorang pemegang lesen hendaklah dengan serta-merta
menamatkan pelantikan ejen perniagaan perkhidmatan wangnya
yang kelulusannya telah dibatalkan oleh Bank dan hendaklah
mengarahkan ejen perniagaan perkhidmatan wang itu supaya
berhenti menjalankan perniagaan perkhidmatan wang bagi pihak
pemegang lesen itu dari tarikh pembatalan itu berkuat kuasa di
bawah subseksyen (6).

(11) Apa-apa pembatalan kelulusan bertulis yang diberikan
kepada seseorang ejen perniagaan perkhidmatan wang di bawah
seksyen ini tidak boleh berkuat kuasa sehingga—

_(a) menjejaskan apa-apa perjanjian, transaksi atau perkiraan_
yang berhubungan dengan perniagaan perkhidmatan
wang, mengikut mana-mana yang berkenaan, yang dibuat
oleh ejen perniagaan perkhidmatan wang itu sebelum
tarikh pembatalan kelulusan itu berkuat kuasa di bawah
subseksyen (6); atau

_(b) menjejaskan apa-apa hak, tuntutan, obligasi atau liabiliti_
yang berbangkit di bawah mana-mana perjanjian, transaksi
atau perkiraan sedemikian.

(12) Kewajipan dan liabiliti seseorang ejen perniagaan
perkhidmatan wang berkenaan dengan pelanggannya hendaklah
diambil alih oleh pemegang lesen yang melantik ejen itu apabila
pembatalan kelulusan ejen itu berkuat kuasa di bawah subseksyen
(6).

(13) Seseorang pemegang lesen yang—

_(a) tidak mematuhi apa-apa syarat yang dikenakan di bawah_
subseksyen (7) melakukan suatu kesalahan; atau

_(b) melanggar subseksyen (10) melakukan suatu kesalahan_
dan boleh, apabila disabitkan, didenda tidak melebihi
lima juta ringgit atau dipenjarakan selama tempoh tidak
melebihi sepuluh tahun atau kedua-duanya.

(14) Seseorang ejen perniagaan perkhidmatan wang yang
kelulusannya telah dibatalkan oleh Bank dan pembatalan itu telah
berkuat kuasa di bawah subseksyen (6) tidak boleh membuat apa
jua tuntutan terhadap Bank atau berhak kepada apa-apa pampasan
daripada Bank bagi apa-apa kerugian atau kehilangan yang
dialaminya atau berlaku ke atasnya disebabkan oleh pembatalan
itu.


-----

_Perniagaan Perkhidmatan Wang_ 47

BAHAGIAN VI

PEMERIKSAAN

**Pemeriksaan ke atas pemegang lesen, dsb.**

**48. Seseorang pemeriksa yang diberi kuasa secara bertulis oleh**
Bank hendaklah memeriksa, tanpa apa-apa notis bertulis terlebih
dahulu, harta, dokumen, maklumat, sistem pengiriman wang atau
transaksi—

_(a) seseorang pemegang lesen atau ejen perniagaan perkhidmatan_
wangnya atau mana-mana pejabatnya; atau

_(b) seseorang ejen perniagaan perkhidmatan wang atau mana-_
mana pejabatnya.

**Pemeriksaan ke atas orang tertentu**

**49. (1) Dalam menjalankan suatu pemeriksaan ke atas mana-**
mana pemegang lesen atau ejen perniagaan perkhidmatan wang
di bawah seksyen 48, pemeriksa itu boleh memeriksa—

_(a)_ seorang yang ialah, atau pernah pada bila-bila masa,
seorang pengarah, ketua pegawai eksekutif atau pekerja
pemegang lesen atau ejen perniagaan perkhidmatan wang
itu, mengikut mana-mana yang berkenaan;

_(b) seorang yang ialah, atau pernah pada bila-bila masa,_
seorang pengawal atau pemegang syer pemegang lesen
atau ejen perniagaan perkhidmatan wang itu, mengikut
mana-mana yang berkenaan; atau

_(c) seorang yang ialah, atau pernah pada bila-bila masa,_
mempunyai urus niaga, transaksi atau perkiraan dengan
pemegang lesen itu atau ejen perniagaan perkhidmatan
wang itu, atau mengetahui tentang hakikat dan hal
keadaan kes itu, termasuklah juruaudit pemegang lesen
itu,

dan orang itu hendaklah memberikan apa-apa dokumen atau
maklumat dalam apa-apa tempoh dan mengikut apa-apa cara
sebagaimana yang dikehendaki oleh pemeriksa itu.


-----

48 _Rang Undang-Undang_

(2) Seseorang juruaudit yang tertakluk kepada suatu pemeriksaan
di bawah seksyen ini tidaklah bertanggungan bagi kemungkiran
yang berhubungan dengan, atau kewajipan, kerahsiaan kerana
memberikan sesuatu dokumen atau maklumat kepada Bank.

(3) Mana-mana orang yang melanggar subseksyen (1) melakukan
suatu kesalahan.

**Hak bagi akses dan pengemukaan harta, dsb.**

**50. (1) Bagi maksud sesuatu pemeriksaan di bawah seksyen 48**
atau 49, seseorang pemegang lesen atau ejen perniagaan
perkhidmatan wang, dan pengarahnya, ketua pegawai eksekutifnya
dan pekerjanya, mengikut mana-mana yang berkenaan, hendaklah,
apabila diperiksa—

_(a) memberikan akses kepada semua harta, radas, kelengkapan,_
jentera, komputer, output komputer, sistem termasuklah
sistem pengiriman wang, dokumen atau maklumat;

_(b) mengemukakan semua harta, radas, kelengkapan, jentera,_
komputer, output komputer, sistem, dokumen atau
maklumat sedemikian; atau

_(c) memberikan kata laluan yang perlu, kod penyulitan, kod_
penyahsulitan, perisian atau perkakasan atau apa-apa
cara yang lain yang dikehendaki untuk mengakses dan
membolehkan pemahaman ke atas mana-mana output
komputer,

kepada seseorang pemeriksa bagi maksud pemeriksaan itu dalam
apa-apa tempoh dan mengikut apa-apa cara sebagaimana yang
dikehendaki oleh pemeriksa itu.

(2) Walau apa pun keluasan subseksyen (1), pemeriksa itu di
bawah subseksyen (1) boleh mengambil milikan apa-apa harta,
radas, kelengkapan, jentera, komputer, output komputer, sistem,
dokumen atau maklumat yang dia diberi akses kepadanya di
bawah subseksyen (1) jika pada pendapatnya—

_(a) ia perlu bagi maksud pemeriksaan, termasuklah membuat_
salinan atau mengambil cabutan daripadanya,

_(b) ia mungkin diganggu, dimusnahkan, disembunyikan atau_
dialihkan melainkan jika dia mengambil milikan ke
atasnya; atau


-----

_Perniagaan Perkhidmatan Wang_ 49

_(c) ia mungkin diperlukan sebagai keterangan dalam mana-mana_
prosiding undang-undang, sama ada sivil atau jenayah,
yang mungkin dimulakan di bawah Akta ini, Akta Bank
Negara Malaysia 2009 atau mana-mana undang-undang
bertulis yang lain.

(3) Mana-mana orang yang melanggar subseksyen (1) melakukan
suatu kesalahan.

**Kehadiran di hadapan pemeriksa**

**51. (1) Seseorang yang diperiksa di bawah seksyen 48 atau**
49 hendaklah hadir di hadapan pemeriksa pada bila-bila masa
sebagaimana yang ditentukannya.

(2) Mana-mana orang yang melanggar subseksyen (1) melakukan
suatu kesalahan.

**Kerahsiaan laporan pemeriksaan**

**52. (1) Jika suatu laporan atau mana-mana bahagian daripada**
laporan itu telah dikeluarkan dalam apa-apa bentuk berkenaan
dengan seseorang pemegang lesen atau ejen perniagaan perkhidmatan
wang oleh Bank selepas suatu pemeriksaan di bawah seksyen 48
atau 49, laporan itu tidak boleh dizahirkan oleh pemegang lesen
atau ejen perniagaan perkhidmatan wang itu atau oleh manamana pengarahnya, ketua pegawai eksekutifnya, pekerjanya atau
juruauditnya kepada mana-mana orang lain kecuali dalam hal
keadaan yang diperuntukkan di bawah subseksyen (2).

(2) Penzahiran laporan yang disebut dalam subseksyen (1)
boleh dibuat—

_(a) oleh pemegang lesen atau ejen perniagaan perkhidmatan_
wang itu kepada mana-mana pengarahnya, ketua pegawai
eksekutifnya, pekerjanya atau juruauditnya semata-mata
berhubung dengan pelaksanaan kewajipan oleh orang
itu, mengikut mana-mana yang berkenaan;

_(b) oleh pemegang lesen atau ejen perniagaan perkhidmatan_
wang itu, bagi mematuhi suatu perintah mahkamah;
atau


-----

50 _Rang Undang-Undang_

_(c) oleh pemegang lesen atau ejen perniagaan perkhidmatan_
wang itu, kepada mana-mana orang lain dengan kelulusan
bertulis daripada Bank terlebih dahulu.

(3) Dalam memberikan sesuatu kelulusan bertulis bagi apa-apa
penzahiran di bawah perenggan (2)(c), Bank boleh mengenakan
apa-apa syarat sebagaimana yang difikirkannya wajar.

(4) Obligasi seorang pengarah, ketua pegawai eksekutif, pekerja
atau juruaudit yang disebut dalam subseksyen (1) hendaklah
berterusan selepas penamatan atau pemberhentikan pelantikannya
atau pekerjaannya dengan pemegang lesen atau ejen perniagaan
perkhidmatan wang itu.

(5) Mana-mana orang yang mempunyai apa-apa dokumen atau
maklumat yang pada pengetahuannya telah dizahirkan dengan
melanggar subseksyen (1) tidak boleh menzahirkan dokumen atau
maklumat itu kepada mana-mana orang lain.

(6) Mana-mana orang yang melanggar subseksyen (1), (4) atau
(5) atau tidak mematuhi apa-apa syarat yang dikenakan di bawah
subseksyen (3) melakukan suatu kesalahan.

BAHAGIAN VII

PENYIASATAN DAN PENGUATKUASAAN

**Pelantikan pegawai penyiasat**

**53.** Bank boleh melantik mana-mana pegawai atau pekerjanya atau
mana-mana orang lain yang diberi kuasa di bawah subseksyen 3(3)
untuk menjadi seorang pegawai penyiasat.

**Kuasa pegawai penyiasat**

**54. (1) Seseorang pegawai penyiasat yang dilantik di bawah**
seksyen 53 hendaklah mempunyai segala kuasa, fungsi dan
kewajipan yang diberikan kepada seorang pegawai penyiasat di
bawah Bahagian ini, dan jika pegawai penyiasat itu bukan seorang
pegawai atau pekerja Bank, dia hendaklah, berhubung dengan
kuasa, fungsi dan kewajipan itu—

_(a) tertakluk kepada, dan_


-----

_Perniagaan Perkhidmatan Wang_ 51

_(b) menikmati hak, keistimewaan, perlindungan, kekebalan_
dan tanggung rugi sebagaimana yang ditentukan
dalam,

peruntukan Akta ini, Akta Bank Negara Malaysia 2009 atau manamana undang-undang bertulis lain yang terpakai bagi seseorang
pegawai atau pekerja Bank seolah-olah dia ialah seorang pegawai
atau pekerja Bank.

(2) Seseorang pegawai penyiasat hendaklah tertakluk kepada
arahan dan kawalan Gabenor, atau mana-mana pegawai lain Bank
sebagaimana yang diberi kuasa oleh Gabenor untuk bertindak bagi
pihaknya, dan mana-mana pegawai penyiasat lain yang berpangkat
lebih tinggi daripadanya, dan hendaklah menjalankan kuasanya,
melaksanakan fungsinya, dan menunaikan kewajipannya yang
disebut dalam subseksyen (1) dengan mematuhi apa-apa petunjuk,
arahan, syarat, sekatan atau batasan sebagaimana yang Gabenor,
atau seseorang pegawai Bank yang diberi kuasa untuk bertindak
bagi pihaknya, atau seseorang pegawai penyiasat yang berpangkat
lebih tinggi, boleh menentukan secara lisan atau bertulis, sama ada
secara am atau dalam apa-apa hal atau hal keadaan tertentu.

(3) Gabenor, atau mana-mana pegawai Bank yang diberi kuasa
oleh Gabenor untuk bertindak bagi pihaknya, hendaklah mempunyai
segala kuasa, fungsi dan kewajipan seorang pegawai penyiasat.

(4) Seseorang pegawai penyiasat yang menjalankan apa-apa
pemeriksaan ke atas mana-mana orang di bawah Bahagian ini
hendaklah mempunyai kuasa untuk mengendalikan sumpah atau
ikrar kepada orang yang sedang diperiksa.

**Penggeledahan dan penyitaan dengan waran**

**55. (1) Jika ternyata pada seseorang Majistret, atas maklumat**
bertulis dengan bersumpah dan selepas apa-apa siasatan sebagaimana
yang difikirkannya perlu, bahawa terdapat sebab yang munasabah
untuk mempercayai bahawa—

_(a) mana-mana premis telah digunakan atau akan digunakan_
bagi; atau

_(b) terdapat di dalam mana-mana premis keterangan yang_
perlu bagi menjalankan suatu penyiasatan mengenai,


-----

52 _Rang Undang-Undang_

pelakuan suatu kesalahan di bawah Akta ini, Majistret itu boleh
mengeluarkan suatu waran yang memberi kuasa kepada pegawai
penyiasat yang dinamakan dalam waran itu, pada bila-bila masa
yang munasabah, pada waktu siang atau malam dan dengan atau
tanpa bantuan, untuk memasuki premis itu dan sekiranya perlu
dengan kekerasan.

(2) Sesuatu waran yang dikeluarkan di bawah subseksyen (1)
boleh memberikan kuasa kepada pegawai penyiasat untuk—

_(a) memasuki mana-mana premis dan menggeledah bagi,_
menyita dan menahan apa-apa harta, radas, kelengkapan,
jentera, komputer, output komputer, sistem, dokumen
atau maklumat;

_(b) memeriksa, membuat salinan, atau mengambil cabutan_
daripada, apa-apa harta, radas, kelengkapan, jentera,
komputer, output komputer, sistem, dokumen atau
maklumat yang disita dan ditahan;

_(c) mengambil milikan, dan memindahkan dari premis itu,_
apa-apa harta, radas, kelengkapan, jentera, komputer,
output komputer, sistem, dokumen atau maklumat yang
disita dan ditahan;

_(d) memeriksa mana-mana orang yang berada di dalam,_
atau di, premis itu, dan bagi maksud pemeriksaan itu,
menahan orang itu dan memindahkannya ke mana-mana
tempat yang perlu untuk membantu pemeriksaan itu, dan
menyita dan menahan apa-apa harta, radas, kelengkapan,
jentera, komputer, output komputer, sistem, dokumen
atau maklumat yang dijumpai pada orang itu;

_(e) memecah buka, memeriksa, dan menggeledah, apa-apa_
artikel, bejana atau bekas; atau

_(f) memberhentikan, menahan atau menggeledah mana-mana_
kenderaan.

(3) Seseorang pegawai penyiasat yang memeriksa mana-mana
orang di bawah perenggan (2)(d) boleh menahan orang itu bagi
suatu tempoh sebagaimana yang diperlukan untuk membolehkan
pemeriksaan itu dijalankan yang mana tidak boleh dalam apa-apa
keadaan melebihi dua puluh empat jam tanpa kebenaran seorang
Majistret, dan boleh jika perlu memindahkannya dalam jagaan ke
mana-mana tempat lain sebagaimana yang boleh diputuskan oleh
Bank untuk memudahkan pemeriksaan itu.


-----

_Perniagaan Perkhidmatan Wang_ 53

(4) Tiada seorang pun boleh diperiksa kecuali oleh seorang
pegawai penyiasat yang sama jantina, dan pemeriksaan sedemikian
hendaklah dijalankan dengan penuh kesopanan.

(5) Seseorang pegawai penyiasat boleh, dalam menjalankan
kuasanya di bawah seksyen ini, jika perlu untuk berbuat
demikian—

_(a) memecah buka mana-mana pintu luar atau pintu dalam_
premis itu atau mana-mana pagar, kurungan, pintu atau
halangan yang lain kepada premis, untuk masuk ke
dalamnya;

_(b) memasuki dengan kekerasan premis itu dan tiap-tiap_
bahagian premis itu;

_(c) memindahkan dengan menggunakan kekerasan apa-apa_
halangan kepada kemasukan, penggeledahan, penyitaan,
penahanan atau pemindahan yang dia diberi kuasa untuk
melaksanakannya di bawah seksyen ini; dan

_(d) menahan mana-mana orang yang dijumpai di dalam premis_
itu sehingga pengeledahan itu selesai.

**Penggeledahan dan penyitaan tanpa waran**

**56. Jika seseorang pegawai penyiasat berpuas hati atas maklumat**
yang diterima bahawa dia mempunyai sebab yang munasabah untuk
mempercayai bahawa oleh sebab kelengahan dalam memperoleh
suatu waran geledah di bawah seksyen 55 penyiasatan akan terjejas
atau keterangan mengenai pelakuan sesuatu kesalahan mungkin
diganggu, dipindahkan, dirosakkan atau dimusnahkan, pegawai
penyiasat itu boleh memasuki premis itu dan menjalankan di dalam,
di dan berkenaan dengan premis itu semua kuasa yang disebut
dalam seksyen 55 dengan cara yang sepenuhnya dan secukupnya
seolah-olah dia telah diberi kuasa untuk berbuat demikian oleh
suatu waran yang dikeluarkan di bawah seksyen itu.

**Kuasa pegawai penyiasat dalam penjalanan penyiasatan**

**57. Seseorang pegawai penyiasat boleh menyita, mengambil**
milikan, dan menahan apa-apa harta, radas, kelengkapan, jentera,
komputer, output komputer, sistem, dokumen atau maklumat yang
dikemukakan kepadanya dalam penjalanan penyiasatannya.


-----

54 _Rang Undang-Undang_

**Akses kepada data, dsb.**

**58. Seseorang pegawai penyiasat hendaklah bagi maksud seksyen**
ini diberikan kata laluan, kod penyulitan, kod penyahsulitan,
perisian atau perkakasan yang perlu atau apa-apa cara lain yang
diperlukan—

_(a) bagi mendapatkan akses ke dalam apa-apa program atau_
data yang disimpan dalam sesuatu komputer; atau

_(b) untuk membolehkan pemahaman apa-apa output komputer_
dalam sesuatu bentuk yang maklumat itu tersimpan dalam
sesuatu output komputer dapat diambil dan yang boleh
dilihat dan dibaca.

**Waran boleh diterima walaupun cacat**

**59.** Suatu waran geledah yang dikeluarkan di bawah Akta ini
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan
bagi waran itu, dan apa-apa harta, radas, kelengkapan, jentera,
komputer, output komputer, sistem, dokumen atau maklumat
yang disita di bawah waran itu hendaklah boleh diterima sebagai
keterangan dalam mana-mana prosiding di bawah Akta ini.

**Senarai harta, dsb., yang disita**

**60. (1) Seseorang pegawai penyiasat, dalam penjalanan penyiasatan**
atau pengeledahannya, hendaklah—

_(a)_ menyediakan dan menandatangani suatu senarai segala
harta, radas, kelengkapan, jentera, komputer, output
komputer, sistem, dokumen atau maklumat yang disita;
dan

_(b) menyatakan dalam senarai itu lokasi di mana, atau orang_
yang, harta, radas, kelengkapan, jentera, komputer, output
komputer, dokumen atau maklumat itu dijumpai atau
didapati.

(2) Penghuni premis yang dimasuki di bawah subseksyen 55(1)
atau seksyen 56 semasa penjalanan penyiasatan, atau mana-mana
orang bagi pihak penghuni, atau jika tiada penghuni atau orang
bagi pihak penghuni itu, seorang pegawai polis, hendaklah pada


-----

_Perniagaan Perkhidmatan Wang_ 55

setiap masa dibenarkan untuk hadir sepanjang penggeledahan itu,
menandatangani senarai penggeledahan itu atau meletakkan cap
ibu jarinya ke atas senarai itu, dan diberikan satu salinan senarai
geledah yang telah disiapkan dan ditandatangani di bawah seksyen
ini.

(3) Jika penghuni, atau orang yang bertindak bagi pihak
penghuni itu, atau pegawai polis di bawah subseksyen (2) enggan
untuk menandatangani senarai geledah itu atau meletakkan cap
ibu jarinya ke atas senarai itu, pegawai penyiasat itu hendaklah
mengendorskan namanya atas senarai geledah itu, hakikat keengganan
berbuat demikian dan sebab baginya, jika ada, yang dinyatakan
oleh penghuni itu, orang yang bertindak bagi penghuni itu atau
pegawai polis itu.

(4) Bagi maksud subseksyen (2) dan (3), “pegawai polis” ertinya
seorang pegawai polis yang pangkatnya tidak kurang daripada
pangkat inspektor.

**Pelepasan harta, dsb., yang disita**

**61. (1) Seseorang pegawai penyiasat, melainkan diperintahkan**
selainnya oleh mana-mana mahkamah, hendaklah—

_(a)_ pada penutupan penyiasatan atau apa-apa prosiding yang
berbangkit daripadanya; atau

_(b) dengan terlebih dahulu mendapat keizinan bertulis daripada_
mana-mana pegawai Bank yang diberikan kuasa oleh
Gabenor untuk bertindak bagi pihaknya bagi maksud
ini, atau mana-mana pegawai penyiasat yang berpangkat
lebih tinggi daripadanya, pada bila-bila masa sebelum
penutupan penyiasatan,

melepaskan apa-apa harta, radas, kelengkapan, jentera, komputer,
output komputer, sistem, dokumen atau maklumat yang disita,
ditahan atau dialih olehnya, atau oleh mana-mana pegawai penyiasat
lain di bawah Bahagian ini, kepada orang yang harta, radas,
kelengkapan, jentera, komputer, output komputer, sistem, dokumen
atau maklumat itu disita, ditahan atau dialih, jika dia berpuas
hati bahawa harta, radas, kelengkapan, jentera, komputer, output
komputer, sistem, dokumen atau maklumat itu tidak diperlukan
bagi maksud apa-apa pendakwaan atau prosiding di bawah Akta
ini, atau bagi maksud apa-apa pendakwaan di bawah mana-mana
undang-undang bertulis yang lain.


-----

56 _Rang Undang-Undang_

(2) Pegawai penyiasat yang menyebabkan apa-apa pelepasan
di bawah subseksyen (1) hendaklah merekodkan secara bertulis
hal keadaan, dan sebab bagi, pelepasan sedemikian.

(3) Jika seorang pegawai penyiasat tidak dapat menentukan
orang di bawah subsekyen (1) yang harta, radas, kelengkapan,
jentera, komputer, output komputer, sistem, dokumen atau maklumat
itu disita, ditahan atau dialih, dia hendaklah membuat suatu
permohonan secara bertulis kepada mahkamah tentang pelupusan
harta, radas, kelengkapan, jentera, komputer, output komputer,
sistem, dokumen atau maklumat itu.

(4) Mahkamah apabila menerima permohonan di bawah
subseksyen (3) dan setelah berpuas hati bahawa orang di bawah
subseksyen (1) yang harta, radas, kelengkapan, jentera, komputer,
output komputer, sistem, dokumen atau maklumat yang disita,
ditahan atau dialih itu tidak dapat dikesan hendaklah memerintahkan
harta, radas, kelengkapan, jentera, komputer, output komputer,
sistem, dokumen atau maklumat itu dilucut hak atau dilupuskan
oleh Bank.

**Halangan terhadap penjalanan kuasa pegawai penyiasat**

**62. Mana-mana orang yang—**

_(a) enggan memberikan mana-mana pegawai penyiasat yang_
menjalankan kuasanya di bawah Bahagian ini akses ke
mana-mana premis atau bahagian premis itu, atau enggan
membenarkan dirinya diperiksa;

_(b) menyerang, menghalang, menggalang atau melengah-_
lengahkan seseorang pegawai penyiasat untuk masuk
sedangkan dia berhak masuk;

_(c) tidak mematuhi apa-apa tuntutan yang sah daripada_
seseorang pegawai penyiasat yang melaksanakan
kewajipannya di bawah Bahagian ini;

_(d) tidak memberikan kepada seseorang pegawai penyiasat_
apa-apa harta, radas, kelengkapan, jentera, komputer,
output komputer, sistem, dokumen atau maklumat yang
semunasabahnya dikehendaki daripadanya dan yang
berkuasa diberikan olehnya;


-----

_Perniagaan Perkhidmatan Wang_ 57

_(e) tidak mengemukakan kepada, atau menyembunyikan atau_
cuba menyembunyikan daripada, seseorang pegawai
penyiasat apa-apa harta, radas, kelengkapan, jentera,
komputer, output komputer, sistem, dokumen atau
maklumat yang dikehendaki oleh pegawai penyiasat
itu;

_(f) menyelamatkan atau berusaha menyelamatkan apa-apa_
benda yang telah disita, ditahan atau dipindahkan;

_(g) memberikan kepada seseorang pegawai penyiasat dengan_
mengatakan sebagai benar maklumat yang dia tahu,
atau mempunyai sebab bagi mempercayai adalah palsu;
atau

_(h) sebelum atau selepas apa-apa penggeledahan atau penyitaan,_
menyembunyikan, menyorokkan, mengubah pinda, melupus,
memecah atau selainnya memusnahkan apa-apa harta,
radas, kelengkapan, jentera, komputer, output komputer,
sistem, dokumen atau maklumat untuk mengelakkannya
daripada disita atau memberikan perlindungan ke atas
harta, radas, kelengkapan, jentera, komputer, output
komputer, sistem, dokumen atau maklumat itu,

melakukan suatu kesalahan dan boleh, apabila disabitkan, didenda
tidak melebihi lima juta ringgit atau dipenjarakan selama tempoh
tidak melebihi sepuluh tahun atau kedua-duanya.

**Kehendak supaya menyediakan terjemahan**

**63.** (1) Jika seseorang pegawai penyiasat menjumpai, menyita,
menahan atau mengambil milik, sesuatu dokumen yang, keseluruhan
atau sebahagiannya, adalah dalam suatu bahasa selain bahasa
kebangsaan atau bahasa Inggeris, atau dalam apa-apa isyarat
atau kod, maka pegawai penyiasat itu boleh, secara lisan atau
bertulis, menghendaki orang yang mempunyai milikan, jagaan atau
kawalan ke atas dokumen itu, supaya memberikan kepada pegawai
penyiasat itu suatu terjemahan dalam bahasa kebangsaan atau
bahasa Inggeris dalam apa-apa tempoh yang ditentukannya.

(2) Jika orang yang dikehendaki untuk memberikan suatu
terjemahan di bawah subseksyen (1) bukannya orang yang disiasat,
Bank boleh membayar kepadanya suatu fi yang munasabah bagi
terjemahan itu.


-----

58 _Rang Undang-Undang_

(3) Tiada seorang pun boleh dengan pengetahuannya memberikan
suatu terjemahan di bawah subseksyen (1) yang bukannya suatu
terjemahan yang tepat, jujur dan benar, atau yang diketahuinya
membuat suatu terjemahan di bawah subseksyen itu yang tidak
tepat, jujur dan benar.

(4) Mana-mana orang yang melanggar subseksyen (3) melakukan
suatu kesalahan.

**Notis panggilan pemeriksaan**

**64. (1) Bagi maksud suatu pemeriksaan di bawah Bahagian ini,**
apa-apa notis yang diberikan hendaklah, jika boleh dilaksanakan,
disampaikan secara kediri kepada orang yang dinyatakan dalam
notis itu.

(2) Dalam hal suatu perbadanan, notis itu boleh disampaikan
kepada setiausaha atau pegawai lain perbadanan yang seumpama
itu atau mana-mana orang yang bertanggungjawab bagi pengurusan
hal ehwal perbadanan itu.

(3) Jika orang yang dinyatakan dalam notis yang diberikan
di bawah seksyen ini tidak boleh dijumpai setelah usaha wajar
dibuat, notis itu boleh disampaikan—

_(a) dalam hal seorang individu, di alamat kediamannya dengan_
meninggalkan satu salinan notis untuk orang itu kepada
anggota keluarganya yang dewasa, atau dengan orang
gajinya yang tinggal bersama dengannya atau dengan
mana-mana orang dewasa lain yang menghuni premis
itu bersama-samanya;

_(b) dalam hal suatu entiti termasuklah seorang pemegang_
lesen atau ejen perniagaan perkhidmatan wang, di
alamat berdaftarnya atau alamat perniagaannya, dengan
meninggalkan satu salinan notis itu dengan seorang
pekerja entiti itu atau melekatkan notis itu di beberapa
bahagian penting premis entiti itu.

(4) Jika orang yang dinyatakan dalam mana-mana notis yang
diberikan di bawah Akta ini tidak boleh dijumpai walaupun usaha
wajar dijalankan, dan penyampaian tidak boleh dibuat sebagaimana
yang diperuntukkan oleh subseksyen (3), satu salinan notis itu
hendaklah dilekatkan di beberapa bahagian penting premis itu


-----

_Perniagaan Perkhidmatan Wang_ 59

atau mana-mana tempat lain yang orang yang dinyatakan dalam
notis itu pada lazimnya tinggal, dan dalam hal sedemikian notis
itu hendaklah disifatkan sebagai telah disampaikan.

(5) Jika selepas suatu penyiasatan yang dibuat di bawah Akta
ini, pegawai penyiasat mendapati bahawa terdapat keterangan
yang mencukupi atau alasan munasabah untuk mengesyaki bagi
membenarkan pemulaan atau penerusan mana-mana prosiding
terhadap mana-mana orang, pegawai penyiasat itu hendaklah
menghendaki seseorang pengadu, jika ada, dan seramai orang
yang boleh yang pegawai penyiasat itu berpendapat mengetahui
hal keadaan kes itu sebagaimana yang difikirkannya perlu, untuk
melaksanakan satu jaminan untuk hadir ke hadapan mahkamah
yang dinamakan dalam notis itu.

(6) Jika mana-mana pengadu atau orang yang disebutkan dalam
subseksyen (5) enggan untuk melaksanakan suatu jaminan di
bawah subseksyen itu, pegawai penyiasat itu hendaklah melaporkan
keengganan sedemikian kepada mahkamah yang boleh dengan
sebab hal itu pada budi bicaranya mengeluarkan waran atau saman
untuk memastikan kehadiran pengadu atau orang itu.

**Kuasa untuk memeriksa orang**

**65. (1) Jika seseorang pegawai penyiasat mempunyai sebab**
untuk mengesyaki bahawa suatu kesalahan sedang dilakukan atau
telah dilakukan di bawah Akta ini, dia boleh, melalui notis secara
bertulis—

_(a) memerintahkan mana-mana orang supaya hadir di hadapannya_
bagi maksud diperiksa secara lisan oleh pegawai penyiasat
itu berhubung dengan apa-apa perkara yang boleh,
pada pendapat pegawai penyiasat itu, membantu dalam
penyiasatan ke atas kesalahan itu;

_(b) memerintahkan mana-mana orang itu supaya mengemukakan_
di hadapan pegawai penyiasat itu harta, radas, kelengkapan,
jentera, komputer, output komputer, sistem, dokumen,
maklumat, artikel atau benda yang boleh, pada pendapat
pegawai penyiasat itu, membantu dalam penyiasatan ke
atas kesalahan itu; atau

_(c) menghendaki mana-mana orang supaya memberikan satu_
pernyataan bertulis yang dibuat atas sumpah atau ikrar
menerangkan di dalamnya segala maklumat sedemikian


-----

60 _Rang Undang-Undang_

yang mungkin dikehendaki di bawah notis itu, merupakan
maklumat yang, pada pendapat pegawai penyiasat itu,
akan dapat membantu dalam penyiasatan ke atas kesalahan
itu,

dan hendaklah mengubah kepada bertulis apa-apa kenyataan yang
dibuat oleh orang yang diperiksa itu.

(2) Seseorang yang kepadanya suatu perintah di bawah
perenggan (1)(a) atau (b), atau suatu kehendak di bawah perenggan
(1)(c), telah diberikan hendaklah mematuhi terma perintah
atau kehendak itu, mengikut mana-mana yang berkenaan, dan,
khususnya—

_(a) seseorang yang kepadanya suatu perintah di bawah_
perenggan (1)(a) telah diberikan hendaklah hadir mengikut
terma perintah itu untuk diperiksa, dan hendaklah terus
hadir sedemikian dari sehari ke sehari sebagaimana yang
diarahkan oleh pegawai penyiasat sehinggalah pemeriksaan
itu selesai, dan hendaklah di sepanjang pemeriksaan
itu menzahirkan segala maklumat yang ada dalam
pengetahuannya, atau yang tersedia ada untuknya, atau
yang boleh didapatkan olehnya, berkenaan dengan perkara
yang berhubungan dengannya dia sedang diperiksa, sama
ada apa-apa soalan dikemukakan kepadanya ataupun tidak
mengenainya itu, dan jika apa-apa soalan dikemukakan
kepadanya dia hendaklah menjawab soalan itu dengan
benar dan sepanjang yang dia tahu dan percaya, dan
tidak boleh enggan menjawab apa-apa soalan atas alasan
yang soalan itu mungkin menunjukkan dia atau suami
atau isterinya, mengikut mana-mana yang berkenaan,
adalah bersalah;

_(b) seseorang yang kepadanya suatu perintah telah diberikan_
di bawah perenggan (1)(b) tidak boleh menyembunyikan,
menyorokkan, memusnahkan, mengubahpinda,
memindahkan dari atau menghantar ke luar Malaysia,
atau mengurusniagakan, membelanjakan, atau melupuskan,
apa-apa harta, radas, kelengkapan, jentera, komputer,
output komputer, sistem, dokumen, maklumat, artikel
atau benda yang dinyatakan dalam perintah itu, atau
mengubahpinda atau merosakkan apa-apa catatan dalam
mana-mana dokumen lain yang itu atau menyebabkannya
supaya dilakukan, atau membantu atau berkomplot untuk
melakukannya; dan


-----

_Perniagaan Perkhidmatan Wang_ 61

_(c) seseorang yang kepadanya suatu notis bertulis telah_
diberikan di bawah perenggan (1)(c) hendaklah, dalam
pernyataannya yang dibuat atas sumpah atau ikrar,
memberikan dan menzahirkan dengan benar semua
maklumat yang dikehendaki di bawah notis itu yang
berada dalam pengetahuannya, atau yang tersedia ada
untuknya, atau yang boleh didapatkan olehnya, dan tidak
boleh gagal memberikan atau menzahirkan maklumat itu
atas alasan yang maklumat itu mungkin menunjukkan
bahawa dia atau suami atau isterinya, mengikut manamana yang berkenaan, adalah bersalah.

(3) Seseorang yang kepadanya suatu perintah atau notis diberikan
di bawah subseksyen (1) hendaklah mematuhi notis atau perintah
itu dan peruntukan subseksyen (2) yang berhubungan dengannya,
walau apa pun peruntukan mana-mana undang-undang bertulis,
sama ada diperbuat sebelum atau selepas mula berkuatkuasanya
Akta ini, atau apa-apa sumpah, akujanji atau kehendak menyimpan
rahsia, yang berlawanan, atau apa-apa kewajipan di bawah apa-apa
kontrak, perjanjian atau perkiraan, sama ada nyata atau tersirat,
yang berlawanan.

(4) Jika mana-mana orang menzahirkan apa-apa maklumat
atau mengemukakan apa-apa harta, radas, kelengkapan, jentera,
komputer, output komputer, sistem, dokumen, maklumat, artikel,
atau benda, menurut subseksyen (1) dan (2), baik orang yang mulamula disebutkan itu, mahupun mana-mana orang lain yang bagi
pihak atau atas arahannya atau yang sebagai ejen atau pekerjaa
orang yang mula-mula disebut itu mungkin bertindak, tidak boleh,
oleh sebab penzahiran atau pengemukaan itu, dikenakan apa-apa
dakwaan kerana apa-apa kesalahan di bawah atau menurut kuasa
mana-mana undang-undang, atau dikenakan apa-apa prosiding
atau tuntutan dalam apa-apa bentuk atau apa-apa perihalan oleh
mana-mana orang di bawah atau menurut kuasa apa-apa perjanjian
atau perkiraan, atau bagaimana jua pun selainnya.

(5) Seseorang pegawai penyiasat boleh menyita, mengambil
milik dan menahan selama apa-apa jangka masa yang difikirkannya
perlu, apa-apa harta, radas, kelengkapan, jentera, komputer,
output komputer, sistem, dokumen, maklumat, artikel atau benda
yang dikemukakan di hadapannya semasa berjalannya sesuatu
penyiasatan di bawah subseksyen (1), atau memeriksa orang yang
sedang diperiksa olehnya di bawah perenggan (1)(a), atau yang


-----

62 _Rang Undang-Undang_

mengemukakan apa-apa benda kepadanya di bawah perenggan (1)(b),
untuk memastikan sama ada apa-apa benda yang relevan dengan
penyiasatan itu disembunyikan, atau selainnya, pada diri orang
itu.

(6) Sesuatu pernyataan yang telah diubah kepada bertulis oleh
seorang pegawai penyiasat mengikut subseksyen (1) hendaklah
dibacakan kepada dan ditandatangani oleh orang yang sedang
diperiksa, dan jika orang itu enggan menandatangani rekod itu,
pegawai penyiasat itu hendaklah mengendorskan atas rekod itu
di bawah tandatangannya dengan menyatakan hal keengganan itu
dan sebab-sebab baginya, jika ada, yang dinyatakan oleh orang
yang diperiksa itu.

(7) Rekod suatu pemeriksaan di bawah perenggan (1)(a), atau
suatu pernyataan bertulis atas sumpah atau ikrar yang dibuat
menurut perenggan (1)(c), atau apa-apa harta, radas, kelengkapan,
jentera, komputer, output komputer, sistem, dokumen, makllumat,
artikel atau benda yang dikemukakan di bawah perenggan (1)(b)
atau selainnya semasa berjalannya suatu pemeriksaan di bawah
perenggan (1)(a) atau di bawah sesuatu pernyataan bertulis atas
sumpah atau ikrar yang dibuat menurut perenggan (1)(c), hendaklah,
walau apa pun mana-mana undang-undang bertulis atau rukun
undang-undang yang berlawanan, menjadi boleh diterima sebagai
keterangan dalam apa-apa prosiding di mana-mana mahkamah 
_(a) bagi, atau yang berhubungan dengan, sesuatu kesalahan_
di bawah Akta ini;

_(b) bagi, atau yang berhubungan dengan, apa-apa perkara_
lain di bawah Akta ini; atau

_(c) bagi, atau yang berhubungan dengan, apa-apa kesalahan_
di bawah mana-mana undang-undang bertulis lain,

tidak kira sama ada prosiding itu adalah terhadap orang yang telah
diperiksa, atau yang mengemukakan harta, radas, kelengkapan,
jentera, komputer, output komputer, sistem, dokumen, maklumat,
artikel atau benda, atau yang membuat pernyataan bertulis atas
sumpah atau ikrar itu, atau terhadap mana-mana orang lain.

(8) Mana-mana orang yang tidak mematuhi sesuatu perintah atau
kehendak seseorang pegawai penyiasat di bawah subseksyen (1) atau
(2) melakukan suatu kesalahan dan hendaklah, apabila disabitkan,
didenda tidak melebihi lima juta ringgit atau dipenjarakan selama
tempoh tidak melebihi sepuluh tahun atau kedua-duanya.


-----

_Perniagaan Perkhidmatan Wang_ 63

**Penyerahan dokumen perjalanan**

**66.** (1) Walau apa jua pun yang berlawanan dengan mana-mana
undang-undang bertulis, seseorang pegawai penyiasat boleh,
melalui notis bertulis, menghendaki mana-mana orang yang
tertakluk kepada suatu penyiasatan di bawah Bahagian ini, untuk
menyerahkan dokumen perjalanannya termasuklah pasport atau
permit masuk yang dalam milikannya, dalam apa-apa tempoh
sebagaimana yang dinyatakan dalam notis bertulis itu.

(2) Suatu notis di bawah subseksyen (1) hendaklah
diserahsampaikan dalam cara yang diperuntukkan dalam seksyen
64.

(3) Seseorang yang suatu notis di bawah subseksyen (1)
diserahsampaikan kepadanya hendaklah mematuhi notis itu, jika
enggan dia boleh ditangkap dan dibawa ke hadapan seorang
majistret.

(4) Jika seseorang itu dibawa ke hadapan seorang Majistret,
melainkan orang itu mematuhi notis di bawah subseksyen (1) atau
memuaskan hati Majistret bahawa dia tidak mempunyai dokumen
perjalanan, Majistret hendaklah dengan waran menahan orang itu
dalam penjara—

_(a) sehingga habis tempoh empat belas hari dari tarikh_
hukumannya itu; atau

_(b) sehingga dia mematuhi notis di bawah subseksyen (1),_

yang mana lebih awal.

(5) Bagi maksud subseksyen (4), suatu sijil yang ditandatangani
oleh Pendakwa Raya yang memberitahu bahawa orang itu telah
mematuhi notis bertulis di bawah subseksyen (1) hendaklah
menjadi kebenaran yang mencukupi bagi Pesuruhjaya Penjara
untuk melepaskan orang itu.

(6) Seseorang pegawai penyiasat boleh, dengan kelulusan
bertulis daripada Bank, melalui notis bertulis yang dikeluarkan oleh
mana-mana pegawai imigrisen, menghendaki bahawa mana-mana
orang yang tertakluk kepada suatu penyiasatan yang berhubungan
dengan suatu kesalahan di bawah Akta ini dihalang daripada
meninggalkan Malaysia.


-----

64 _Rang Undang-Undang_

(7) Pegawai imigresen itu, apabila dimaklumkan oleh suatu notis
bertulis yang dibuat di bawah subseksyen (6), boleh menghendaki
orang yang tertakluk kepada suatu penyiasatan berkenaan dengan
suatu kesalahan di bawah Akta ini, menyerahkan pasport, permit
keluar atau mana-mana dokumen perjalanannya yang lain dalam
milikannya kepada seseorang pegawai Imigresen.

(8) Tertakluk kepada mana-mana perintah yang dikeluarkan atau
dibuat di bawah mana-mana undang-undang bertulis, berhubung
dengan pembuangan negeri dan imigresen, “pegawai imigresen”
ertinya seseorang yang dilantik di bawah seksyen 3 Akta Imigresen
1959/63 [Akta 155].

(9) Walau apa pun subseksyen (3), mana-mana orang yang
tidak mematuhi notis bertulis di bawah subseksyen (1) melakukan
kesalahan.

**Bantuan kepada pegawai polis atau pihak berkuasa awam,**
**dsb.**

**67.** Walau apa pun apa-apa jua di bawah Akta ini atau undangundang bertulis yang lain, Bank, atas inisiatifnya sendiri, atau atas
permintaan seorang pegawai polis atau mana-mana pihak berkuasa
awam atau institusi, yang sedang menjalankan apa-apa penyiasatan
di bawah mana-mana undang-undang, boleh membenarkan pegawai
polis, pihak berkuasa awam atau institusi itu akses kepada atau
suatu salinan kepada—

_(a) suatu dokumen yang disita, ditahan atau diambil milik;_

_(b)_ suatu rekod pemeriksaan; atau

_(c)_ suatu pernyataan bertulis yang bersumpah atau diikrar.

di bawah Akta ini.

**Pegawai penyiasat disifatkan sebagai pekhidmat awam dan**
**pegawai awam**

**68.** Seseorang pegawai penyiasat hendaklah disifatkan sebagai
seorang pekhidmat awam bagi maksud Kanun Keseksaan

[Akta 574], dan sebagai seorang pegawai awam bagi maksud
Kanun Prosedur Jenayah [Akta 593] atau mana-mana undangundang bertulis lain sebagaimana yang ditetapkan oleh Menteri,
atas syor Bank.


-----

_Perniagaan Perkhidmatan Wang_ 65

**Kesalahan boleh tangkap**

**69. Kesalahan yang boleh dihukum di bawah Akta ini adalah**
suatu kesalahan boleh tangkap, dan seseorang pegawai polis
yang pangkatnya tidak kurang daripada pangkat inspektor, atau
seseorang pegawai penyiasat yang dilantik di bawah seksyen 53
boleh menangkap seseorang tanpa waran yang mana dia secara
munasabah mengesyaki kesalahan itu telah dilakukan atau sedang
dilakukan.

**Orang yang ditangkap untuk diserahkan kepada polis**

**70. Seseorang pegawai penyiasat yang membuat penangkapan di**
bawah seksyen 69, hendaklah tanpa kelengahan yang tidak perlu,
menyerahkan orang yang ditangkap sedemikian kepada seorang
pegawai polis, jika tidak ada pegawai polis, membawa orang itu ke
balai polis yang berhampiran, dan selepas itu orang yang ditangkap
seperti disebut terdahulu hendaklah diuruskan sebagaimana yang
diperuntukkan oleh undang-undang yang berhubungan dengan
prosedur jenayah yang sedang berkuat kuasa seolah-olah dia telah
ditangkap oleh seorang pegawai polis.

**_Agent provocateur_**

**71.** Walau apa pun mana-mana undang-undang atau rukun
undang-undang yang berlawanan, dalam mana-mana prosiding
terhadap mana-mana orang bagi suatu kesalahan di bawah Akta
ini—

_(a) tiada agent provocateur pun, sama ada dia seorang pegawai_
atau pekerja Bank atau tidak, boleh dianggapkan menjadi
seorang rakan jenayah atau tidak boleh dipercayai
hanya kerana dia telah cuba melakukan atau bersubahat
dalam, atau telah bersubahat atau terlibat dalam komplot
jenayah untuk melakukan, kesalahan itu jika tujuan utama
percubaan, persubahatan atau penglibatan itu ialah untuk
mendapatkan keterangan terhadap orang itu;

_(b) apa-apa pernyataan sama ada secara lisan atau bertulis yang_
dibuat oleh mana-mana orang kepada agent provocateur
itu, termasuklah mana-mana orang yang kemudiaannya
didakwa dengan suatu kesalahan di bawah Akta ini,
hendaklah menjadi boleh diterima sebagai keterangan


-----

66 _Rang Undang-Undang_

dan diberikan kadar wajar dan pertimbangan dalam
mana-mana perbicaraan bagi suatu kesalahan di bawah
Akta ini; dan

_(c) suatu sabitan atas apa-apa kesalahan di bawah Akta ini yang_
berasaskan semata-mata pada keterangan tanpa sokongan
mana-mana agent provocateur tidak boleh menjadi tidak
sah dan tiada sabitan sedemikian boleh diketepikan
hanya kerana mahkamah yang membicarakan kes itu
tidak menyebut dalam alasan penghakimannya kehendak
supaya mengingatkan dirinya tentang bahaya membuat
sabitan berdasarkan pada keterangan sedemikian.

**Orang tertentu yang berkenaan dengannya kuasa-kuasa**
**penyiasatan boleh dijalankan**

**72. Tanpa menjejaskan keluasan kuasa penyiasatan lain yang**
diberikan kepada seseorang pegawai penyiasat di bawah Bahagian
ini, kuasa itu boleh dilaksanakannya—

_(a) terhadap—_

(i) mana-mana sekutu perniagaan yang lalu atau
sekarang;

(ii) mana-mana orang yang adalah atau pernah menjadi
seorang saudara;

(iii) mana-mana orang yang adalah, atau pernah pada
bila-bila masa, membuat apa-apa urus niaga atau
transaksi, termasuk juruaudit, dengan;

(iv) mana-mana pengarah, ketua pegawai eksekutif,
pekerja atau ejen yang lalu atau sekarang;

(v) mana-mana orang yang sedang atau telah bersangkutpaut dengan pengawalan atau pengurusan,
keseluruhan atau sebahagian hal ehwal; atau

(vi) mana-mana pemegang syer atau mana-mana orang
yang mempunyai atau pernah mempunyai sesuatu
kepentingan dalam syer, atau selainnya mempunyai
atau pernah mempunyai suatu kepentingan dalam
harta,

orang yang disyaki yang telah melakukan suatu kesalahan
di bawah Akta ini;


-----

_Perniagaan Perkhidmatan Wang_ 67

_(b) terhadap mana-mana sekutu perniagaan atau saudara kepada_
orang yang disebutkan dalam perenggan _(a); atau_

_(c) terhadap mana-mana badan diperbadankan atau tak_
diperbadankan yang baginya mana-mana orang yang
disebutkan dalam perenggan (a) ialah seorang pengarah,
ketua pegawai eksekutif, pekerja atau ejen, yang mana
badan itu adalah suatu perbadanan, mempunyai suatu
kepentingan dalam syer perbadanan itu.

BAHAGIAN VIII

KUASA-KUASA LAIN BANK

**Kuasa Bank untuk mengeluarkan arahan**

**73. (1) Jika Bank berpendapat bahawa—**

_(a)_ seseorang pemegang lesen atau ejen perniagaan perkhidmatan
wang—

(i) sedang menjalankan perniagaan perkhidmatan wang
dengan cara yang memudaratkan kepentingan
pelanggannya atau kepentingan awam secara
amnya;

(ii) sedang melanggar atau telah melanggar mana-mana
peruntukan Akta ini atau mana-mana peraturanperaturan yang dibuat di bawah Akta ini;

(iii) telah tidak mematuhi mana-mana garis panduan,
pekeliling, piawaian atau notis yang dikeluarkan
oleh Bank di bawah seksyen 74, mengikut manamana yang berkenaan; atau

(iv) telah menjadi atau mungkin akan menjadi tidak
berupaya untuk menunaikan kesemua atau manamana obligasinya di bawah Akta ini; atau

_(b) perlu untuk berbuat demikian oleh sebab apa-apa pemeriksaan_
atau penyiasatan di bawah Akta ini,

Bank boleh mengeluarkan suatu arahan secara bertulis untuk—

(A) melarang seseorang pemegang lesen atau ejen perniagaan
perkhidmatan wang daripada menjalankan kesemua atau
mana-mana bahagian daripada perniagaannya sebagaimana
yang dinyatakan dalam arahan itu;


-----

68 _Rang Undang-Undang_

(B) melarang seseorang pemegang lesen atau ejen perniagaan
perkhidmatan wang daripada melakukan atau melaksanakan
apa-apa perbuatan atau fungsi berkaitan dengan kesemua
atau mana-mana bahagian daripada perniagaannya
sebagaimana yang dinyatakan dalam arahan itu;

(C) menggantung perniagaan seseorang pemegang lesen
atau ejen perniagaan perkhidmatan wang pada apa-apa
takat dan bagi apa-apa tempoh sebagaimana yang perlu
untuk memberikan kuat kuasa kepada larangan di bawah
perenggan (A) atau (B);

(D) memberi Bank kuasa untuk mengambil ke dalam jagaannya
atau kawalannya, dokumen, harta atau harta persendirian
pemegang lesen itu atau ejen perniagaan perkhidmatan
wang seseorang pemegang lesen itu; atau

(E) menghendaki seseorang pemegang lesen atau ejen perniagaan
perkhidmatan wang supaya mengambil apa-apa langkah,
mengambil apa-apa tindakan, melakukan atau menahan
diri daripada melakukan apa-apa perbuatan atau benda,
apa jua pun, yang pada pendapat Bank adalah perlu
untuk meremedi keadaan itu, mengikut mana-mana yang
berkenaan.

(2) Dalam memberikan apa-apa arahan di bawah subseksyen (1),
Bank boleh memasukkan kehendak yang berbangkit, bersampingan
atau berdampingan sifatnya untuk dipatuhi oleh pemegang lesen
atau ejen perniagaan perkhidmatan wang itu dan Bank boleh
mengenakan apa-apa terma, syarat dan kehendak sebagaimana
yang difikirkan patut oleh Bank.

(3) Jika Bank bercadang untuk mengeluarkan suatu arahan secara
bertulis di bawah subseksyen (1) kepada seseorang pemegang
lesen atau ejen perniagaan perkhidmatan wang, Bank hendaklah
memberi orang itu suatu notis bertulis yang menyatakan tindakan
yang dicadangkan dan alasan bagi tindakan itu.

(4) Pemegang lesen atau ejen perniagaan perkhidmatan wang
itu hendaklah diberi peluang untuk membuat representasi bertulis
kepada Bank dalam tempoh empat belas hari dari tarikh notis
bertulis itu.

(5) Jika Bank berpendapat bahawa apa-apa kelengahan dalam
mengeluarkan arahan kepada seseorang pemegang lesen atau
ejen perniagaan perkhidmatan wang di bawah seksyen ini akan


-----

_Perniagaan Perkhidmatan Wang_ 69

memudaratkan kepentingan pelanggan atau orang awam, Bank
boleh mengeluarkan arahan itu dan peluang untuk membuat
representasi di bawah subseksyen (4) hendaklah diberikan sebaik
selepas keputusan untuk memberikan arahan itu dibuat dan
susulan daripada representasi itu, Bank boleh mengesahkan atau
membatalkan arahan itu.

(6) Jika tiada representasi bertulis diterima oleh Bank dalam
tempoh yang dinyatakan di bawah subseksyen (4), Bank hendaklah
melalui notis bertulis meneruskan tindakan yang dicadangkan di
bawah subseksyen (3).

(7) Jika representasi bertulis diterima, Bank hendaklah, setelah
mempertimbangkan representasi itu, memberi pemegang lesen
atau ejen perniagaan perkhidmatan wang itu suatu notis bertulis
tentang keputusannya.

(8) Suatu keputusan untuk mengambil tindakan di bawah
subseksyen (6) atau (7) hendaklah berkuat kuasa dengan sertamerta atau pada apa-apa tarikh sebagaimana yang ditentukan
oleh Bank dalam notis bertulisnya, mengikut mana-mana yang
berkenaan.

(9) Jika Bank membuat keputusan di bawah subseksyen (7)
untuk tidak mengambil apa-apa tindakan, Bank boleh mengenakan
apa-apa syarat ke atas pemegang lesen atau ejen perniagaan
perkhidmatan wang itu, mengikut mana-mana yang berkenaan,
sebagaimana yang dinyatakannya dalam arahan yang diberikan
di bawah subseksyen itu.

(10) Pemegang lesen atau ejen perniagaan perkhidmatan wang
itu hendaklah mematuhi apa-apa arahan yang dikeluarkan di bawah
seksyen ini dalam apa-apa tempoh sebagaimana yang diputuskan
oleh Bank.

(11) Seseorang pemegang lesen atau ejen perniagaan perkhidmatan
wang hendaklah memberhentikan perniagaannya jika tindakan
yang dicadangkan atau keputusan yang berkuat kuasa di bawah
subseksyen (8) berhubung dengan penggantungan perniagaan itu, dan
penggantungan itu tidak berkuat kuasa sehingga menjejaskan—

_(a) apa-apa perjanjian, transaksi atau perkiraan yang berhubungan_
dengan perniagaan yang dibuat oleh pemegang lesen
atau ejen perniagaan perkhidmatan wang itu, mengikut
mana-mana yang berkenaan; atau


-----

70 _Rang Undang-Undang_

_(b)_ apa-apa hak, tuntutan, obligasi atau liabiliti yang berbangkit
di bawah mana-mana perjanjian, transaksi atau perkiraan
sedemikian, mengikut mana-mana yang berkenaan,

sebelum perniagaan itu digantung.

(12) Kepuasan Bank di bawah subseksyen (1) bahawa manamana peruntukan Akta ini atau mana-mana peraturan yang dibuat
di bawah Akta ini telah dilanggar atau bahawa mana-mana garis
panduan, pekeliling, piawaian atau notis telah tidak dipatuhi oleh
seseorang pemegang lesen atau ejen perniagaan perkhidmatan
wang boleh tercapai tidak kira sama ada apa-apa pendakwaan
diambil atau tidak atas pelanggaran atau ketakpatuhan itu.

(13) Seseorang pemegang lesen atau ejen perniagaan perkhidmatan
wang tidak boleh membuat apa jua tuntutan terhadap Bank
atau menjadi berhak kepada pampasan daripada Bank bagi apaapa kerugian atau kehilangan yang dialaminya atau berlaku ke
atasnya disebabkan oleh pengeluaran arahan oleh Bank di bawah
subseksyen (1).

(14) Mana-mana orang yang—

_(a) tidak mematuhi apa-apa syarat yang dikenakan di bawah_
subseksyen (9) melakukan satu kesalahan; atau

_(b) melanggar subseksyen (10) melakukan suatu kesalahan_
dan boleh, apabila disabitkan, didenda tidak melebihi
lima juta ringgit atau dipenjarakan selama tempoh tidak
melebihi sepuluh tahun atau kedua-duanya.

**Kuasa mengeluarkan garis panduan, dsb.**

**74. (1) Bank boleh pada amnya berkenaan dengan Akta ini, atau**
berkenaan dengan mana-mana peruntukan tertentu Akta ini, atau
pada amnya berkenaan dengan penjalanan kesemua atau manamana pemegang lesen itu, mengeluarkan apa-apa garis panduan,
pekeliling, piawaian atau notis sebagaimana yang difikirkan wajar
oleh Bank.

(2) Bank boleh membatalkan atau meminda keseluruhan atau
mana-mana bahagian daripada mana-mana garis panduan, pekeliling,
piawaian atau notis yang dikeluarkan di bawah seksyen ini.

(3) Seseorang yang baginya garis panduan, pekeliling, piawaian
atau notis yang disebut dalam subseksyen (1) terpakai hendaklah
mematuhi garis panduan, pekeliling, piawaian atau notis itu dalam
apa-apa tempoh sebagaimana yang ditentukan oleh Bank


-----

_Perniagaan Perkhidmatan Wang_ 71

(4) Jika seseorang yang disebut dalam subseksyen (3) melanggar
atau tidak mematuhi apa-apa garis panduan, pekeliling, piawaian
atau notis yang dikeluarkan oleh Bank, Bank boleh mengambil apaapa tindakan sebagaimana yang dinyatakan dalam subseksyen 73(1)
atau 75(2) sebagaimana yang difikirkan patut oleh Bank.

**Kuasa Bank untuk mengambil tindakan pentadbiran**

**75. (1) Jika seseorang—**

_(a)_ sedang melanggar atau telah melanggar peruntukan Akta
ini selain peruntukan yang dinyatakan dalam Jadual;
atau

_(b) tidak mematuhi, menuruti, menguatkuasakan atau_
melaksanakan mana-mana garis panduan pekeliling,
piawaian atau notis bertulis yang dikeluarkan oleh Bank
di bawah seksyen 74, dalam hal keadaan apabila orang
itu di bawah suatu obligasi untuk mematuhi, menuruti,
menguatkuasakan atau melaksanakan garis panduan
pekeliling, piawaian atau notis sedemikian mengikut
mana-mana yang berkenaan,

orang itu telah melakukan suatu kemungkiran di bawah Akta
ini.

(2) Jika seseorang telah melakukan suatu kemungkiran di bawah
subseksyen (1) dan Bank berpuas hati bahawa adalah wajar untuk
mengambil tindakan terhadap orang itu, Bank boleh mengambil
mana-mana satu atau lebih daripada tindakan yang berikut:

_(a)_ untuk mengarahkan orang yang mungkir itu supaya mematuhi,
menuruti, menguatkuasakan atau melaksanakan mana-mana
peruntukan garis panduan pekeliling, piawaian atau notis
sedemikian, mengikut mana-mana yang berkenaan;

_(b) untuk mengenakan suatu penalti yang sepadan dengan_
berat atau seriusnya kemungkiran itu, tetapi dalam apaapa hal keadaan tidak melebihi satu ratus ribu ringgit;

_(c) untuk mencela orang yang mungkir itu;_


-----

72 _Rang Undang-Undang_

_(d) untuk menghendaki orang yang mungkir itu supaya mengambil_
apa-apa langkah sebagaimana yang diarahkan oleh Bank
untuk meremedi kemungkiran itu atau mengurangkan
kesan kemungkiran itu, termasuk membuat restitusi
kepada mana-mana orang lain yang terkilan dengan
kemungkiran itu; atau

_(e) untuk mengeluarkan suatu kenyataan awam yang mempunyai_
kesan bahawa, pada pendapat Bank, ia perlu bagi maksud
kepentingan awam.

(3) Bank tidak boleh mengambil apa-apa tindakan di bawah
subseksyen (2) tanpa memberi orang yang mungkir itu notis
bertulis yang menyatakan tindakan yang dicadangkan dan alasan
bagi tindakan itu.

(4) Orang yang mungkir itu hendaklah diberi peluang untuk
membuat representasi bertulis kepada Bank dalam tempoh empat
belas hari dari tarikh notis bertulis itu.

(5) Jika tiada representasi bertulis diterima oleh Bank dalam
tempoh yang dinyatakan di bawah subseksyen (4), Bank hendaklah
melalui suatu notis bertulis meneruskan tindakan yang dicadangkan
di bawah subseksyen (3).

(6) Jika representasi bertulis diterima, Bank hendaklah, setelah
mempertimbangkan representasi itu, memberi orang yang mungkir
itu suatu notis bertulis tentang keputusannya.

(7) Suatu keputusan untuk mengambil tindakan di bawah
subseksyen (5) atau (6) hendaklah berkuat kuasa dengan sertamerta atau pada apa-apa tarikh sebagaimana yang ditentukan
oleh Bank dalam notis bertulisnya, mengikut mana-mana yang
berkenaan.

(8) Jika seseorang telah gagal membayar suatu penalti yang
dikenakan oleh Bank di bawah perenggan (2)(b), guaman boleh
dibawa untuk mendapatkan penalti yang dikenakan oleh Bank itu
dan penalti itu boleh didapatkan sebagai hutang sivil yang kena
dibayar kepada Kerajaan Malaysia.


-----

_Perniagaan Perkhidmatan Wang_ 73

(9) Bagi maksud perenggan (2)(d), dalam menentukan sama
ada atau tidak restitusi kena dibuat oleh seseorang yang mungkir,
Bank hendaklah mengambil kira—

_(a) keuntungan yang terakru kepada orang yang mungkir itu;_
atau

_(b) sama ada satu atau lebih orang telah mengalami kehilangan_
atau selainnya terjejas akibat kemungkiran itu.

(10) Tanpa menjejaskan mana-mana remedi lain, jika sesuatu
arahan di bawah perengan (2)(d) telah menghendaki orang yang
mungkir itu untuk membuat restitusi dalam bentuk pembayaran
wang dan orang yang mungkir itu tidak membayar restitusi itu,
Bank boleh membawa guaman terhadap dan mendapatkan restitusi
itu sebagai hutang sivil yang kena dibayar kepada orang yang
terkilan dengan kemungkiran itu.

(11) Tiada apa-apa jua dalam seksyen ini boleh menghalang
Bank daripada mengambil apa-apa tindakan yang ia diberi kuasa
untuk mengambil di bawah Akta ini terhadap orang yang mungkir
itu.

(12) Setakat yang apa-apa amaun yang didapatkan di bawah
perenggan (2)(d) atau subseksyen (10) tidak dapat diagihkan
disebabkan kesulitan mengenal pasti atau memberitahu orang
yang terkilan itu, amaun itu hendaklah dibayar kepada Kumpulan
Wang Disatukan Persekutuan.

**Tindakan sivil oleh Bank**

**76. Bank boleh memulakan prosiding sivil di dalam mahkamah**
terhadap seseorang, sama ada atau tidak orang itu telah dipertuduh
atas mana-mana kesalahan di bawah Akta ini, atau sama ada
atau tidak suatu pelanggaran telah dibuktikan dalam sesuatu
pendakwaan.

**Kuasa mahkamah untuk membuat perintah tertentu**

**77.** (1) Jika atas suatu permohonan yang dibuat oleh Bank,
mahkamah mendapati bahawa—

_(a) wujud kemungkinan yang munasabah bahawa mana-mana_
orang akan melanggar mana-mana peruntukan Akta ini;
atau


-----

74 _Rang Undang-Undang_

_(b) mana-mana orang telah melanggar suatu peruntukan Akta_
ini dan terdapat langkah-langkah yang boleh diambil
untuk meremedi pelanggaran itu atau untuk mengurangkan
kesan pelanggaran itu termasuk membuat restitusi kepada
mana-mana orang lain yang terkilan dengan pelanggaran
itu,

sama ada atau tidak orang itu telah dipertuduh atas suatu kesalahan
berkenaan dengan pelanggaran itu atau sama ada atau tidak suatu
pelanggaran telah dibuktikan dalam suatu dakwaan, mahkamah
boleh, tanpa menjejaskan apa-apa perintah yang berhak dibuat
olehnya selain menurut seksyen ini, membuat satu atau lebih
daripada perintah yang berikut:

(A) suatu perintah yang menahan atau menghendaki
pemberhentian pelanggaran itu;

(B) suatu perintah yang menghendaki orang itu, atau manamana orang lain yang diketahui terlibat dalam pelanggaran
itu, untuk mengambil apa-apa langkah sebagaimana
yang diarahkan oleh mahkamah untuk meremedi atau
mengurangkan kesan pelanggaran itu termasuk membuat
restitusi kepada mana-mana orang lain yang terkilan
dengan pelanggaran itu;

(C) bagi maksud memastikan pematuhan apa-apa perintah lain
di bawah seksyen ini, suatu perintah yang mengarahkan
seseorang untuk melakukan atau menahan diri daripada
melakukan suatu perbuatan yang dinyatakan;

(D) suatu perintah yang menahan orang itu daripada memperoleh,
melupuskan atau selainnya menguruskan, harta yang
mengenainya mahkamah berpuas hati bahawa orang itu
mungkin semunasabahnya melupuskan atau selainnya
menguruskanya;

(E) jika seseorang itu telah enggan atau tidak, atau masih
enggan atau tidak, atau bercadang untuk enggan atau
tidak, melakukan apa-apa perkara yang ia dikehendaki
untuk melakukannya di bawah mana-mana peruntukan
Akta ini, suatu perintah yang menghendaki orang itu
untuk melakukannya;

(F) dalam hal jika orang itu ialah seorang ketua pegawai
eksekutif, pengarah atau pengurus yang bertanggungjawab
ke atas perniagaan perkhidmatan wang pemegang lesen
atau ejen perniagaan perkhidmatan wang, suatu perintah
yang memecat orang itu daripada jawatannya atau


-----

_Perniagaan Perkhidmatan Wang_ 75

dia dihalang daripada menjadi seorang ketua pegawai
eksekutif, pengarah atau pengurus pemegang lesen atau
ejen perniagaan perkhidmatan wang itu, atau untuk terlibat
dalam pengurusan, secara langsung atau tidak langsung,
pemegang lesen atau ejen perniagaan perkhidmatan wang
itu bagi apa-apa tempoh sebagaimana yang diputuskan
oleh mahkamah; atau

(G) apa-apa perintah sampingan yang disifatkan wajar berikutan
dengan pembuatan suatu perintah di bawah mana-mana
peruntukan terdahulu subseksyen ini.

(2) Jika suatu permohonan dibuat kepada suatu mahkamah bagi
suatu perintah di bawah subseksyen (1), mahkamah itu boleh, jika
pada pendapatnya adalah wajar untuk berbuat demikian, sebelum
mempertimbangkan permohonan itu, membuat suatu perintah
interim dan perintah itu hendaklah dinyatakan mempunyai kuat
kuasa sementara menanti penentuan permohonan itu.

(3) Mahkamah boleh, sebelum membuat suatu perintah di bawah
subseksyen (1), mengarahkan supaya notis permohonan itu diberikan
kepada mana-mana orang sebagaimana yang difikirkannya patut
atau mengarahkan supaya notis permohonan itu disiarkan mengikut
apa-apa cara yang difikirkannya patut, atau kedua-duanya.

(4) Jika suatu permohonan dibuat kepada mahkamah bagi
suatu perintah di bawah subseksyen (1)(E), mahkamah boleh
membenarkan perintah itu—

_(a)_ jika mahkamah berpuas hati bahawa orang itu telah enggan
atau tidak melakukan perbuatan yang dikehendaki itu,
sama atau tidak mahkamah mendapati bahawa orang itu
berniat sekali lagi untuk enggan atau tidak atau terus
untuk enggan atau tidak, melakukan perbuatan yang
dikehendaki itu; atau

_(b) jika mahkamah mendapati bahawa sekiranya perintah_
sedemikian tidak dibenarkan, berkemungkinan bahawa
orang itu akan enggan atau tidak melakukan perbuatan
yang dikehendaki itu, sama ada atau tidak orang itu telah
sebelum ini enggan atau tidak melakukan perbuatan itu
atau sama ada atau tidak terdapat apa-apa risiko kerugian
yang hampir berlaku kepada mana-mana orang jika orang
yang dikehendaki melakukan perbuatan itu atau benda
itu enggan atau tidak berbuat demikian.


-----

76 _Rang Undang-Undang_

(5) Jika suatu permohonan bagi suatu perintah di bawah
subseksyen (1) dibuat oleh Bank atau mana-mana orang yang
diberi kuasa dengan sewajarnya oleh Bank, mahkamah tidak
boleh, menjadikan sebagai suatu syarat bagi perintah itu diberikan,
menghendaki apa-apa aku janji tentang ganti rugi yang kena
diberikan oleh atau bagi pihak Bank.

(6) Mana-mana orang yang tidak mematuhi suatu perintah di bawah
subseksyen (1) melakukan suatu kesalahan dan boleh, apabila
disabitkan, didenda tidak melebihi lima juta ringgit atau
dipenjarakan selama tempoh tidak melebihi sepuluh tahun atau
kedua-duanya.

(7) Subseksyen (6) tidak menyentuh kuasa mahkamah berhubung
dengan hukuman hina mahkamah.

(8) Mahkamah boleh menghapuskan, mengubah atau membatalkan
sesuatu perintah yang dibuat olehnya di bawah seksyen ini atau
menggantung kuat kuasa perintah sedemikian.

**Kuasa untuk membuat peraturan-peraturan**

**78.** (1) Bank boleh, dengan kelulusan Menteri, membuat apaapa peraturan sebagaimana yang perlu atau suai manfaat untuk
melaksanakan sepenuhnya peruntukan Akta ini.

(2) Tanpa menjejaskan keluasan subseksyen (1), peraturanperaturan boleh dibuat—

_(a) untuk mengadakan peruntukan bagi tindakan pentadbiran_
menurut seksyen 75 dan bagi tindakan sivil menurut
seksyen 76;

_(b) untuk mengadakan peruntukan bagi kesalahan yang boleh_
dikompaun;

_(c) untuk memperuntukkan bahawa apa-apa perbuatan atau_
peninggalan yang melanggar mana-mana peruntukan
peraturan-peraturan itu menjadi suatu kesalahan; dan

_(d) untuk mengadakan peruntukan bagi pengenaan penalti bagi_
kesalahan yang diperuntukkan dalam peraturan-peraturan
itu yang dendanya tidak boleh melebihi lima ratus ribu
ringgit atau pemenjaraan selama tidak melebihi tiga
tahun atau kedua-duanya.


-----

_Perniagaan Perkhidmatan Wang_ 77

**Kuasa Bank untuk menyiarkan maklumat**

**79. Bank boleh, mengikut apa-apa bentuk dan cara sebagaimana**
yang difikirkannya wajar, menyiarkan apa-apa maklumat sebagaimana
yang difikirkan perlu atau suai manfaat oleh Bank bagi maksud
kepentingan awam, termasuk maklumat yang berikut:

_(a) penerimaan oleh mana-mana orang mengenai suatu_
tawaran untuk mengkompaun sesuatu kesalahan di bawah
subseksyen 88(1);

_(b) pemansuhan atau pembatalan apa-apa pengecualian yang_
diberikan di bawah seksyen 91;

_(c) sabitan mana-mana orang bagi apa-apa kesalahan di bawah_
Akta ini; atau

_(d) apa-apa tindakan lain yang diambil oleh Bank terhadap_
mana-mana orang di bawah Akta ini.

BAHAGIAN IX

PELBAGAI

**Kesalahan oleh pertubuhan perbadanan**

**80. Jika suatu kesalahan terhadap mana-mana peruntukan**
Akta ini telah dilakukan oleh sesuatu pertubuhan perbadanan,
mana-mana orang yang pada masa pelakuan kesalahan itu ialah
seorang pengarah, pengurus, setiausaha atau pegawai lain yang
seumpamanya bagi pertubuhan perbadanan itu atau yang dalam
apa jua cara mempunyai kawalan ke atas perniagaan perkhidmatan
wang pertubuhan perbadanan itu atau yang berupa bertindak atas
mana-mana sifat sedemikian, atau yang mengikut apa-apa cara atau
sehingga apa-apa takat bertanggungjawab bagi pengurusan apa-apa
hal ehwal pertubuhan perbadanan itu, atau yang membantu dalam
pengurusan sedemikian, hendaklah disifatkan melakukan suatu
kesalahan itu melainkan jika dia membuktikan bahawa kesalahan
itu telah dilakukan tanpa pengetahuannya, persetujuannya atau
pembiarannya dan bahawa dia telah menjalankan segala usaha
yang wajar untuk mengelakkan pelakuan kesalahan itu sebagaimana
yang dia patut jalankan, dengan mengambil kira jenis fungsinya
atas sifat itu dan segala hal keadaan.

**Kesalahan oleh pekerja atau ejen**

**81.** (1) Jika mana-mana orang di bawah Akta ini boleh dikenakan
apa-apa hukuman atau penalti bagi apa-apa perbuatan, peninggalan,
b i t k i k it b l h dik k h k


-----

78 _Rang Undang-Undang_

atau penalti yang sama bagi tiap-tiap perbuatan, peninggalan,
pengabaian atau keingkaran mana-mana pekerja atau ejennya
atau pekerja ejen itu, jika perbuatan, peninggalan, pengabaian
atau keingkaran itu telah dilakukan oleh pekerja orang itu dalam
masa penggajiannya, atau oleh ejen itu semasa bertindak bagi
pihak orang itu, atau oleh pekerja ejen itu dalam masa penggajian
pekerja itu dengan ejen itu atau selainnya bagi pihak ejen itu.

(2) Tiada apa-apa jua di bawah subseksyen (1) akan membebaskan
seseorang ejen, pegawai atau pekerja daripada apa-apa tanggungan
bagi sesuatu kesalahan.

**Pencantuman kesalahan**

**82.** Walau apa pun apa-apa jua yang terkandung dalam manamana undang-undang bertulis yang lain, jika seseorang itu dituduh
atas lebih daripada satu kesalahan di bawah Akta ini, dia boleh
dipertuduh dan dibicarakan dalam satu perbicaraan bagi seberapa
banyak kesalahan yang dilakukan dalam apa-apa jarak tempoh.

**Perlindungan daripada guaman dan prosiding undang-**
**undang**

**83. Tiada apa-apa tindakan, guaman, pendakwaan atau prosiding**
lain akan dibawa, diinstitusikan atau dikekalkan di mana-mana
mahkamah atau mana-mana pihak berkuasa lain terhadap—

_(a) Menteri;_

_(b) Bank;_

_(c) Gabenor; atau_

_(d) mana-mana pengarahnya, pegawainya atau pekerjanya_
atau mana-mana orang yang bertindak untuk Bank,

untuk atau bagi, atau berkenaan dengan, apa-apa tindakan atau
kenyataan yang dibuat atau ditinggalkan, atau yang menyerupai
dibuat atau ditinggalkan, dalam penurutan atau pelaksanaannya,
atau penurutann atau pelaksanaannya yang diinginkan di bawah,


-----

_Perniagaan Perkhidmatan Wang_ 79

Akta ini atau mana-mana perintah, arahan atau benda yang
dikeluarkan di bawah Akta ini jika tindakan atau kenyataan itu
dilakukan atau dibuat, atau ditinggalkan, dengan niat baik.

**Kerahsiaan**

**84. (1) Tiada seorang pun yang adalah atau pernah menjadi**
seorang pengarah, ketua pegawai eksekutif, pengawal atau pekerja
seorang pemegang lesen atau ejen perniagaan perkhidmatan wang
boleh memberi, mengemukakan, memberitahu, membukakan,
menyiarkan atau selainnya menzahirkan kepada mana-mana orang,
atau membuat suatu rekod bagi mana-mana orang, apa-apa jua pun
mana-mana maklumat atau dokumen yang berhubungan dengan
hal ehwal atau akaun mana-mana pelanggannya.

(2) Tiada seorang pun, atas apa-apa sebab, mempunyai dengan
apa-apa cara akses kepada apa-apa maklumat atau dokumen yang
berhubungan dengan pelanggan seseorang pemegang lesen atau ejen
perniagaan perkhidmatan wang, boleh memberikan, mengemukakan,
memberitahu, menzahirkan, membukakan, menyiarkan atau
selainnya menzahirkan, kepada mana-mana orang, atau membuat
suatu rekod bagi mana-mana orang, apa-apa jua pun maklumat
atau dokumen yang berhubungan dengan hal ehwal atau akaun
pelanggan itu.

(3) Tiada seorang pun yang mempunyai apa-apa maklumat
atau dokumen yang pada pengetahuannya telah dizahirkan dengan
melanggar subseksyen (1) atau (2) boleh dengan apa jua cara
sekalipun menzahirkannya kepada mana-mana orang lain.

(4) Seseorang yang melanggar seksyen ini melakukan sesuatu
kesalahan.

**Penzahiran yang dibenarkan**

**85. Peruntukan dalam seksyen 84 tidak terpakai bagi penzahiran**
apa-apa maklumat atau dokumen—

_(a) kepada Bank, atau kepada mana-mana pengarah atau_
pegawai Bank, atau kepada mana-mana orang yang
dilantik oleh Bank di bawah subseksyen 3(3), jika
penzahiran itu adalah bagi maksud menjalankan kuasa,


-----

80 _Rang Undang-Undang_

melaksanakan fungsi atau menunaikan kewajipan Bank,
atau pengarah atau pegawai Bank, atau bagi orang yang
dilantik di bawah subseksyen 3(3);

_(b) kepada mana-mana orang yang memberikan perkhidmatan_
profesional kepada Bank berhubung dengan apa-apa
perkara undang-undang, perakaunan, penilaian atau
apa-apa perkara lain yang memerlukan pengetahuan
profesional, dan dia dibenarkan secara bertulis oleh Bank
untuk mendapatkan maklumat itu daripada pemegang
lesen atau ejen perniagaan perkhidmatan wang itu bagi
maksud perkhidmatannya kepada Bank;

_(c) yang pada masa penzahiran itu adalah, atau telah dibuat,_
sedia ada secara sahnya kepada orang awam daripada apaapa sumber selain pemegang lesen atau ejen perniagaan
perkhidmatan wang itu;

_(d) yang dalam bentuk ringkasan, penyatuan, agregat atau_
kumpulan maklumat yang dinyatakan mengikut apaapa cara yang daripadanya itu tidak dapat memastikan
maklumat yang berhubungan dengan mana-mana pelanggan
tertentu;

_(e) yang pelanggan, atau wakil dirinya, telah memberikan_
kebenaran secara bertulis untuk dizahirkan;

_(f) jika penzahiran sedemikian dikehendaki atau dibenarkan_
di bawah mana-mana peruntukan lain Akta ini;

_(g) jika penzahiran sedemikian dikehendaki oleh mana-mana_
mahkamah; atau

_(h) jika penzahiran sedemikian dikehendaki atau dibenarkan_
oleh mana-mana mahkamah atau di bawah mana-mana
undang-undang bertulis.

**Percubaan, persubahatan dan pakatan**

**86.** (1) Seseorang melakukan suatu kesalahan dan boleh dikenakan
penalti bagi kesalahan itu jika dia—

_(a) cuba melakukan suatu kesalahan di bawah Akta ini;_

_(b) membuat suatu perbuatan sebagai persediaan untuk_
melakukan atau bagi membantu pelakuan suatu kesalahan
di bawah Akta ini; atau


-----

_Perniagaan Perkhidmatan Wang_ 81

_(c) bersubahat atau terlibat dalam suatu komplot jenayah untuk_
melakukan suatu kesalahan di bawah Akta ini, sama ada
atau tidak kesalahan itu dilakukan akibat daripadanya.

(2) Mana-mana peruntukan Akta ini yang mengandungi sebutan
mengenai sesuatu kesalahan di bawah mana-mana peruntukan
khusus Akta ini hendaklah dibaca sebagai termasuk sebutan
mengenai suatu kesalahan di bawah subseksyen (1) berhubung
dengan kesalahan di bawah peruntukan khusus itu.

**Penalti am**

**87. Mana-mana orang yang melakukan suatu kesalahan di bawah**
Akta ini yang baginya tiada penalti diperuntukkan dengan nyata
boleh, apabila disabitkan, boleh didenda tidak melebihi lima ratus
ribu ringgit atau atau dipenjarakan selama tempoh tidak melebihi
tiga tahun atau kedua-duanya.

**Kuasa untuk mengkompaun**

**88.** (1) Gabenor boleh, dengan persetujuan bertulis daripada
Pendakwa Raya, membuat suatu tawaran bertulis untuk mengkompaun
apa-apa kesalahan yang dilakukan oleh mana-mana orang di bawah
Akta ini dan ditetapkan sebagai kesalahan yang boleh dikompaun
dengan membuat suatu tawaran bertulis kepada mana-mana orang
untuk mengkompaun kesalahan itu dengan pembayaran kepada
Gabenor suatu amaun tidak melebihi amaun denda maksimum
bagi kesalahan itu dalam apa-apa tempoh sebagaimana yang boleh
dinyatakan dalam tawaran itu.

(2) Sesuatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan, tetapi sebelum
apa-apa pendakwaan baginya dimulakan.

(3) Jika amaun yang ditetapkan dalam tawaran subseksyen (1)
tidak dibayar dalam tempoh yang dinyatakan dalam tawaran
itu atau dalam apa-apa tempoh yang lanjut sebagaimana yang
boleh diberikan oleh Gabenor, pendakwaan kesalahan itu boleh
dimulakan pada bila-bila masa selepas itu terhadap orang yang
menerima tawaran itu.


-----

82 _Rang Undang-Undang_

(4) Jika suatu kesalahan telah dikompaunkan di bawah
subseksyen (1), tiada pendakwaan boleh dimulakan berkenaan
dengan kesalahan itu terhadap orang yang kepadanya tawaran
mengkompaunkan kesalahan itu dibuat, dan apa-apa dokumen
atau benda yang disita berhubung dengan kesalahan itu boleh
dilepaskan oleh Bank, tertakluk kepada apa-apa terma dan syarat
sebagaimana yang Bank fikirkan patut.

(5) Semua amaun wang yang diterima di bawah subseksyen (1)
hendaklah dibayar ke dalam Kumpulan Wang Disatukan
Persekutuan.

**Pendakwaan**

**89. Tiada pendakwaan bagi sesuatu kesalahan di bawah Akta**
ini boleh dimulakan kecuali oleh atau dengan keizinan bertulis
Pendakwa Raya.

**Menteri boleh meminda Jadual**

**90.** Menteri boleh, atas syor Bank, melalui perintah yang disiarkan
dalam _Warta meminda Jadual._

**Pengecualian**

**91. Menteri boleh, melalui perintah yang disiarkan dalam Warta,**
mengecualikan mana-mana orang tertentu, atau mana-mana
golongan, kategori atau perihalan orang itu daripada kesemua
atau mana-mana peruntukan Akta ini, tertakluk kepada apa-apa
batasan, sekatan, atau syarat sebagaimana yang ditentukan oleh
Menteri dalam perintah itu.

**Akta hendaklah dibaca bersama Akta Kawalan Pertukaran**
**Wang 1953**

**92. (1) Akta ini hendaklah dibaca bersama dengan Akta Kawalan**
Pertukaran Wang 1953 dan peruntukan Akta ini adalah tambahan
kepada, dan bukan menjejaskan, peruntukan Akta Kawalan
Pertukaran Wang 1953.


-----

_Perniagaan Perkhidmatan Wang_ 83

(2) Sekiranya terdapat apa-apa percanggahan antara peruntukan
Akta ini dengan Akta Kawalan Pertukaran Wang 1953, Akta
Kawalan Pertukaran Wang 1953 hendaklah dipakai.

BAHAGIAN X

PEMANSUHAN, KECUALIAN DAN PERALIHAN

**Pemansuhan**

**93. Akta Pengurupan Wang 1998 dimansuhkan.**

**Kecualian**

**94. (1) Tertakluk kepada seksyen 95—**

_(a)_ seseorang yang dilesenkan di bawah seksyen 7 Akta
Pengurupan Wang 1998 hendaklah disifatkan sebagai
dilesenkan di bawah seksyen 7 pada tarikh yang ditetapkan
dan boleh menjalankan perniagaan pengurupan wang di
bawah Akta ini;

_(b) seseorang yang telah diberi kebenaran oleh Pengawal_
Pertukaran Wang Asing di bawah seksyen 10 Akta Kawalan
Pertukaran Wang 1953 untuk menjalankan perniagaan
pengiriman wang hendaklah disifatkan sebagai dilesenkan
di bawah seksyen 7 pada tarikh yang ditetapkan dan
boleh menjalankan perniagaan pengiriman wang di bawah
Akta ini;

_(c) seseorang yang telah diberi kebenaran oleh Pengawal_
Pertukaran Wang Asing di bawah seksyen 4, 24 dan 25
Akta Kawalan Pertukaran Wang 1953 untuk menjalankan
perniagaan mata wang borong, hendaklah disifatkan
sebagai dilesenkan di bawah seksyen 7 pada tarikh yang
ditetapkan dan boleh menjalankan perniagaan mata wang
borong di bawah Akta ini; dan

_(d) seseorang yang telah menerima suatu pemberitahuan_
bertulis daripada Bank di bawah seksyen 5 Akta Sistem
Pembayaran 2003 berkenaan dengan pengadaan perniagaan
pengiriman wang dengan menggunakan sistem pengiriman
wangnya sendiri, pengadaan perniagaan pengiriman
wang dengan menggunakan sistem pengiriman wang
pihak ketiga, atau mengadakan sistem pengiriman wang


-----

84 _Rang Undang-Undang_

kepada mana-mana orang, hendaklah disifatkan sebagai
diberi kelulusan di bawah seksyen 40 pada tarikh yang
ditetapkan dan boleh terus menggunakan sistem itu di
bawah Akta ini;

(2) Seseorang yang dinyatakan dalam subseksyen (1) hendaklah
mematuhi apa-apa syarat sehingga takat dan dalam apa-apa tempoh,
sebagaimana yang ditentukan oleh Bank.

(3) Mana-mana orang yang melanggar subseksyen (2) melakukan
suatu kesalahan dan boleh, apabila disabitkan, didenda tidak
melebihi lima juta ringgit atau dipenjarakan selama tempoh tidak
melebihi sepuluh tahun atau kedua-duanya.

**Pemberian lesen kepada orang yang disifatkan sebagai dilesenkan**
**atau dibenarkan untuk menjalankan perniagaan**

**95.** (1) Jika baki tempoh sah lesen atau kebenaran yang disebut
dalam seksyen 94—

_(a) kurang daripada dua tahun dari tarikh yang ditetapkan,_
orang itu hendaklah memohon di bawah seksyen 5 bagi
suatu lesen untuk menjalankan perniagaan perkhidmatan
wang dalam tempoh tiga bulan dari tarikh yang ditetapkan
atau apa-apa tempoh selanjutnya sebagaimana yang
ditentukan oleh Bank; atau

_(b) dua tahun atau lebih dari tarikh yang ditetapkan, orang_
itu hendaklah memohon di bawah seksyen 5 bagi suatu
lesen untuk menjalankan perniagaan perkhidmatan wang
dalam tempoh enam bulan dari tarikh yang ditetapkan
atau apa-apa tempoh selanjutnya sebagaimana yang
ditentukan oleh Bank.

(2) Jika tempoh sah lesen atau kebenaran yang disebut dalam
seksyen 94 tidak dinyatakan, orang itu hendaklah membuat
permohonan di bawah seksyen 5 bagi suatu lesen perniagaan
perkhidmatan wang dalam tempoh enam bulan dari tarikh yang
ditetapkan atau apa-apa tempoh selanjutnya sebagaimana yang
ditentukan oleh Bank.

(3) Sesuatu permohonan di bawah subseksyen (1) bagi suatu
lesen untuk menjalankan perniagaan pengiriman wang hendaklah
dikemukakan berserta dengan permohonan untuk mendapatkan
kelulusan bertulis daripada Bank terlebih dahulu di bawah seksyen 40
untuk menggunakan sistem pengiriman wang, sama ada sistem
itu kepunyaannya sendiri atau sistem pihak ketiga.


-----

_Perniagaan Perkhidmatan Wang_ 85

(4) Seorang yang disebut dalam perenggan 94(1)(d) hendaklah
disifatkan telah mendapat kelulusan bertulis daripada Bank di
bawah seksyen 40 untuk menggunakan suatu sistem pengiriman
wang apabila kelulusan itu diberikan oleh Bank kepada seorang
pemegang lesen di bawah seksyen itu.

(5) Bank boleh memberikan suatu lesen di bawah seksyen 7
kepada seseorang yang disebut dalam subseksyen (1), dengan
atau tanpa syarat, atau enggan untuk memberikan suatu lesen.

(6) Lesen atau kebenaran yang diberikan kepada seseorang
yang disebut dalam seksyen 94 hendaklah dibatalkan—

_(a) jika subseksyen (1) tidak dipatuhi, apabila habis tempoh_
yang dinyatakan dalam subseksyen itu; atau

_(b) jika subseksyen (1) dipatuhi tetapi lesen ditolak di bawah_
seksyen 7, pada tarikh penolakan itu.

(7) Jika Bank bercadang untuk tidak memberikan suatu lesen
di bawah Akta ini kepada seseorang yang disebut dalam seksyen
94, Bank hendaklah memberi orang itu suatu notis bertulis yang
menyatakan niat Bank dan alasan lesen itu tidak diberikan.

(8) Orang itu hendaklah diberi peluang untuk membuat representasi
bertulis kepada Bank dalam tempoh empat belas hari dari tarikh
notis bertulis daripada Bank.

(9) Jika tiada representasi bertulis diterima oleh Bank dalam
tempoh yang dinyatakan di bawah subseksyen (8), Bank tidak
akan memberikan lesen itu.

(10) Jika representasi bertulis diterima, Bank hendaklah, selepas
mempertimbangkan representasi itu, memberikan keputusannya
kepada orang itu melalui suatu notis bertulis.

(11) Jika Bank memberikan suatu lesen di bawah seksyen 7
kepada seseorang yang disebut dalam seksyen 94, pemegang lesen
itu hendaklah mematuhi peruntukan Akta ini dengan meningkatkan
dana modalnya kepada apa-apa amaun sebagaimana yang ditetapkan
oleh Bank dalam tempoh satu (1) tahun dari tarikh lesen itu
diberikan.


-----

86 _Rang Undang-Undang_

(12) Seseorang pemegang lesen yang tidak mematuhi apa-apa
syarat yang dikenakan di bawah subseksyen (5) melakukan suatu
kesalahan dan boleh, apabila disabitkan, didenda tidak melebihi
lima juta ringgit atau dipenjarakan selama tempoh tidak melebihi
sepuluh tahun atau kedua-duanya.

**Peralihan**

**96.** Walau apa pun seksyen 93 dan 94—

_(a) semua—_

(i) peraturan, perintah, arahan, pemberitahuan,
pengecualian dan perundangan subsidiari lain,
tidak kira bagaimana jua sekalipun disebut; dan

(ii) kelulusan, arahan, keputusan, pemberitahuan,
pengecualian dan tindakan eksekutif lain, tidak
kira bagaimana jua sekalipun disebut,

yang dibuat, diberikan atau dilakukan di bawah, atau
mengikut, atau menurut kuasa, Akta yang dimansuhkan,
seksyen 4, 10, 24, 25 dan 39 Akta Kawalan Pertukaran
Wang 1953 berhubung dengan perniagaan mata wang
borong dan perniagaan pengiriman wang, mengikut
mana-mana yang berkenaan, atau seksyen 5 Akta Sistem
Pembayaran 2003 berhubung dengan pengendali sistem
pengiriman wang, hendaklah disifatkan telah dibuat,
diberikan atau dilakukan di bawah, atau mengikut, atau
menurut kuasa, peruntukan yang bersamaan dalam Akta
ini, dan hendaklah terus berkuat kuasa dan berkesan
sepenuhnya berhubung dengan orang yang kepadanya Akta
itu terpakai sehinggalah dipinda, dimansuhkan, diungkai,
dibatalkan atau digantikan di bawah, atau mengikut, atau
menurut kuasa, peruntukan yang bersamaan dalam Akta
ini;

_(b) semua garis panduan, pekeliling, piawaian, notis atau_
pemberitahuan yang dikeluarkan oleh Bank atau Menteri
berhubung dengan perniagaan pengurupan wang, perniagaan
pengiriman wang, perniagaan mata wang borong,
pengendalian sistem pengiriman wang, sebelum tarikh
yang ditetapkan dan berkuat kuasa sebaik selepas tarikh


-----

_Perniagaan Perkhidmatan Wang_ 87

yang ditetapkan, hendaklah disfiatkan telah dikeluarkan
menurut undang-undang di bawah seksyen 74 berhubung
dengan peruntukan tertentu Akta ini yang bersamaan
dengan perkara yang diperkatakan dalam garis panduan,
pekeliling, piawaian, notis atau pemberitahuan itu dan
hendaklah terus berkuat kuasa dan berkesan sepenuhnya
sehinggalah ia dipinda, diungkai atau digantikan di bawah
Akta ini;

_(c) apa-apa permohonan bagi sesuatu lesen, kebenaran,_
kelulusan, pemberitahuan atau keizinan, atau bagi apa-apa
jua pun maksud lain, yang dibuat oleh mana-mana orang
kepada Menteri atau kepada Bank di bawah Akta yang
dimansuhkan, seksyen 4, 10, 24, 25 dan 39 Akta Kawalan
Pertukaran Wang 1953 berhubung dengan perniagaan mata
wang borong atau perniagaan pengiriman wang, mengikut
mana-mana yang berkenaan, atau seksyen 5 Akta Sistem
Pembayaran 2003 berhubung dengan pengendali sistem
pengiriman wang, sebelum tarikh yang ditetapkan, dan
belum diputuskan sebaik sebelum tarikh yang ditetapkan,
hendaklah luput pada tarikh yang ditetapkan;

_(d) transaksi atau urus niaga yang dilaksanakan atau dibuat_
menurut undang-undang, dan segala perniagaan yang
dilakukan menurut undang-undang, di bawah atau
mengikut Akta yang dimansuhkan, seksyen 4, 10,
24, 25 dan 39 Akta Kawalan Pertukaran Wang 1953
berhubung dengan perniagaan mata wang borong atau
perniagaan pengiriman wang, mengikut mana-mana yang
berkenaan, atau seksyen 5 Akta Sistem Pembayaran
2003 berhubung dengan pengendali sistem pengiriman
wang, hendaklah disifatkan telah dilaksanakan, dibuat,
atau dilakukan menurut undang-undang dan secara sah,
di bawah dan mengikut Akta ini, dan dengan demikian
itu, apa-apa hak atau liabiliti di bawah transaksi, urus
niaga atau perniagaan yang ada, sebaik sebelum tarikh
yang ditetapkan, hendaklah disifatkan sebagai berterusan
menurut undang-undang dan sah di bawah Akta ini;

_(e) tiada apa pun yang boleh menjejaskan liabiliti mana-_
mana orang untuk didakwa atau dihukum atas apa-apa
kesalahan atau kemungkiran yang dilakukan di bawah
Akta yang dimansuhkan, Akta Kawalan Pertukaran Wang
1953 atau Akta Sistem Pembayaran 2003 sebelum tarikh
yang ditetapkan;


-----

88 _Rang Undang-Undang_

_(f) apa-apa prosiding undang-undang, pendakwaan jenayah,_
penyiasatan yang belum selesai atau apa-apa hukuman
yang dikenakan atau tindakan yang diambil sebelum
tarikh yang ditetapkan berkenaan dengan suatu kesalahan
atau kemungkiran di bawah Akta yang dimansuhkan,
Akta Kawalan Pertukaran Wang 1953 atau Akta Sistem
Pembayaran 2003 boleh dimulakan, diteruskan atau
dikuatkuasakan seolah-olah Akta ini telah tidak diperbuat;
dan

_(g) apa-apa rayuan kepada Menteri yang menunggu keputusan_
di bawah seksyen 13 Akta yang dimansuhkan hendaklah
diteruskan atau diselesaikan di bawah Akta yang
dimansuhkan itu.

JADUAL

[Perenggan 75(1)(a)]

PERUNTUKAN YANG DIKECUALIKAN DARIPADA TINDAKAN PENTADBIRAN

Peruntukan yang berikut adalah dikecualikan daripada tindakan pentadbiran
oleh Bank:

1. subseksyen 4(1);

2. subseksyen 7(4);

3. perenggan 9(11);

4. subseksyen 10(3);

5. subseksyen 15(1);

6. subseksyen 19(1);

7. subseksyen 21(1);

8. subseksyen 23(1);

9. subseksyen 25(1);

10. subseksyen 25(2);

11. subseksyen 27(1);

12. subseksyen 28(1);

13. subseksyen 29(1);

14. subseksyen 30(1);

15. subseksyen 30(3);

16. subseksyen 30(4);


-----

_Perniagaan Perkhidmatan Wang_ 89

17. subseksyen 30(8);

18. subseksyen 30(10);

19. subseksyen 32(1);

20. subseksyen 32(2);

21. subseksyen 32(4);

22. subseksyen 33(2);

23. seksyen 35;

24. subseksyen 37(1);

25. subseksyen 37(2);

26. subseksyen 37(3);

27. subseksyen 37(4);

28. subseksyen 37(5);

29. subseksyen 37(6);

30. subseksyen 42(1);

31. subseksyen 45(1);

32. seksyen 62;

33. subseksyen 65(8);

34. subseksyen 73(10);

35. perenggan 73(14)(a);

36. subseksyen 77(6); dan

37. subseksyen 95(12).

HURAIAN

Rang Undang-undang ini (“Akta yang dicadangkan”) bertujuan untuk mengawal
aktiviti-aktiviti perniagaan pengurupan wang, perniagaan pengiriman wang
dan perniagaan mata wang borong, yang sedang dimodenkan dan disatukan di
bawah suatu industri yang dikenali sebagai industri “perniagaan perkhidmatan
wang”. Akta yang dicadangkan merangkumi pelesenan, pengawalseliaan dan
penyeliaan ke atas pemegang lesen dan ejen mereka untuk memastikan industri
itu terdiri daripada peserta industri yang dinamik, kompeten dan profesional.
Selain bertujuan untuk mengenakan kehendak tadbir urus, operasi dan kawalan
bagi penjalanan kukuh perniagaan mereka, Akta yang dicadangkan juga
bertujuan untuk mengukuhkan rangka berhemat dan penyeliaan dalam industri
perniagaan perkhidmatan wang untuk menbendung aktiviti haram, pengubahan
wang haram dan pembiayaan keganasan. Hal ini penting untuk mengekalkan
integriti sistem kewangan Malaysia.


-----

90 _Rang Undang-Undang_

Pada masa ini, perniagaan pengurupan wang dikawal oleh Akta Pengurupan
Wang 1998 [Akta 577] yang akan dimansuhkan oleh Akta yang dicadangkan.
Perniagaan pengiriman wang kini dikawal oleh kedua-dua Akta Kawalan
Pertukaran Wang 1953 [Akta 17] dan Akta Sistem Pembayaran 2003 [Akta 627].
Akta Kawalan Pertukaran Wang 1953 pada masa kini juga mengawal perniagaan
mata wang borong. Untuk melaksanakan sepenuhnya Akta yang dicadangkan,
pemegang lesen perniagaan perkhidmatan wang akan dikecualikan daripada
semua undang-undang yang mengawal pada masa ini, dan di samping itu Akta
Pengurupan Wang 1998 akan dimansuhkan. Peniaga yang diberi kuasa yang
merupakan bank berlesen dan bank Islam yang berlesen dan masing-masing
dikawal selia di bawah Akta Perbankan dan Institusi-Institusi Kewangan 1989

[Akta 372] dan Akta Bank Islam 1983 [Akta 276] dikecualikan daripada Akta
yang dicadangkan.

BAHAGIAN I

2. Bahagian I Akta yang dicadangkan memperkatakan perkara permulaan.

3. Fasal 1 mengandungi tajuk ringkas Akta yang dicadangkan dan memberi
Menteri kuasa untuk menetapkan tarikh permulaan kuat kuasa Akta yang
dicadangkan. Fasal ini juga menyatakan bahawa Akta ini tidak terpakai bagi
mana-mana peniaga yang diberi kuasa.

4. _Fasal 2 mengandungi takrif beberapa perkataan dan ungkapan yang_
digunakan dalam Akta yang dicadangkan. Khususnya, _fasal ini mentakrifkan_
dan menjelaskan jenis perniagaan yang termasuk di bawah takrif “perniagaan
perkhidmatan wang”.

5. _Fasal 3 memperkatakan fungsi, kuasa dan kewajipan Bank di bawah Akta_
yang dicadangkan.

BAHAGIAN II

6. Bahagian II Akta yang dicadangkan yang mengandungi fasal 4 hingga 20
memperkatakan pelesenan perniagaan perkhidmatan wang.

7. Fasal 4 bertujuan untuk melarang mana-mana orang daripada menjalankan
perniagaan perkhidmatan wang melainkan jika ia mempunyai lesen.

8. Fasal 5 mengandungi tatacara bagi permohonan lesen perniagaan perkhidmatan
wang.

9. Fasal 6 menyatakan kehendak bagi lesen dan perkara-perkara yang akan
diambil kira oleh Bank dalam mempertimbangkan sama ada untuk memberikan
lesen.

10. _Fasal 7_ memperuntukkan bahawa Bank boleh memberikan atau enggan
untuk memberikan lesen kepada seseorang pemohon selepas mempertimbangkan
permohonan itu. _Fasal ini juga bertujuan memperuntukkan tempoh sesuatu_
lesen. _Fasal_ ini selanjutnya memberi Bank kuasa untuk mengenakan apa-apa
syarat dalam memberikan lesen. Pemegang lesen melakukan suatu kesalahan
jika ia tidak mematuhi apa-apa syarat yang dikenakan oleh Bank.


-----

_Perniagaan Perkhidmatan Wang_ 91

11. _Fasal 8 bertujuan untuk memperuntukkan fi yang kena dibayar oleh_
pemegang lesen kepada Bank dan memperkatakan isu mengenai pembayaran
balik fi yang telah dibayar sekiranya lesen dibatalkan, tidak dibaharui oleh
Bank atau diserah balik kepada Bank.

12. _Fasal 9 mengandungi tatacara bagi pembaharuan lesen dan perkara-perkara_
yang akan diambil kira oleh Bank dalam mempertimbangkan sama ada
untuk membaharui atau menolak untuk membaharui sesuatu lesen. _Fasal ini_
selanjutnya memberi Bank kuasa untuk mengenakan syarat bagi pembaharuan
sesuatu lesen.

13. _Fasal 10 memberi Bank kuasa untuk meminda atau membatalkan apa-apa_
syarat yang dikenakan di bawah Akta yang dicadangkan dan juga mengehadkan
apa-apa syarat supaya habis tempoh pada apa-apa tarikh yang ditentukan.
_Fasal ini selanjutnya bertujuan untuk memperuntukkan pengenaan syarat-syarat_
baru ke atas sesuatu lesen selain syarat-syarat yang dikenakan semasa lesen
diberikan atau dibaharui.

14. _Fasal 11 bertujuan untuk menghendaki tiap-tiap pemegang lesen untuk_
mempamerkan lesennya di tempat utama perniagaannya dan suatu salinan lesennya
di setiap pejabatnya yang lain, kecuali di terminal elektronik. Pemegang lesen
melakukan suatu kesalahan jika ia gagal mempamerkan lesennya sebagaimana
yang dikehendaki.

15. _Fasal 12 menyatakan sebab bagi pembatalan lesen dan memperuntukkan_
tatacara dalam membatalkan sesuatu lesen.

16. _Fasal 13_ bertujuan untuk membolehkan seseorang yang lesennya telah
dibatalkan untuk membuat rayuan secara bertulis terhadap pembatalan itu
kepada Menteri dan keputusan Menteri adalah muktamad.

17. _Fasal 14 bertujuan untuk menghendaki sesuatu lesen dikemukakan kepada_
Bank apabila habis tempoh, tidak dibaharui atau dibatalkan.

18. _Fasal 15 bertujuan untuk menyatakan kesan ke atas lesen yang habis_
tempoh, tidak dibaharui, dibatalkan atau diserah balik. Dalam keadaan-keadaan
ini, pemegang lesen itu terhenti menjalankan perniagaan perkhidmatan wang
dan ia melakukan kesalahan jika ia terus menjalankan perniagaan itu.

19. _Fasal 16 bertujuan untuk menyatakan tatacara bagi seseorang pemegang_
lesen yang bercadang untuk menyerahkan balik lesennya kepada Bank.

20. _Fasal 17 bertujuan untuk menjelaskan bahawa apa-apa lesen yang habis_
tempoh, tidak dibaharui, dibatalkan atau diserahkan balik tidak boleh menjejaskan
apa-apa perjanjian, transaksi atau perkiraan yang dibuat oleh pemegang lesen
itu sebelum lesen itu habis tempoh, tidak dibaharui, dibatalkan atau diserah
balik.

21. _Fasal 18 bertujuan untuk menghendaki seseorang pemegang lesen supaya_
mendapatkan kelulusan bertulis daripada Bank terlebih dahulu sebelum membuat
apa-apa pertukaran pada namanya.


-----

92 _Rang Undang-Undang_

22. _Fasal 19 bertujuan untuk melarang seseorang pemegang lesen daripada_
menjalankan perniagaan selain perniagaan perkhidmatan wang yang baginya
ia dilesenkan di bawah Akta yang dicadangkan, kecuali dengan mendapat
kelulusan bertulis daripada Bank terlebih dahulu. Seseorang pemegang lesen
melakukan suatu kesalahan jika melanggar larangan ini.

23. _Fasal 20 bertujuan untuk menghendaki Bank untuk menyiarkan dalam_
_Warta senarai pemegang lesen termasuk apa-apa pindaan kepada senarai itu._
Selanjutnya, _fasal ini memberi Bank kuasa untuk menyiarkan senarai itu_
mengikut apa-apa bentuk dan cara sebagaimana yang difikirkan patut oleh
Bank.

BAHAGIAN III

24. Bahagian III Akta yang dicadangkan yang mengandungi fasal 21 hingga
_36 memperkatakan peruntukan yang berhubungan dengan penjalanan perniagaan_
perkhidmatan wang.

25. _Fasal 21 bertujuan untuk menghendaki seseorang pemegang lesen untuk_
mendapatkan kelulusan bertulis Bank terlebih dahulu sebelum membuka atau
menempatkan semula sesuatu pejabat di Malaysia. Seseorang pemegang lesen
melakukan suatu kesalahan sekiranya ia tidak mematuhi kehendak ini.

26. _Fasal 22 memberi Menteri kuasa untuk menetapkan, atas syor Bank,_
modal minimum yang hendaklah disenggarakan oleh seseorang pemegang
lesen pada setiap masa. Sebagai tambahan, _fasal ini memberi Bank kuasa, di_
bawah keadaan yang ditentukan dalam fasal ini, untuk mengarahkan seseorang
pemegang lesen untuk meningkatkan modal minimum itu. Seseorang pemegang
lesen melakukan suatu kesalahan sekiranya ia tidak menyenggarakan modal
minimum yang ditetapkan oleh Menteri atau sebagaimana yang diarahkan oleh
Bank.

27. _Fasal 23 bertujuan untuk melarang penggunaan perkataan “perniagaan_
perkhidmatan wang”, “pengurupan wang”, “pengiriman wang”, “pindahan
wang” atau apa-apa perkataan lain dalam mana-mana bahasa yang dapat
ditafsirkan sebagai menunjukkan penjalanan perniagaan perkhidmatan wang,
tanpa mendapatkan kelulusan bertulis daripada Bank terlebih dahulu. Manamana orang yang melanggar larangan ini melakukan suatu kesalahan.

28. _Fasal 24 menghendaki seseorang pemegang lesen untuk melekatkan_
namanya di luar setiap pejabatnya pada setiap masa mengikut kehendak
yang ditetapkan dalam _fasal ini. Pemegang lesen melakukan suatu kesalahan_
sekiranya ia tidak mematuhi kehendak ini.

29. _Fasal 25 bertujuan untuk melarang seseorang, selain seorang pemegang_
lesen atau ejen perniagaan perkhidmatan wang, daripada menerbitkan atau
menyiarkan, atau memudahkan mana-mana orang untuk menerbitkan atau
menyiarkan suatu iklan yang mengandungi maklumat yang dinyatakan di
bawah fasal ini. Orang itu melakukan suatu kesalahan sekiranya dia melanggar
larangan ini.


-----

_Perniagaan Perkhidmatan Wang_ 93

30. _Fasal 26 bertujuan untuk menghendaki seseorang pemegang lesen untuk_
memberikan pendedahan yang secukupnya kepada pelanggannya tentang
produknya, perkhidmatannya dan apa-apa maklumat lain yang berhubungan
dengan produk dan perkhidmatannya sebagaimana yang ditetapkan oleh Bank,
sebelum pelaksanaan apa-apa transaksi mana-mana perniagaan perkhidmatan
wang dengan mereka. Pemegang lesen itu melakukan suatu kesalahan sekiranya
ia tidak memberikan penzahiran yang secukupnya itu.

31. _Fasal 27 menghendaki seseorang pemegang lesen untuk mengeluarkan_
resit kepada pelanggannya, mengikut apa-apa bentuk dan cara sebagaimana
yang ditetapkan oleh Bank, selepas apa-apa transaksi perniagaan perkhidmatan
wang selesai. Pemegang lesen itu melakukan suatu kesalahan sekiranya ia
tidak mematuhi kehendak ini.

32. _Fasal 28 bertujuan untuk menghendaki seseorang pemegang lesen untuk_
menyenggarakan rekod kesemua akaun, resit dan dokumen lain dan maklumat
yang berhubungan dengan perniagaan perkhidmatan wangnya mengikut
apa-apa cara untuk membolehkan pembentukan semula transaksi itu. Pemegang
lesen itu melakukan suatu kesalahan sekiranya ia tidak membuat penyenggaraan
rekod sedemikian.

33. _Fasal 29 melarang seseorang pemegang lesen daripada menjual, melupuskan,_
memajakkan, menyerahhakkan atau memindahmilik perniagaan perkhidmatan
wangnya kepada, atau menyatukan perniagaan perkhidmatan wangnya dengan,
mana-mana orang lain tanpa kelulusan bertulis daripada Bank terlebih dahulu.
Pemegang lesen itu melakukan suatu kesalahan sekiranya ia melanggar larangan
ini.

34. _Fasal 30 bertujuan untuk menghendaki seseorang pemegang lesen_
untuk mendapatkan kelulusan bertulis daripada Bank terlebih dahulu sebelum
melantik seorang pengarah atau ketua pegawai eksekutif. Pemegang lesen itu
melakukan suatu kesalahan sekiranya ia tidak mematuhi kehendak ini. _Fasal_
ini juga bertujuan untuk memperuntukkan bahawa Bank mempunyai budi bicara
penuh untuk memutuskan sama ada seseorang pengarah atau ketua pegawai
eksekutif itu telah memenuhi kriteria minimum orang yang “layak dan sesuai”
sebagaimana yang ditetapkan oleh Bank.

35. _Fasal 31 bertujuan untuk menghendaki seseorang pemegang lesen, atas_
perbelanjaannya sendiri, untuk melantik pada setiap tahun seorang juruaudit
yang memenuhi kehendak sebagaimana yang ditetapkan oleh Bank. _Fasal ini_
turut menetapkan kewajipan juruaudit itu. Pemegang lesen itu melakukan suatu
kesalahan sekiranya ia tidak melantik juruaudit itu dan juruaudit yang dilantik
itu melakukan suatu kesalahan sekiranya dia tidak menjalankan kewajipannya
di bawah _fasal_ ini.

36. _Fasal 32 bertujuan untuk menghendaki seseorang pemegang lesen untuk_
mendapatkan kelulusan bertulis daripada Bank terlebih dahulu bagi bakal
pemegang syer substansialnya yang hendaklah juga memenuhi kriteria minimum
orang yang “layak dan sesuai” sebagaimana yang ditetapkan oleh Bank.
Pemegang lesen itu melakukan suatu kesalahan sekiranya ia tidak mematuhi
kehendak ini.


-----

94 _Rang Undang-Undang_

37. _Fasal 33 bertujuan untuk menghendaki seseorang pemegang lesen untuk_
memberitahu secara bertulis kepada Bank tentang apa-apa pertukaran dalam
pemegang syernya dan struktur pemegangan syernya tidak lewat daripada
empat belas hari selepas perubahan itu berlaku. Pemegang lesen itu melakukan
suatu kesalahan sekiranya ia tidak memberitahu Bank dengan sewajarnya.
Selanjutnya, _fasal ini melarang seseorang pemegang lesen daripada membuat_
apa-apa perubahan dalam pemegang syernya atau struktur pemegangan syernya
yang akan mengakibatkan perubahan dalam kawalan perniagaan perkhidmatan
wangnya, tanpa mendapatkan kelulusan bertulis daripada Bank terlebih
dahulu.

38. _Fasal 34 bertujuan untuk menghendaki seseorang pemegang lesen untuk_
mengemukakan apa-apa penyata, dokumen atau maklumat, dan dalam apaapa tempoh, sebagaimana yang dikehendaki oleh Bank. Pemegang lesen itu
melakukan suatu kesalahan sekiranya ia tidak mengemukakan penyata, dokumen
atau maklumat dalam tempoh itu.

39. _Fasal 35 bertujuan untuk memperuntukkan bahawa mana-mana orang_
yang mengemukakan maklumat yang palsu, tidak tepat atau mengelirukan
melakukan suatu kesalahan di bawah Akta yang dicadangkan.

40. _Fasal 36 bertujuan untuk menghendaki seseorang pemegang lesen untuk_
mengadakan perkiraan operasi dan tadbir urus sebagaimana yang dinyatakan di
bawah fasal ini dan pemegang lesen itu melakukan suatu kesalahan sekiranya
ia tidak berbuat demikian.

BAHAGIAN IV

41. Bahagian IV Akta yang dicadangkan mengandungi fasal 37 hingga 41 yang
memperkatakan peruntukan yang berhubungan dengan perniagaan pengiriman
wang.

42. _Fasal 37 bertujuan untuk menghendaki seseorang pemegang lesen yang_
menjalankan perniagaan pengiriman wang untuk menyenggarakan suatu akaun
yang berasingan di suatu bank berlesen bagi maksud mendepositkan wang
pelanggannya ke dalam akaun itu. Selanjutnya, _fasal ini melarang seseorang_
pemegang lesen daripada mengeluarkan wang daripada akaun itu kecuali bagi
keadaan yang dinyatakan dalam _fasal ini._ _Fasal ini juga bertujuan untuk_
melindungi dana yang didepositkan ke dalam akaun itu daripada ditahan,
disekuester atau dilevikan bagi apa-apa hutang atau tuntutan terhadap pemegang
lesen. Seseorang pemegang lesen melakukan suatu kesalahan sekiranya ia
tidak menyenggarakan suatu akaun yang berasingan atau mematuhi kehendakkehendak itu.

43. _Fasal 38 menghendaki seseorang pemegang lesen yang telah berhenti_
daripada menjalankan perniagaan pengiriman wang untuk mengemukakan
kepada Bank suatu perakuan penutupan, yang dikeluarkan oleh seorang
juruaudit, dalam tempoh enam puluh hari selepas pemberhentian perniagaan
itu. Seseorang pemegang lesen melakukan suatu kesalahan sekiranya ia tidak
mengemukakan kepada Bank perakuan penutupan itu. Fasal ini juga bertujuan
untuk menjelaskan bahawa “juruaudit” yang disebut dalam _fasal ini boleh_
juruaudit yang dilantik di bawah fasal 31 atau mana-mana juruaudit lain yang
dilantik oleh pemegang lesen yang memenuhi kehendak sebagaimana yang
ditetapkan oleh Bank.


-----

_Perniagaan Perkhidmatan Wang_ 95

44. _Fasal_ 39 bertujuan untuk menghendaki seseorang pemegang lesen yang
menjalankan perniagaan pengiriman wang untuk mematuhi had maksimum
transaksi pengiriman wang, jangka masa bagi arahan pengiriman wang luaran
bagi pembayaran wang untuk diserahkan kepada ejen korespondennya, jangka
masa bagi pengiriman wang tersedia bagi pungutan atau diserahkan kepada
benefisiari itu dan apa-apa kehendak lain sebagaimana yang ditetapkan oleh
Bank. Seseorang pemegang lesen melakukan suatu kesalahan sekiranya ia tidak
mematuhi kehendak-kehendak ini.

45. _Fasal 40 bertujuan untuk melarang seseorang pemegang lesen daripada_
menggunakan suatu sistem pengiriman wang, sama ada sistemnya sendiri atau
suatu sistem pihak ketiga, tanpa mendapatkan kelulusan bertulis daripada
Bank terlebih dahulu. Seseorang pemegang lesen melakukan suatu kesalahan
sekiranya ia melanggar larangan ini.

46. _Fasal 41 bertujuan untuk memberi Bank kuasa untuk membatalkan_
sesuatu kelulusan yang telah diberikan di bawah _fasal 40._ _Fasal ini juga_
memperuntukkan hak seseorang pemegang lesen untuk didengar sebelum
pembatalan itu dibuat.

BAHAGIAN V

47. Bahagian V Akta yang dicadangkan yang mengandungi _fasal 42 hingga_
_47_ memperkatakan peruntukan yang berhubungan dengan ejen perniagaan
perkhidmatan wang.

48. _Fasal 42 bertujuan untuk melarang seseorang pemegang lesen daripada_
melantik seseorang ejen perniagaan perkhidmatan wang untuk menjalankan
perniagaan perkhidmatan wang bagi pihaknya tanpa mendapat kelulusan
bertulis daripada Bank terlebih dahulu. _Fasal ini turut memberi Bank kuasa_
untuk menetapkan golongan, kategori atau perihalan pemegang lesen yang
layak untuk melantik ejen.

49. _Fasal 43 menyatakan tatacara bagi permohonan untuk melantik seseorang_
ejen perniagaan perkhidmatan wang. Bank mempunyai budi bicara sama ada
untuk memberikan atau enggan untuk memberikan kelulusan.

50. _Fasal 44 bertujuan untuk memperuntukkan supaya Bank hendaklah_
menyenggarakan suatu daftar ejen perniagaan perkhidmatan wang mengikut
apa-apa bentuk dan cara sebagaimana yang difikirkan patut oleh Bank. _Fasal_
ini juga bertujuan untuk membenarkan mana-mana orang, dengan pembayaran
suatu fi yang ditetapkan, untuk memeriksa daftar itu.

51. _Fasal 45 bertujuan untuk melarang mana-mana orang daripada menjalankan_
perniagaan perkhidmatan wang bagi pihak seorang pemegang lesen melainkan
jika ia suatu syarikat, yang dilantik oleh seseorang pemegang lesen mengikut
_fasal 43,_ dan telah didaftarkan mengikut Fasal _44. Seseorang yang melanggar_
larangan ini melakukan kesalahan.


-----

96 _Rang Undang-Undang_

52. _Fasal 46 bertujuan untuk menghendaki ejen perniagaan perkhidmatan wang_
untuk mematuhi apa-apa peruntukan Akta ini dan kehendak lain sebagaimana
yang ditetapkan oleh Bank. Ejen perniagaan perkhidmatan wang melakukan
suatu kesalahan jika ejen itu tidak mematuhi peruntukan atau kehendak itu
dan pemegang lesen juga dianggap melakukan kesalahan itu melainkan jika
pemegang lesen itu membuktikan kepada mahkamah bahawa ia telah mengambil
segala langkah berjaga-jaga untuk mencegah ketidakpatuhan itu.

53. _Fasal 47 bertujuan untuk memberi Bank kuasa untuk membatalkan suatu_
kelulusan yang diberikan di bawah _fasal 43_ jika Bank berpuas hati bahawa
satu atau lebih daripada hal keadaan yang dinyatakan dalam _fasal ini telah_
berlaku. _Fasal ini juga memperuntukkan hak seorang pemegang lesen untuk_
didengar sebelum kelulusannya dibatalkan oleh Bank. Fasal ini selanjutnya
menjelaskan bahawa jika Bank membatalkan kelulusannya, pemegang lesen
hendaklah menamatkan pelantikan ejen perniagaan perkhidmatan wangnya dan
mengarahkan ejen itu untuk berhenti menjalankan perniagaan perhidmatan wang
bagi pihak pemegang lesen itu. Pemegang lesen itu melakukan kesalahan jika
ia tidak melakukan penamatan atau arahan sedemikian itu.

BAHAGIAN VI

54. Bahagian VI Akta yang dicadangkan yang mengandungi fasal _48 hingga_
_52 memperkatakan peruntukan yang berhubungan dengan pemeriksaan oleh_
pemeriksa yang diberi kuasa secara bertulis oleh Bank.

55. _Fasal 48 bertujuan untuk memberi Bank kuasa untuk memeriksa tanpa_
memberikan notis bertulis terlebih dahulu, apa-apa harta, dokumen, maklumat,
sistem pengiriman wang atau transaksi seseorang pemegang lesen atau ejen
perniagaan perkhidmatan wangnya atau pejabatnya atau seseorang ejen perniagaan
perkhidmatan wang atau mana-mana pejabatnya.

56. _Fasal 49 bertujuan untuk memberi Bank kuasa untuk memeriksa orang_
selain orang yang dinyatakan dalam _fasal_ _48._

57. _Fasal 50 bertujuan untuk menghendaki seseorang yang di bawah_
pemeriksaan untuk memberikan akses dan mengemukakan kesemua harta,
radas, kelengkapan, jentera, komputer, output komputer, sistem, dokumen atau
maklumat kepada seseorang pemeriksa yang telah diberi kuasa secara bertulis
oleh Bank untuk menjalankan pemeriksaan itu. _Fasal ini memberi pemeriksa_
kuasa untuk mengambil apa-apa harta, radas, dsb. mengikut _fasal ini._

58. _Fasal 51 bertujuan untuk menghendaki seseorang yang akan diperiksa_
untuk hadir di hadapan seorang pemeriksa pada bila-bila masa sebagaimana
yang ditentukan oleh pemeriksa.

_59._ _Fasal 52 bertujuan untuk memperuntukkan kerahsiaan laporan pemeriksaan_
serta menyatakan hal keadaan dan orang yang kepadanya laporan itu boleh
dizahirkan.

BAHAGIAN VII

60. Bahagian VII Akta yang dicadangkan mengandungi _fasal 53 hingga_
_72_ memperkatakan peruntukan yang berhubungan dengan penyiasatan dan
penguatkuasaan.


-----

_Perniagaan Perkhidmatan Wang_ 97

61. _Fasal 53 bertujuan untuk memberi Bank kuasa untuk melantik mana-_
mana pegawai atau pekerjanya untuk menjadi seorang pegawai penyiasat.

62. _Fasal 54 menetapkan kuasa-kuasa pegawai penyiasat._

63. _Fasal 55 dan 56 memperkatakan peruntukan berkenaan dengan kuasa_
untuk menggeledah dan menyita, masing-masing dengan waran dan tanpa
waran.

64. _Fasal 57 bertujuan untuk memperuntukkan kuasa pegawai penyiasat_
dalam menjalankan penyiasatannya.

_65._ _Fasal 58 adalah berkaitan dengan akses kepada maklumat yang dirakamkan_
dan data komputer untuk diberikan kepada pegawai penyiasat.

66. _Fasal 59 memperuntukkan bahawa waran geledah adalah sah dan berkuatkuasa_
walaupun terdapat kecacatan, kesilapan atau ketinggalan dalamnya.

67. _Fasal 60 mengenakan tanggungjawab ke atas seseorang pegawai penyiasat_
untuk menyediakan senarai harta, radas, kelengkapan, jentera, komputer, output
komputer, sistem, dokumen atau maklumat yang disita di bawah Akta yang
dicadangkan.

68. _Fasal 61 berkaitan dengan pelepasan apa-apa yang telah disita di bawah_
Akta yang dicadangkan.

69. _Fasal 62_ bertujuan untuk menjadikan suatu kesalahan bagi seseorang
yang menghalang pegawai penyiasat dalam menjalankan tugasnya di bawah
Akta itu.

70. _Fasal 63_ bertujuan untuk memperuntukkan bahawa seseorang pegawai
penyiasat boleh menghendaki satu terjemahan dokumen yang dalam suatu
bahasa yang selain bahasa kebangsaan atau bahasa Inggeris.

71. _Fasal 64_ menetapkan tatacara sesuatu notis memanggil bagi tujuan
pemeriksaan.

72. _Fasal 65_ bertujuan untuk memberikan kuasa kepada seorang pegawai
penyiasat untuk memeriksa mana-mana orang sekiranya dia mempunyai apa-apa
sebab untuk mengesyaki bahawa suatu kesalahan sedang atau telah dilakukan
di bawah Akta yang dicadangkan.

73. _Fasal 66 bertujuan untuk memberikan kuasa kepada pegawai penyiasat_
untuk menghendaki mana-mana orang yang menjadi subjek suatu penyiasatan di
bawah Bahagian ini, dengan memberi notis secara bertulis, untuk menyerahkan
dokumen perjalanannya.

74. _Fasal 67 bertujuan untuk memberikan kuasa kepada Bank, sama ada_
atas inisiatif sendiri atau atas permintaan seseorang pegawai polis, suatu pihak
berkuasa awam atau institusi dalam penjalanan mana-mana penyiasatan di
bawah mana-mana undang-undang, untuk membenarkan akses kepada dokumen
penyiasatan Bank atau satu salinan dokumen itu.


-----

98 _Rang Undang-Undang_

75. _Fasal 68 bertujuan untuk memperuntukkan bahawa seorang pegawai_
penyiasat adalah disifatkan sebagai seorang pekhidmat awam bagi maksud
Kanun Keseksaan [Akta 574] dan seorang pegawai awam bagi maksud Kanun
Prosedur Jenayah [Akta 593].

76. _Fasal 69 bertujuan untuk menjelaskan bahawa sesuatu kesalahan yang_
boleh dihukum di bawah Akta yang dicadangkan adalah suatu kesalahan boleh
tangkap di mana seseorang pegawai polis yang tidak kurang daripada pangkat
inspektor, atau seseorang pegawai penyiasat yang dilantik di bawah fasal 53
boleh menangkap tanpa waran tangkap.

77. _Fasal 70_ bertujuan untuk menghendaki seorang pegawai penyiasat yang
melakukan suatu tangkapan di bawah fasal _69 untuk menyerahkan orang yang_
ditangkap itu kepada seorang pegawai polis.

78. _Fasal 71_ bertujuan untuk memperuntukkan kebolehterimaan keterangan
yang diberikan oleh seorang ejen provokasi, sama ada dia adalah seorang
pegawai Bank atau bukan.

79. _Fasal 72_ menetapkan suatu senarai orang tertentu yang berkenaan
dengannya kuasa penyiasatan boleh dijalankan.

BAHAGIAN VIII

80. Bahagian VIII Akta yang dicadangkan yang mengandungi fasal 73 hingga
_79_ memperkatakan peruntukan yang berhubungan dengan kuasa-kuasa lain
Bank.

81. _Fasal 73_ bertujuan untuk memberi Bank kuasa untuk mengeluarkan
arahan dalam hal keadaan yang dinyatakan dalam _fasal ini kepada seseorang_
pemegang lesen atau ejen perniagaan perkhidmatan wang.

82. _Fasal 74 bertujuan untuk memberi Bank kuasa untuk mengeluarkan garis_
panduan, pekeliling, piawaian atau notis.

83. _Fasal 75 bertujuan untuk memberi Bank kuasa untuk mengambil tindakan_
pentadbiran terhadap seseorang pemegang lesen bagi apa-apa pelanggaran manamana peruntukan Akta yang dicadangkan selain peruntukan yang disenaraikan
dalam Jadual dan bagi ketidakpatuhan dengan mana-mana notis, pekeliling,
piawaian atau garis panduan bertulis yang dikeluarkan oleh Bank.

84. _Fasal 76 bertujuan untuk memperuntukkan bahawa Bank boleh memulakan_
prosiding sivil terhadap seseorang dalam mahkamah, tidak kira sama ada
orang itu telah didakwa atas mana-mana kesalahan di bawah Akta yang
dicadangkan, atau sama ada suatu pelanggaran telah dibuktikan melalui suatu
pendakwaan.

85. _Fasal 77 bertujuan untuk memberi Bank kuasa untuk membuat permohonan_
kepada mahkamah bagi perintah tertentu sebagaimana yang dinyatakan dalam
_fasal ini._


-----

_Perniagaan Perkhidmatan Wang_ 99

86. _Fasal 78 bertujuan untuk memberi Bank kuasa, dengan kelulusan Menteri,_
untuk membuat peraturan-peraturan berkenaan dengan perkara-perkara yang
ditetapkan di bawah fasal ini untuk melaksanakan peruntukan Akta ini dengan
lebih baik.

87. _Fasal 79 bertujuan untuk memberi Bank kuasa untuk menyiarkan apa-apa_
maklumat sebagaimana yang difikirkan oleh Bank perlu atau suai munafaat
demi kepentingan awam, mengikut apa-apa bentuk dan cara sebagaimana yang
difikirkan patut oleh Bank.

BAHAGIAN IX

88. Bahagian IX Akta yang dicadangkan yang mengandungi fasal 80 hingga
_92 memperkatakan peruntukan pelbagai._

89. _Fasal 80 memperuntukkan bahawa apabila sesuatu pertubuhan perbadanan_
melakukan suatu kesalahan di bawah Akta yang dicadangkan, pengarah, pengurus,
setiausaha atau pegawai lain yang seumpama bagi pertubuhan perbadanan itu
juga bertanggungan bagi kesalahan itu.

90. _Fasal 81 memperkatakan kesalahan-kesalahan yang dilakukan oleh pekerja_
atau ejen.

91. _Fasal 82 bertujuan untuk memperuntukkan bagi percantuman_
kesalahan.

92. _Fasal 83 bertujuan untuk memperuntukkan perlindungan kepada Menteri,_
Bank atau Gabenornya, pengarahnya, pegawainya, dsb. yang bertindak bagi pihak
Bank terhadap mana-mana prosiding undang-undang bagi sesuatu perbuatan
yang dilakukan atau pernyataan yang dibuat dengan suci hati atau berkaitan
dengan pelaksanaan mana-mana kuasa yang diberikan kepada Bank di bawah
Akta yang dicadangkan.

93. _Fasal 84 bertujuan untuk memperuntukkan obligasi kerahsiaan ke atas_
pemegang lesen dan ejen perniagaan perkhidmatan wang.

94. _Fasal 85 menyatakan hal keadaan yang dalamnya penzahiran maklumat_
atau dokumen dibenarkan.

95. _Fasal 86 bertujuan untuk memperuntukkan bahawa seseorang yang cuba,_
melakukan apa-apa perbuatan sebagai persediaan bagi atau menyubahati atau
terlibat dalam suatu komplot jenayah, melakukan suatu kesalahan dan boleh
dihukum sebagaimana yang diperuntukkan di bawah _fasal_ ini.

96. _Fasal 87 memperuntukkan penalti am bagi kesalahan di bawah Akta_
yang dicadangkan.

97. _Fasal 88 memberi Gabenor kuasa, dengan persetujuan bertulis Pendakwa_
Raya, untuk mengkompaun apa-apa kesalahan yang boleh dihukum di bawah
Akta yang dicadangkan.

98. _Fasal 89 memperuntukkan bahawa pendakwaan bagi sesuatu kesalahan di_
bawah Akta yang dicadangkan hendaklah dimulakan dengan keizinan bertulis
Pendakwa Raya.


-----

100 _Rang Undang-Undang_

99. _Fasal 90 bertujuan untuk membolehkan Menteri, atas syor Bank, untuk_
meminda senarai peruntukan yang dinyatakan dalam Jadual.

100. _Fasal 91 memberi Menteri kuasa untuk membuat pengecualian, melalui_
suatu perintah yang disiarkan dalam Warta.

101. _Fasal 92 bertujuan untuk memperuntukkan bahawa Akta yang dicadangkan_
ini hendaklah dibaca dengan Akta Kawalan Pertukaran Wang 1953.

BAHAGIAN X

102. Bahagian X Akta yang dicadangkan yang mengandungi _fasal 93_
hingga 96 memperkatakan peruntukan yang berhubungan dengan pemansuhan,
pengecualian dan peralihan.

103. _Fasal 93 memansuhkan Akta Pengurupan Wang 1998._

104. _Fasal 94 menetapkan peruntukan kecualian dan peralihan berhubung_
dengan orang yang mempunyai lesen pengurupan wang di bawah Akta Pengurupan
Wang 1998, yang mendapat kebenaran daripada Pengawal Pertukaran Wang
Asing untuk menjalankan perniagaan pengiriman wang atau perniagaan mata
wang borong di bawah Akta Kawalan Pertukaran Wang 1953 dan menerima
pemberitahuan daripada Bank di bawah Akta Sistem Pembayaran 2003 berhubung
dengan pengadaan perniagaan pengiriman wang dengan menggunakan sistem
pengiriman wangnya sendiri, pengadaan perniagaan pengiriman wang dengan
menggunakan sistem pengiriman wang pihak ketiga, atau pengadaan sistem
pengiriman wang kepada mana-mana orang, pada permulaan kuat kuasa Akta
yang dicadangkan.

105. _Fasal 95 bertujuan untuk memperuntukkan proses pelesenan semula_
dan menyatakan tempoh masa sesuatu permohonan bagi lesen baru hendaklah
dibuat di bawah Akta yang dicadangkan.

106. _Fasal 96 bertujuan untuk mengadakan peruntukan peralihan tentang_
kesemua perundangan subsidiari, tindakan eksekutif dan kesemua perbuatan
lain yang dilakukan atau akan dijalankan oleh Bank di bawah Akta yang
dimansuhkan, Akta Kawalan Pertukaran Wang 1953 dan Akta Sistem Pembayaran
2003 berkenaan dengan perniagaan pengurupan wang, perniagaan pengiriman
wang, perniagaan mata wang borong dan pengendalian sistem bayaran, mengikut
mana-mana yang berkenaan.

107. Jadual bertujuan untuk mengadakan senarai peruntukan dalam Akta yang
dicadangkan yang dikecualikan daripada tindakan pentadbiran oleh Bank.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U[2]) 2781]


-----

