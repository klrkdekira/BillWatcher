---
Year: 2011
Bill: D.R.38/2011 - Rang Undang-Undang Perumahan Rakyat 1Malaysia 2011 (Lulus)
Title: D.R.38/2011 - Rang Undang-Undang Perumahan Rakyat 1Malaysia 2011 (Lulus)
Download URL: https://www.parlimen.gov.my/files/billindex/pdf/2011/DR382011.pdf
URL: https://www.parlimen.gov.my/files/billindex/pdf/2011/DR382011.pdf
---
---
Reading:
D.R.38/2011
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:30/11/2011
Dibentang Oleh:Y.A.B. Dato Sri Mohd. Najib Tun Haji Abdul Razak, Perdana Menteri Merangkap Menteri Kewangan
---

_Perumahan Rakyat 1Malaysia_

**D.R. 38/2011**

RANG UNDANG-UNDANG PERUMAHAN RAKYAT

1MALAYSIA 2011

SUSUNAN FASAL

Bahagian I

permulaan

_Fasal_

1. Tajuk ringkas dan permulaan kuat kuasa

2. Tafsiran

Bahagian II

Perbadanan

3. Penubuhan Perbadanan

4. Meterai perbadanan

5. Keanggotaan Perbadanan

6. Penjalanan sementara fungsi Pengerusi

7. Jadual

8. Kelulusan untuk memegang jawatan lain

9. Tempoh jawatan

10. Saraan dan elaun

11. Subsidi, pemberian, kemudahan, dsb., bagi anggota Perbadanan

12. Pembatalan pelantikan dan peletakan jawatan

13. Pengosongan jawatan

14. Jawatankuasa

15. Penzahiran kepentingan

16. Seksyen yang tidak terpakai bagi Ketua Pegawai Eksekutif


-----

_Rang Undang-Undang_

Bahagian III

fungsi dan kuasa Perbadanan

_Fasal_

17. Fungsi Perbadanan

18. Kuasa Perbadanan

19. Fungsi dan kuasa tambahan Perbadanan

20. Pewakilan fungsi dan kuasa Perbadanan

21. Arahan oleh Menteri

22. Penyata, laporan, akaun dan maklumat

23. Perbadanan boleh menubuhkan dan terlibat dalam pertubuhan
perbadanan

Bahagian IV

pekerja perbadanan

24. Ketua Pegawai Eksekutif

25. Penjalanan sementara fungsi Ketua Pegawai Eksekutif

26. Pelantikan pekerja Perbadanan

27. Syarat perkhidmatan, kelakuan dan tatatertib

28. Bantuan kewangan untuk pekerja dan orang lain

29. Perbadanan boleh menerima pakai peraturan-peraturan, dsb.

Bahagian V

pembangunan PR1MA dan kompleks PR1MA

30. Majlis Penasihat PR1MA

31. Tanggungjawab Perbadanan

32. Kriteria berhubung dengan orang yang layak

33. Penguntukan kediaman PR1MA kepada orang yang layak

34. Kelayakan untuk menyertai pembangunan PR1MA

35. Arahan oleh Perbadanan


-----

_Perumahan Rakyat 1Malaysia_ 3

Bahagian VI

penyelarasan dengan entiti kerajaan

_Fasal_

36. Agensi penyelaras utama

37. Jawatankuasa Kelulusan dan Pelaksanaan

38. Perkiraan dengan Entiti Kerajaan

39. Tanggungjawab Entiti Kerajaan

Bahagian VII

kewangan

40. Kumpulan Wang Perbadanan PR1MA Malaysia

41. Perbelanjaan yang hendaklah dipertanggungkan pada Kumpulan Wang
Perbadanan PR1MA Malaysia

42. Kumpulan Wang Bantuan Orang yang Layak

43. Pemeliharaan Kumpulan Wang Perbadanan PR1MA Malaysia

44. Akaun bank

45. Kuasa untuk meminjam

46. Pelaburan

47. Batasan kontrak

48. Tatacara kewangan

49. Tahun kewangan

50. Akaun dan laporan

Bahagian VIII

Hak Untuk Membeli Semula kediaman PR1MA

51. Hak untuk membeli semula kediaman PR1MA oleh Perbadanan

52. Tatacara yang berhubungan dengan hak untuk membeli semula

53. Pemindahan hakmilik atau peletakhakan pemunyaan pada Perbadanan

54. Penentuan dan pembayaran harga pembelian semula

55. Mengambil milikan kediaman PR1MA yang dibeli semula


-----

_Rang Undang-Undang_

Bahagian IX

tribunal rayuan

_Fasal_

56. Penubuhan Tribunal Rayuan

57. Keanggotaan Tribunal Rayuan

58. Elaun

59. Peletakan jawatan dan pembatalan pelantikan

60. Pengosongan jawatan dan pelantikan sementara

61. Penzahiran kepentingan berhubung dengan anggota Tribunal Rayuan

62. Setiausaha kepada Tribunal Rayuan dan pegawai lain

63. Rayuan kepada Tribunal Rayuan

64. Rekod keputusan atau arahan Perbadanan

65. Komposisi Tribunal Rayuan

66. Persidangan Tribunal Rayuan

67. Penggantungan keputusan atau arahan sementara menanti rayuan

Bahagian X

am

68. Daftar

69. Sekatan ke atas penggunaan simbol atau lambang Perbadanan

70. Kesalahan bagi pengubahsuaian tanpa kuasa maklumat dalam jagaan
Perbadanan

71. Pendakwaan

72. Pekhidmat awam

73. Perlindungan daripada guaman dan prosiding undang-undang

74. Akta Perlindungan Pihak Berkuasa Awam 1948

75. Obligasi kerahsiaan

76. Pewakilan dalam prosiding sivil

77. Kuasa Menteri untuk menetapkan peraturan-peraturan

78. Kuasa Perbadanan untuk menetapkan kaedah-kaedah

79. Penalti bagi peraturan-peraturan dan kaedah-kaedah

80. Kuasa Menteri untuk meminda Jadual

81. Benda yang dilakukan pada menjangkakan Akta ini diperbuat

Jadual


-----

_Perumahan Rakyat 1Malaysia_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi dan untuk mengawal
selia perkara-perkara yang berhubungan dengan pembangunan dan
pembinaan kediaman perumahan, infrastruktur dan kemudahan
di bawah program Perumahan Rakyat 1Malaysia, untuk
memperkatakan keperluan bagi perumahan mampan dan kehidupan
berkomuniti di kawasan bandar di Malaysia ke arah mewujudkan
model pembangunan perumahan sosio-ekonomi yang strategik,
untuk mengadakan peruntukan bagi penubuhan Perbadanan
Perumahan Rakyat 1Malaysia, dan untuk mengadakan peruntukan
bagi perkara yang berhubungan.

[ ]

**DIPERBUAT** oleh Parlimen Malaysia seperti yang berikut:

Bahagian I

permulaan

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Perumahan Rakyat**
1Malaysia 2011.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta,_ dan Menteri
boleh menetapkan tarikh yang berlainan—

_(a)_ bagi permulaan kuat kuasa Akta ini di bahagian-bahagian

yang berlainan di Malaysia;

_(b)_ bagi permulaan kuat kuasa peruntukan-peruntukan atau

Bahagian-Bahagian yang berlainan dalam Akta ini;


-----

6 _Rang Undang-Undang_

_(c)_ bagi permulaan kuat kuasa peruntukan-peruntukan atau

Bahagian-Bahagian yang berlainan dalam Akta ini
di bahagian-bahagian yang berlainan di Malaysia.

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“ditetapkan” ertinya—

_(a)_ ditetapkan oleh Menteri melalui peraturan-peraturan;

atau

_(b)_ ditetapkan oleh Perbadanan melalui kaedah-kaedah,

mengikut mana-mana yang berkenaan;

“Entiti Kerajaan” termasuklah—

_(a)_ Kerajaan Persekutuan, Kerajaan Negeri atau kerajaan

tempatan yang berkaitan; dan

_(b)_ kementerian, jabatan, pejabat, agensi, perbadanan,

suruhanjaya, jawatankuasa, lembaga, majlis atau badan lain,
diperbadankan atau tidak diperbadankan, yang berkaitan
bagi Kerajaan Persekutuan, atau mana-mana Kerajaan
Negeri atau kerajaan tempatan, sama ada ditubuhkan
di bawah undang-undang bertulis atau selainnya;

“jawatankuasa” ertinya mana-mana jawatankuasa yang ditubuhkan
oleh Perbadanan di bawah seksyen 14;

“Jawatankuasa Kelulusan dan Pelaksanaan” ertinya jawatankuasa
yang ditubuhkan di bawah seksyen 37;

“kediaman perumahan” termasuklah mana-mana bangunan,
tenemen atau mesuaj yang keseluruhannya atau sebahagian utamanya
dibina, disesuaikan atau diniatkan bagi kediaman manusia atau
sebahagiannya bagi kediaman manusia dan sebahagiannya bagi
premis perniagaan dan apa-apa jenis tempat tinggal lain yang
ditetapkan oleh Menteri yang bertanggungjawab bagi perumahan
dan kerajaan tempatan, dari semasa ke semasa sebagai kediaman
perumahan menurut seksyen 3a Akta Pemajuan Perumahan
(Kawalan dan Pelesenan) 1966 [Akta 118];


-----

_Perumahan Rakyat 1Malaysia_ 7

“kediaman Perumahan Rakyat 1Malaysia” atau “kediaman
PR1MA” ertinya kediaman perumahan yang dibina mengikut
kualiti, kehendak, spesifikasi dan standard yang ditetapkan
di bawah Akta ini;

“Kelulusan” ertinya lesen, permit, pendaftaran dan kelulusan
lain termasuklah yang berkaitan dengan tanah, cukai, duti kastam
dan eksais dan insentif fiskal lain, yang dikehendaki bagi atau
berkaitan dengan pelaburan dalam pembangunan PR1MA dan
kompleks PR1MA;

“kemudahan” mempunyai erti yang diberikan kepadanya dalam
Akta Perancangan Bandar dan Desa 1976 [Akta 172];

“kerja pembinaan” mempunyai erti yang diberikan kepadanya
dalam Akta Lembaga Pembangunan Industri Pembinaan Malaysia
1994 [Akta 520];

“keselesaan” mempunyai erti yang diberikan kepadanya dalam
Akta Perancangan Bandar dan Desa 1976;

“Ketua Menteri” ertinya—

_(a)_ Ketua Menteri Pulau Pinang;

_(b)_ Ketua Menteri Melaka;

_(c)_ Ketua Menteri Sabah; atau

_(d)_ Ketua Menteri Sarawak,

mengikut mana-mana yang berkenaan;

“Ketua Pegawai Eksekutif” ertinya Ketua Pegawai Eksekutif
yang dilantik di bawah subseksyen 24(1), dan termasuklah pekerja
Perbadanan yang dilantik di bawah seksyen 25 untuk bertindak
sebagai Ketua Pegawai Eksekutif;

“kompleks Perumahan Rakyat 1Malaysia” atau “kompleks
PR1MA” ertinya kediaman PR1MA termasuklah keselesaan,
kemudahan dan infrastruktur lain di dalam kawasan kediaman
PR1MA itu;

“Kumpulan Wang Bantuan Orang yang Layak” ertinya kumpulan
wang yang ditubuhkan di bawah seksyen 42;


-----

8 _Rang Undang-Undang_

“Kumpulan Wang Perbadanan Perumahan Rakyat 1Malaysia”
atau “Kumpulan Wang Perbadanan PR1MA Malaysia” ertinya
kumpulan wang yang ditubuhkan di bawah seksyen 40;

“Majlis” ertinya Majlis Penasihat PR1MA yang ditubuhkan
di bawah seksyen 30;

“Menteri” ertinya Menteri yang bertanggungjawab bagi
pembangunan PR1MA dan kompleks PR1MA;

“Menteri Besar” ertinya—

_(a)_ Menteri Besar Perlis;

_(b)_ Menteri Besar Johor;

_(c)_ Menteri Besar Kedah;

_(d)_ Menteri Besar Perak;

_(e)_ Menteri Besar Selangor;

_(f)_ Menteri Besar Negeri Sembilan;

_(g)_ Menteri Besar Pahang;

_(h)_ Menteri Besar Terengganu; atau

_(i)_ Menteri Besar Kelantan,

mengikut mana-mana yang berkenaan;

“orang yang layak” ertinya mana-mana orang yang memenuhi
kriteria yang ditetapkan oleh Perbadanan di bawah seksyen 32;

“pembangunan Perumahan Rakyat 1Malaysia” atau “pembangunan
PR1MA” ertinya pembangunan atau pembinaan atau pembangunan
atau pembinaan yang dicadangkan bagi kompleks PR1MA mengikut
apa-apa jua cara;

“penyewa” ertinya orang yang layak yang telah membuat
perkiraan penyewaan berhubung dengan kediaman PR1MA sama
ada dengan Perbadanan atau mana-mana orang lain yang diluluskan
oleh Perbadanan;

“Perbadanan” ertinya Perbadanan PR1MA Malaysia yang
ditubuhkan di bawah seksyen 3.


-----

_Perumahan Rakyat 1Malaysia_ 9

Bahagian ii

PERBADANAN

**Penubuhan Perbadanan**

**3. (1) Suatu pertubuhan perbadanan yang dikenali sebagai**
“Perbadanan Perumahan Rakyat 1Malaysia” atau “Perbadanan
PR1MA Malaysia” ditubuhkan.

(2) Perbadanan hendaklah kekal turun-temurun dan mempunyai
suatu meterai perbadanan.

(3) Perbadanan boleh membawa guaman dan dibawa guaman
terhadapnya atas nama perbadanannya.

(4) Tertakluk kepada dan bagi maksud Akta ini, Perbadanan
boleh, atas apa-apa terma yang difikirkannya patut—

_(a)_ membuat kontrak;

_(b)_ memperoleh, membeli, mengambil, memegang dan

menikmati apa-apa jenis harta alih dan harta tak alih;
dan

_(c)_ memindahkan, menyerahhakkan, menyerahkan balik,

memulangkan, menggadaikan, menggadaijanjikan,
mendemiskan, menyerahhakkan semula, memindahkan
hakmilik, atau dengan apa-apa cara lain melupuskan, atau
membuat apa-apa urusan mengenai, apa-apa harta alih
atau harta tak alih atau apa-apa kepentingan mengenai
harta itu yang terletak hak pada Perbadanan.

**Meterai perbadanan**

**4. (1) Perbadanan hendaklah mempunyai suatu meterai perbadanan**
yang mengandungi suatu peranti yang diluluskan oleh Perbadanan
dan meterai itu boleh dari semasa ke semasa dipecahkan, ditukar,
diubah dan dibuat baharu sebagaimana yang difikirkan patut oleh
Perbadanan.

(2) Sehingga suatu meterai diadakan oleh Perbadanan, suatu
cap yang mengandungi perkataan “Perbadanan PR1MA Malaysia”
bolehlah digunakan dan hendaklah disifatkan sebagai meterai
perbadanan Perbadanan.


-----

10 _Rang Undang-Undang_

(3) Meterai perbadanan itu hendaklah disimpan dalam jagaan
Pengerusi Perbadanan atau mana-mana orang lain yang diberi
kuasa oleh Perbadanan, dan hendaklah ditentusahkan sama ada
oleh Pengerusi Perbadanan atau mana-mana orang lain yang diberi
kuasa oleh Pengerusi Perbadanan secara bertulis.

(4) Semua surat ikatan, dokumen dan surat cara lain yang
berupa sebagai dimeteraikan dengan meterai itu dan ditentusahkan
dengan sewajarnya hendaklah, sehingga dibuktikan sebaliknya,
disifatkan telah disempurnakan dengan sah.

(5) Apa-apa surat ikatan, dokumen atau surat cara lain yang,
jika disempurnakan oleh seseorang yang bukan suatu pertubuhan
perbadanan, tidak dikehendaki supaya dimeteraikan boleh
disempurnakan mengikut cara yang serupa oleh seorang anggota
Perbadanan atau seorang pekerja Perbadanan yang diberi kuasa
bagi maksud itu.

(6) Meterai perbadanan bagi Perbadanan hendaklah diberi
pengiktirafan rasmi dan kehakiman.

**Keanggotaan Perbadanan**

**5. (1) Perbadanan hendaklah terdiri daripada—**

_(a)_ anggota yang berikut yang hendaklah dilantik oleh

Perdana Menteri:

(i) seorang Pengerusi;

(ii) tidak kurang daripada dua tetapi tidak lebih daripada

lima orang wakil Kerajaan Persekutuan; dan

(iii) tidak kurang daripada tiga tetapi tidak lebih daripada

lima orang anggota lain; dan

_(b) Ketua Pegawai Eksekutif._

(2) Orang yang dilantik di bawah perenggan (1)(a) hendaklah
merupakan seseorang yang, pada pendapat Perdana Menteri,
mempunyai pengalaman dan menunjukkan keupayaan dan
profesionalisme dalam perkara yang berhubungan dengan
pembangunan perumahan dan komuniti, kewangan, pembinaan,
kejuruteraan, perniagaan atau pentadbiran, atau selainnya adalah
sesuai untuk pelantikan kerana pengetahuan khas, pengalaman
atau kelayakan sesuai mereka.


-----

_Perumahan Rakyat 1Malaysia_ 11

**Penjalanan sementara fungsi Pengerusi**

**6. Perdana Menteri boleh melantik secara sementara mana-mana**
anggota Perbadanan, selain Ketua Pegawai Eksekutif, untuk bertindak
sebagai Pengerusi Perbadanan selama tempoh apabila—

_(a)_ jawatan Pengerusi Perbadanan kosong;

_(b)_ Pengerusi Perbadanan tidak hadir bertugas atau tidak ada

di Malaysia; atau

_(c)_ Pengerusi Perbadanan, kerana apa-apa sebab lain, tidak

dapat melaksanakan kewajipan jawatannya.

**Jadual**

**7. Peruntukan Jadual hendaklah terpakai bagi anggota**
Perbadanan.

**Kelulusan untuk memegang jawatan lain**

**8.** Seseorang anggota Perbadanan tidak boleh, semasa memegang
jawatan itu, memegang apa-apa jawatan atau pekerjaan lain,
sama ada yang dibayar saraan atau tidak, tanpa terlebih dahulu
mendapat kelulusan bertulis Perdana Menteri.

**Tempoh jawatan**

**9. Tertakluk kepada apa-apa syarat yang dinyatakan dalam surat**
cara pelantikannya, seseorang anggota Perbadanan hendaklah,
melainkan jika dia terlebih dahulu meletakkan jawatannya atau
mengosongkan jawatannya atau pelantikannya dibatalkan terlebih
dahulu, memegang jawatan selama tempoh tidak melebihi dua
tahun dan layak untuk dilantik semula.

**Saraan dan elaun**

**10. (1) Pengerusi Perbadanan hendaklah dibayar apa-apa saraan**
dan elaun sebagaimana yang ditentukan oleh Perdana Menteri.


-----

12 _Rang Undang-Undang_

(2) Semua anggota lain Perbadanan hendaklah dibayar elaun
pada apa-apa kadar yang ditentukan oleh Perdana Menteri.

**Subsidi, pemberian, kemudahan, dsb., bagi anggota**
**Perbadanan**

**11. Perbadanan boleh memberikan—**

_(a)_ subsidi, pemberian, kemudahan pembiayaan atau kredit, bagi

maksud perumahan atau kenderaan, dan pembiayaan atau
pinjaman belas kasihan lain, kepada anggota Perbadanan;
atau

_(b)_ subsidi, pemberian, kemudahan pembiayaan atau kredit,

bagi maksud perubatan kepada anggota Perbadanan dan
orang tanggungan mereka,

atas apa-apa terma dan syarat sebagaimana yang ditentukan oleh
Perbadanan.

**Pembatalan pelantikan dan peletakan jawatan**

**12.** (1) Perdana Menteri boleh, pada bila-bila masa, membatalkan
pelantikan mana-mana anggota Perbadanan.

(2) Seseorang anggota Perbadanan boleh, pada bila-bila masa,
meletakkan jawatannya dengan memberikan notis secara bertulis
kepada Perdana Menteri.

**Pengosongan jawatan**

**13. (1) Jawatan seseorang anggota Perbadanan hendaklah menjadi**
kosong—

_(a)_ jika dia mati;

_(b)_ jika telah dibuktikan terhadapnya, atau jika dia telah

disabitkan atas, suatu pertuduhan berkenaan dengan—

(i) kesalahan yang melibatkan fraud, kecurangan atau

keburukan akhlak;


-----

_Perumahan Rakyat 1Malaysia_ 13

(ii) kesalahan di bawah mana-mana undang-undang

yang berhubungan dengan rasuah atau di bawah
seksyen 75; atau

(iii) apa-apa kesalahan lain yang boleh dihukum dengan

pemenjaraan (sama ada pemenjaraan sahaja atau
sebagai tambahan kepada denda atau sebagai ganti
denda) selama lebih daripada dua tahun;

_(c)_ jika dia menjadi bankrap;

_(d)_ jika dia tidak sempurna akal atau selainnya tidak berupaya

untuk menunaikan kewajipannya;

_(e)_ dalam hal Pengerusi Perbadanan, jika dia tidak menghadiri

mesyuarat Perbadanan tiga kali berturut-turut tanpa
kebenaran secara bertulis Perdana Menteri;

_(f)_ dalam hal seseorang anggota Perbadanan selain Pengerusi

Perbadanan, jika dia tidak menghadiri mesyuarat Perbadanan
tiga kali berturut-turut tanpa kebenaran secara bertulis
Pengerusi Perbadanan;

_(g)_ jika peletakan jawatannya diterima oleh Perdana Menteri;

atau

_(h)_ jika pelantikannya dibatalkan oleh Perdana Menteri.

(2) Jika mana-mana orang terhenti menjadi anggota Perbadanan,
seorang yang lain hendaklah dilantik untuk menggantikannya
mengikut peruntukan yang terpakai.

**Jawatankuasa**

**14. (1) Perbadanan boleh menubuhkan apa-apa jawatankuasa**
yang difikirkannya perlu atau suai manfaat untuk membantunya
dalam melaksanakan fungsinya.

(2) Perbadanan boleh melantik mana-mana anggotanya atau
mana-mana orang lain yang diluluskan oleh Menteri untuk menjadi
pengerusi sesuatu jawatankuasa.

(3) Perbadanan boleh melantik mana-mana orang untuk menjadi
anggota sesuatu jawatankuasa.

(4) Seseorang anggota jawatankuasa hendaklah memegang
jawatan atas apa-apa syarat dan selama apa-apa tempoh yang
dinyatakan dalam surat pelantikannya dan layak bagi pelantikan
semula.


-----

14 _Rang Undang-Undang_

(5) Perbadanan boleh, pada bila-bila masa, membatalkan
pelantikan mana-mana anggota sesuatu jawatankuasa.

(6) Seseorang anggota jawatankuasa boleh, pada bila-bila masa,
meletakkan jawatan dengan memberikan notis secara bertulis
kepada pengerusi jawatankuasa dan Perbadanan.

(7) Sesuatu jawatankuasa boleh mengawal selia tatacaranya
sendiri.

(8) Sesuatu jawatankuasa hendaklah tertakluk kepada, dan
bertindak mengikut, apa-apa arahan yang diberikan kepadanya
oleh Perbadanan.

(9) Perbadanan boleh, pada bila-bila masa, memberhentikan
atau mengubah keanggotaan sesuatu jawatankuasa.

(10) Mesyuarat sesuatu jawatankuasa hendaklah diadakan pada
bila-bila masa dan di mana-mana tempat yang ditentukan oleh
pengerusi jawatankuasa itu.

(11) Sesuatu jawatankuasa hendaklah menyebabkan
supaya—

_(a)_ minit semua mesyuaratnya ditandatangani, disenggarakan

dan disimpan dalam bentuk yang sepatutnya; dan

_(b)_ salinan minit semua mesyuaratnya dikemukakan kepada

Perbadanan dengan secepat yang dapat dilaksanakan.

(12) Apa-apa minit yang dibuat mengenai mesyuarat jawatankuasa
hendaklah, jika ditandatangani dengan sewajarnya oleh pengerusi
jawatankuasa itu, diterima sebagai keterangan dalam segala
prosiding undang-undang tanpa dibuktikan selanjutnya.

(13) Tiap-tiap mesyuarat jawatankuasa berkenaan dengan prosiding
yang minitnya telah dibuat mengikut subseksyen (11) hendaklah
disifatkan telah dipanggil dan diadakan dengan sewajarnya dan
kesemua anggota itu layak dengan sewajarnya untuk bertindak.

(14) Sesuatu jawatankuasa boleh mengundang mana-mana
orang untuk menghadiri mana-mana mesyuaratnya, bagi maksud
menasihatinya tentang apa-apa perkara yang sedang dibincangkan,
tetapi orang itu tidak berhak untuk mengundi pada mesyuarat
itu.


-----

_Perumahan Rakyat 1Malaysia_ 15

(15) Anggota sesuatu jawatankuasa atau mana-mana orang yang
diundang untuk menghadiri mesyuarat sesuatu jawatankuasa boleh
dibayar apa-apa elaun dan perbelanjaan lain yang ditentukan oleh
Perbadanan.

(16) Tiada perbuatan yang dilakukan atau prosiding yang diambil
di bawah Akta ini boleh dipersoalkan atas alasan bahawa—

_(a)_ terdapat apa-apa kekosongan dalam keanggotaan, atau apa
apa kecacatan dalam penubuhan jawatankuasa; atau

_(b)_ terdapat apa-apa peninggalan, kecacatan atau ketidakteraturan

yang tidak menyentuh merit hal itu.

**Penzahiran kepentingan**

**15. (1) Mana-mana anggota Perbadanan, Majlis, Jawatankuasa**
Kelulusan dan Pelaksanaan atau sesuatu jawatankuasa yang
mempunyai atau memperoleh suatu kepentingan langsung atau
tidak langsung sama ada dengan sendiri, menerusi anggota
keluarganya atau menerusi sekutunya berhubung dengan apaapa perkara yang sedang dibincangkan oleh Perbadanan, Majlis,
Jawatankuasa Kelulusan dan Pelaksanaan atau jawatankuasa itu
hendaklah menzahirkan kepada Perbadanan, Majlis, Jawatankuasa
Kelulusan dan Pelaksanaan atau jawatankuasa itu, mengikut
mana-mana yang berkenaan, hakikat kepentingannya dan jenis
kepentingan itu.

(2) Penzahiran di bawah subseksyen (1) hendaklah direkodkan
dalam minit mesyuarat Perbadanan, Majlis, Jawatankuasa Kelulusan
dan Pelaksanaan atau jawatankuasa itu, mengikut mana-mana yang
berkenaan, yang dalamnya perkara itu dibincangkan dan, selepas
penzahiran itu, anggota itu—

_(a)_ tidak boleh hadir atau mengambil bahagian dalam mana
mana perbincangan atau keputusan Perbadanan, Majlis,
Jawatankuasa Kelulusan dan Pelaksanaan atau jawatankuasa
itu, mengikut mana-mana yang berkenaan, mengenai
perkara itu; dan

_(b)_ tidak boleh dikira bagi maksud membentuk kuorum

Perbadanan, Majlis, Jawatankuasa Kelulusan dan
Pelaksanaan atau jawatankuasa itu, mengikut mana-mana
yang berkenaan,

apabila perkara itu dibincangkan atau diputuskan.


-----

16 _Rang Undang-Undang_

(3) Seseorang anggota Perbadanan, Majlis, Jawatankuasa
Kelulusan dan Pelaksanaan atau jawatankuasa yang tidak
menzahirkan kepentingannya sebagaimana yang dikehendaki di
bawah subseksyen (1) melakukan suatu kesalahan dan boleh,
apabila disabitkan, didenda tidak melebihi satu ratus ribu ringgit
atau dipenjarakan selama tempoh tidak melebihi dua tahun atau
kedua-duanya.

(4) Tiada tindakan atau prosiding Perbadanan, Majlis, Jawatankuasa
Kelulusan dan Pelaksanaan atau jawatankuasa boleh ditidaksahkan
atas alasan bahawa mana-mana anggota Perbadanan, Majlis,
Jawatankuasa Kelulusan dan Pelaksanaan atau jawatankuasa telah
melanggar seksyen ini.

(5) Bagi maksud seksyen ini—

“anggota keluarganya”, berhubung dengan seseorang anggota
Perbadanan, Majlis, Jawatankuasa Kelulusan dan Pelaksanaan
atau jawatankuasa, termasuklah—

_(a)_ suami atau isterinya;

_(b) ibu atau bapanya, termasuk ibu atau bapa suami atau_

isterinya;

_(c)_ anaknya, termasuk anak angkat atau anak tiri;

_(d) adik-beradiknya, termasuk adik-beradik suami atau isterinya;_

dan

_(e)_ suami atau isteri anaknya, atau adik-beradiknya; dan

“sekutu”, berhubung dengan seseorang anggota Perbadanan,
Majlis, Jawatankuasa Kelulusan dan Pelaksanaan atau jawatankuasa,
ertinya—

_(a)_ orang yang merupakan penama atau pekerja anggota

itu;

_(b)_ firma yang anggota itu atau mana-mana penamanya

merupakan seorang pekongsinya;

_(c)_ pekongsi anggota itu;

_(d)_ pemegang amanah sesuatu amanah yang di bawahnya

anggota itu atau seorang anggota keluarganya ialah
seorang benefisiari; atau


-----

_Perumahan Rakyat 1Malaysia_ 17

_(e)_ mana-mana perbadanan mengikut pengertian Akta Syarikat

1965 [Akta 125] yang anggota itu atau mana-mana
penamanya atau seseorang anggota keluarganya ialah
seorang pengarahnya atau mempunyai pemegangan syer
yang substansial dalamnya.

**Seksyen yang tidak terpakai bagi Ketua Pegawai Eksekutif**

**16. Seksyen 9, 10, 12 dan 13 tidak terpakai bagi Ketua Pegawai**
Eksekutif.

Bahagian iii

FUNGSI DAN KUASA PERBADANAN

**Fungsi Perbadanan**

**17. Perbadanan hendaklah mempunyai segala fungsi yang**
berikut:

_(a)_ menggalakkan dan melaksanakan dasar yang berhubungan

dengan pembangunan PR1MA dan kompleks PR1MA;

_(b)_ merancang, menyelia dan menyempurnakan reka bentuk,

pembinaan dan penyenggaraan kompleks PR1MA mengikut
Akta ini dan dasar yang ditentukan oleh Kerajaan
Persekutuan dari semasa ke semasa;

_(c)_ menguruskan dan memantau atau mengusahakan

pembangunan PR1MA;

_(d)_ mengumpulkan, merekodkan dan menyenggara data,

maklumat dan statistik berkenaan dengan pembangunan
PR1MA dan kompleks PR1MA dan menyenggara data
orang yang layak bagi maksud penguntukan kediaman
PR1MA, dan menggunakan data, maklumat dan statistik
itu bagi menjalankan fungsinya;

_(e)_ memantau, menguruskan dan mengawal selia perkara

yang berhubungan dengan pemunyaan dan penyewaan
kediaman PR1MA;

_(f)_ di dalam kompleks PR1MA—

(i) memudahkan pembangunan ekonomi dan sosial

termasuklah memudahkan pembangunan kemudahan
pendidikan dan pembangunan klinik komuniti;
dan


-----

18 _Rang Undang-Undang_

(ii) memudahkan dan mengusahakan pembangunan

infrastruktur dan komersial termasuklah
memudahkan dan mengusahakan pembangunan
kemudahan sukan dan rekreasi;

_(g)_ membangunkan dan mencadangkan program bantuan bagi

orang yang layak untuk membolehkan orang yang layak
membeli atau menyewa kediaman PR1MA;

_(h)_ mengadakan forum, seminar dan program kesedaran

berhubung dengan pembangunan PR1MA dan kompleks
PR1MA;

_(i)_ menguruskan dan memantau kualiti, bekalan dan permintaan

bagi kompleks PR1MA termasuklah—

(i) kelulusan bagi pemaju yang ingin menyertai

pembinaan PR1MA;

(ii) penguntukan kediaman PR1MA untuk orang yang

layak; dan

(iii) mendapatkan secara sumber langsung dan

mengeluarkan secara langsung bahan mentah bagi
maksud pembangunan PR1MA;

_(j)_ menggalakkan, memudahkan dan melaksanakan penggunaan

teknologi baru serta teknologi hijau bagi kompleks
PR1MA;

_(k)_ menjalankan atau membiayai siasatan, penyelidikan,

penilaian dan kajian dan menjalankan kaji selidik,
pengumpul semakan atau analisis dengan tujuan untuk
memperoleh data, maklumat dan statistik serta faktor
yang mempengaruhi atau berkaitan dengan pembangunan
PR1MA dan kompleks PR1MA dan menyebarkan data,
maklumat, statistik dan faktor itu;

_(l)_ menyediakan khidmat nasihat berhubung dengan

pembangunan PR1MA dan kompleks PR1MA;


-----

_Perumahan Rakyat 1Malaysia_ 19

_(m)_ mengesyorkan kepada Entiti Kerajaan strategi, arahan,

dasar, undang-undang dan tindakan yang terpakai bagi
pembangunan PR1MA dan kompleks PR1MA, termasuklah
syor mengenai apa-apa kajian semula dasar, undangundang dan tindakan semasa untuk memastikan dasar dan
matlamat pembangunan PR1MA dan kompleks PR1MA
dicapai;

_(n)_ menasihati Menteri dan Entiti Kerajaan tentang segala

perkara yang berhubungan dengan pembangunan PR1MA
dan kompleks PR1MA;

_(o)_ menggalakkan, menguruskan dan memantau penyertaan dan

pelaburan sektor swasta dalam pembangunan PR1MA dan
kompleks PR1MA, termasuklah mengesyorkan kepada
Entiti Kerajaan insentif berhubung dengan cukai, duti
kastam dan eksais dan insentif fiskal lain yang terpakai
bagi penyertaan dan pelaburan itu; dan

_(p)_ menjalankan apa-apa fungsi lain yang diberikan oleh

atau di bawah mana-mana undang-undang bertulis dan
untuk melaksanakan apa-apa fungsi lain yang merupakan
tambahan, bersampingan dengan, atau yang berbangkit
daripada mana-mana fungsi yang dinyatakan dalam
seksyen ini.

**Kuasa Perbadanan**

**18.** (1) Perbadanan hendaklah mempunyai kuasa untuk melakukan
segala benda yang perlu atau suai manfaat bagi atau yang berkaitan
dengan pelaksanaan fungsinya di bawah Akta ini atau mana-mana
undang-undang bertulis yang lain.

(2) Tanpa menjejaskan keluasan makna subseksyen (1), kuasa
Perbadanan termasuklah kuasa—

_(a)_ untuk menjalankan segala aktiviti yang didapati oleh

Perbadanan sebagai perlu, berfaedah atau sesuai bagi
atau berkaitan dengan pelaksanaan fungsinya;

_(b)_ untuk bekerjasama atau bertindak bersama dengan mana
mana Entiti Kerajaan atau orang, sama ada tempatan
atau asing;


-----

20 _Rang Undang-Undang_

_(c)_ untuk menghendaki—

(i) Entiti Kerajaan memberikan apa-apa bantuan dan

mengemukakan apa-apa maklumat yang ada dalam
milikan mereka sebagaimana yang dikehendaki
oleh Perbadanan untuk membolehkan Perbadanan
menjalankan fungsinya; dan

(ii) orang yang terlibat dalam menjalankan atau bercadang

untuk menjalankan pembangunan PR1MA supaya
mengemukakan laporan, yang mengandungi apaapa butiran dan maklumat yang dinyatakan oleh
Perbadanan, berkenaan dengan aktiviti mereka
atau aktiviti yang dicadangkan berhubung dengan
pembangunan PR1MA;

_(d)_ tertakluk kepada Bahagian VI—

(i) untuk menyelaraskan dengan Entiti Kerajaan

berhubung dengan pembangunan PR1MA;

(ii) untuk membuat syor kepada dan membantu

Entiti Kerajaan di mana pembangunan PR1MA
sedang diusahakan berhubung dengan fungsi dan
perkhidmatan kerajaan tempatan, termasuklah
kawalan perancangan tempatan dan kawal seliaan
dan kawalan bangunan dan pengendalian bangunan,
reka bentuk dan rupa kompleks PR1MA; atau

(iii) untuk bekerjasama dengan atau bertindak sebagai

ejen yang diberi kuasa, atau selainnya bertindak
bersama dengan atau bagi pihak, mana-mana
Entiti Kerajaan atau mana-mana orang, berhubung
dengan kompleks PR1MA;

_(e)_ tertakluk kepada mana-mana undang-undang bertulis, untuk

mengusahakan aktiviti komersial, termasuklah menjual,
memajak atau menyewakan kesemua atau mana-mana
bahagian tanah yang diuntukkan bagi pembangunan PR1MA
dan ruang bangunan, lot tempat letak kereta atau papan iklan
di dalam kompleks PR1MA;

_(f)_ untuk mendekati secara langsung atau tidak langsung,

berhubung rapat dengan, dan menyebarkan maklumat
yang berkaitan kepada—

(i) mana-mana pelabur atau pelabur berpotensi, sama

ada tempatan atau asing, dengan tujuan untuk
menggalakkan pelaburan dalam pembangunan
PR1MA d


-----

_Perumahan Rakyat 1Malaysia_ 21

(ii) mana-mana pembiaya atau pembiaya berpotensi,

sama ada tempatan atau asing, bagi maksud
membangunkan atau mencadangkan program
bantuan bagi orang yang layak;

_(g)_ untuk mendekati secara langsung, berhubung rapat dengan,

dan membuat kontrak dengan pembekal bahan mentah,
barang siap atau jentera sama ada tempatan atau luar
negara dan mengeluarkan bahan yang berhubungan
dengan kerja pembinaan sama ada dengan sendiri atau
bersama dengan pengeluar lain, dengan tujuan untuk
mengoptimumkan kos kerja pembinaan yang berhubungan
dengan kompleks PR1MA;

_(h)_ untuk melantik, mengambil kerja dan membayar ejen,

penasihat teknikal dan kewangan, termasuklah peguam bela
dan peguam cara, pengurus bank, pakar atau perunding
dan orang lain, sebagaimana yang difikirkan patut oleh
Perbadanan untuk menguruskan apa-apa perniagaan
atau melakukan apa-apa perbuatan yang dikehendaki
untuk diuruskan atau dilakukan dalam melaksanakan
fungsinya;

_(i)_ untuk mengenakan fi, kos, levi atau apa-apa caj lain

yang disifatkannya patut bagi perkhidmatan yang
diberikannya;

_(j)_ untuk merumuskan dan melaksanakan pembangunan dan

pembiayaan sumber manusia dan program kerjasama bagi
pelaksanaan fungsinya yang sepatutnya dan berkesan;
dan

_(k)_ untuk melakukan apa-apa jua yang bersampingan dengan

mana-mana fungsi dan kuasanya.

**Fungsi dan kuasa tambahan Perbadanan**

**19. (1) Sebagai tambahan kepada fungsi yang diberikan dan kuasa**
yang terletak hak pada Perbadanan oleh Akta ini, Perbadanan
boleh mengusahakan apa-apa fungsi lain, menjalankan apa-apa
kuasa lain dan membelanjakan apa-apa wang lain bagi apa-apa
maksud yang diserahkan atau diberikan kepadanya oleh Kerajaan
Persekutuan, dan dalam melakukan sedemikian, Perbadanan hendaklah
disifatkan sebagai memenuhi maksud Akta ini dan peruntukan
Akta ini hendaklah terpakai bagi Perbadanan berkenaan dengan
pengusahaan fungsi itu, penjalanan kuasa itu dan pembelanjaan
wang itu.


-----

22 _Rang Undang-Undang_

(2) Wang yang dibelanjakan bagi maksud yang diserahkan atau
diberi kepada Perbadanan di bawah subseksyen (1) hendaklah
disimpan berasingan dan terpisah daripada wang dalam Kumpulan
Wang Perbadanan PR1MA Malaysia dan Kumpulan Wang Bantuan
Orang yang Layak.

**Pewakilan fungsi dan kuasa Perbadanan**

**20. (1) Perbadanan boleh, secara bertulis, mewakilkan mana-mana**
fungsi dan kuasanya, selain kuasanya untuk meminjam wang, untuk
mendapatkan pinjaman atau membuat kaedah-kaedah, kepada—

_(a)_ Pengerusi Perbadanan;

_(b)_ seorang anggota Perbadanan;

_(c)_ Jawatankuasa Kelulusan dan Pelaksanaan;

_(d)_ suatu jawatankuasa;

_(e)_ seorang pekerja Perbadanan; atau

_(f)_ suatu pertubuhan perbadanan yang ditubuhkan oleh

Perbadanan.

(2) Tanpa menjejaskan subseksyen (1) dan peruntukan lain
Akta ini, Perbadanan boleh mewakilkan kepada seorang anggota
Perbadanan, Jawatankuasa Kelulusan dan Pelaksanaan, suatu
jawatankuasa, atau seorang pekerja Perbadanan atau suatu pertubuhan
perbadanan yang ditubuhkan oleh Perbadanan, mengikut mana-mana
yang berkenaan, kuasa untuk membenarkan perbelanjaan daripada
Kumpulan Wang Perbadanan PR1MA Malaysia atau Kumpulan
Wang Bantuan Orang yang Layak atau apa-apa wang lain yang
terletak hak pada dan di bawah kawalan Perbadanan sehingga
apa-apa takat yang dinyatakan oleh Perbadanan.

(3) Anggota Perbadanan, Jawatankuasa Kelulusan dan Pelaksanaan,
jawatankuasa, pekerja Perbadanan atau pertubuhan perbadanan
yang diwakilkan dengan fungsi atau kuasa sedemikian di bawah
subseksyen (1) atau (2) hendaklah terikat untuk mematuhi dan
mengambil kira segala syarat dan sekatan yang dikenakan oleh
Perbadanan dan segala kehendak, tatacara dan perkara yang
dinyatakan oleh Perbadanan.


-----

_Perumahan Rakyat 1Malaysia_ 23

(4) Mana-mana fungsi atau kuasa yang diwakilkan di bawah
seksyen ini hendaklah dilaksanakan dan dijalankan atas nama dan
bagi pihak Perbadanan.

(5) Pewakilan di bawah seksyen ini tidak menghalang
Perbadanan daripada melaksanakan atau menjalankan sendiri
mana-mana fungsi atau kuasa yang telah diwakilkan itu pada
bila-bila masa.

**Arahan oleh Menteri**

**21.** (1) Perbadanan adalah bertanggungjawab kepada Menteri.

(2) Menteri boleh memberi Perbadanan arahan yang bersifat
am, yang selaras dengan peruntukan Akta ini, yang berhubungan
dengan pelaksanaan fungsi dan penjalanan kuasa Perbadanan dan
Perbadanan hendaklah melaksanakan arahan itu.

**Penyata, laporan, akaun dan maklumat**

**22.** (1) Perbadanan hendaklah memberi Menteri, dan mana-mana
pihak berkuasa awam yang dinyatakan oleh Menteri, apa-apa
penyata, laporan, akaun dan maklumat berkenaan dengan aktivitinya
dan kewangannya sebagaimana yang dikehendaki atau diarahkan
oleh Menteri dari semasa ke semasa.

(2) Tanpa menjejaskan keluasan makna subseksyen (1),
Perbadanan hendaklah, secepat yang dapat dilaksanakan selepas
berakhirnya setiap tahun kewangan, menyebabkan dibuat dan
dihantar kepada Menteri dan, jika diarahkan sedemikian oleh
Menteri, kepada mana-mana pihak berkuasa awam yang lain suatu
laporan yang memperkatakan aktiviti-aktiviti Perbadanan semasa
tahun kewangan yang sebelumnya.

(3) Penyata, laporan, akaun dan maklumat itu hendaklah dalam
apa-apa bentuk dan hendaklah mengandungi apa-apa maklumat
yang berhubungan dengan prosiding dan dasar Perbadanan dan
apa-apa perkara lain sebagaimana yang dinyatakan oleh Menteri
dari semasa ke semasa.


-----

24 _Rang Undang-Undang_

**Perbadanan boleh menubuhkan dan terlibat dalam pertubuhan**
**perbadanan**

**23.** Perbadanan boleh, dari semasa ke semasa, dengan kelulusan
Menteri dan persetujuan Menteri yang bertanggungjawab bagi
kewangan, menubuhkan dan terlibat dalam mana-mana pertubuhan
perbadanan dengan apa-apa nama yang ditentukan oleh Perbadanan
untuk menjalankan dan menjaga, mengelolakan dan menguruskan
bagi pihak Perbadanan apa-apa projek, skim atau perusahaan
sebagaimana yang ditentukan oleh Perbadanan dalam melaksanakan
fungsinya atau menjalankan kuasanya.

Bahagian iv

PEKERJA PERBADANAN

**Ketua Pegawai Eksekutif**

**24.** (1) Perdana Menteri hendaklah melantik seorang Ketua Pegawai
Eksekutif yang, pada pendapat Perdana Menteri, mempunyai
pengalaman dan menunjukkan keupayaan dan profesionalisme
dalam perkara yang berhubungan dengan pembangunan perumahan
dan komuniti, kewangan, pembinaan, kejuruteraan, perniagaan
atau pentadbiran, atau selainnya adalah sesuai untuk pelantikan
kerana pengetahuan khasnya, pengalamannya atau kelayakannya
yang sesuai, atas apa-apa terma dan syarat, dan yang hendaklah
dibayar apa-apa saraan dan elaun, yang difikirkannya sesuai.

(2) Ketua Pegawai Eksekutif hendaklah bertanggungjawab
bagi pentadbiran dan pengurusan fungsi dan hal ehwal harian
Perbadanan pada keseluruhannya.

(3) Ketua Pegawai Eksekutif hendaklah mempunyai kawalan
am ke atas pekerja Perbadanan.

(4) Ketua Pegawai Eksekutif hendaklah melaksanakan apa-apa
kewajipan lain yang diarahkan oleh Perbadanan dari semasa
ke semasa.

(5) Ketua Pegawai Eksekutif hendaklah bertindak di bawah kuasa
dan arahan am Perbadanan dalam menunaikan kewajipannya.

(6) Ketua Pegawai Eksekutif hendaklah menjadi seorang pekerja
Perbadanan.


-----

_Perumahan Rakyat 1Malaysia_ 25

**Penjalanan sementara fungsi Ketua Pegawai Eksekutif**

**25. Perdana Menteri boleh melantik mana-mana pekerja Perbadanan**
untuk bertindak sebagai Ketua Pegawai Eksekutif semasa apa-apa
tempoh apabila—

_(a)_ jawatan Ketua Pegawai Eksekutif kosong;

_(b)_ Ketua Pegawai Eksekutif tidak hadir bertugas atau tidak

ada di Malaysia; atau

_(c)_ Ketua Pegawai Eksekutif, kerana apa-apa sebab lain, tidak

dapat melaksanakan kewajipan jawatannya.

**Pelantikan pekerja Perbadanan**

**26.** Perbadanan boleh, dari semasa ke semasa, melantik dan
mengambil kerja apa-apa bilangan pekerja sebagaimana yang
difikirkan perlu oleh Perbadanan.

**Syarat perkhidmatan, kelakuan dan tatatertib**

**27. (1) Perbadanan boleh, dengan kelulusan Menteri, menentukan**
syarat perkhidmatan pekerjanya.

(2) Perbadanan hendaklah mempunyai kuasa tatatertib ke atas
semua pekerjanya dan hendaklah menjalankan kawalan tatatertib
ke atas pekerjanya.

(3) Perbadanan boleh menetapkan apa-apa kaedah-kaedah
untuk mengadakan peruntukan mengenai kelakuan dan tatatertib
pekerjanya.

(4) Kaedah-kaedah yang ditetapkan di bawah seksyen ini
termasuklah—

_(a) peruntukan bagi penubuhan jawatankuasa tatatertib yang_

sesuai dan tatacara yang perlu dipatuhi;

_(b)_ peruntukan bagi penubuhan jawatankuasa rayuan tatatertib

untuk mendengar rayuan terhadap keputusan jawatankuasa
tatatertib dan tatacara yang perlu dipatuhi; dan


-----

26 _Rang Undang-Undang_

_(c)_ peruntukan bagi—

(i) penahanan kerja dengan pengurangan gaji atau

saraan lain; atau

(ii) penggantungan kerja tanpa gaji atau saraan lain,

seseorang pekerja Perbadanan sementara menunggu prosiding
tatatertib selesai.

(5) Kaedah-kaedah yang ditetapkan di bawah seksyen ini boleh
mewujudkan apa-apa kesalahan tatatertib dan mengadakan peruntukan
mengenai apa-apa hukuman tatatertib yang disifatkan sesuai oleh
Perbadanan, dan hukuman yang diperuntukkan sedemikian boleh
meliputi buang kerja dan penurunan pangkat.

(6) Kaedah-kaedah yang ditetapkan di bawah seksyen ini
hendaklah, dalam menetapkan tatacara untuk prosiding tatatertib,
mengadakan peruntukan mengenai peluang kepada pekerja Perbadanan
yang prosiding tatatertib diambil terhadapnya untuk membuat
representasi sebelum suatu keputusan dibuat oleh jawatankuasa
tatatertib mengenai pertuduhan tatatertib yang dibuat terhadap
orang itu.

**Bantuan kewangan untuk pekerja dan orang lain**

**28.** Perbadanan boleh memperuntukkan—

_(a)_ pembayaran faedah persaraan, ganjaran dan elaun lain

sebagaimana yang ditentukan oleh Perbadanan, kepada
pekerja Perbadanan;

_(b)_ subsidi, pemberian, kemudahan pembiayaan atau kredit

bagi maksud perumahan atau kenderaan, dan pembiayaan
atau pinjaman belas kasihan lain, kepada pekerja
Perbadanan;

_(c)_ subsidi, pemberian, kemudahan pembiayaan atau kredit

bagi maksud perubatan kepada pekerja Perbadanan, dan
orang tanggungan mereka;

_(d)_ kemudahan pembiayaan atau kredit bagi maksud pendidikan

atau biasiswa kepada pekerja Perbadanan, dan orang
tanggungan mereka; dan

_(e)_ derma kepada mana-mana orang,

atas apa-apa terma dan syarat yang ditentukan oleh Perbadanan.


-----

_Perumahan Rakyat 1Malaysia_ 27

**Perbadanan boleh menerima pakai peraturan-peraturan,**
**dsb.**

**29.** Perbadanan boleh, dengan kelulusan Menteri, menerima pakai
dengan apa-apa ubah suaian yang difikirkannya patut apa-apa
peraturan-peraturan, kaedah-kaedah, dasar, surat pekeliling atau
arahan yang diperbuat atau dikeluarkan oleh Kerajaan Persekutuan
berhubung dengan apa-apa perkara di bawah Bahagian ini.

Bahagian v

PEMBANGUNAN PR1MA DAN KOMPLEKS PR1MA

**Majlis Penasihat PR1MA**

**30. (1) Suatu majlis yang dikenali sebagai “Majlis Penasihat**
Perumahan Rakyat 1Malaysia ” atau “Majlis Penasihat PR1MA”
ditubuhkan.

(2) Majlis hendaklah terdiri daripada—

_(a)_ Perdana Menteri, sebagai Pengerusi;

_(b)_ Menteri, jika dia bukan juga Perdana Menteri;

_(c)_ Menteri yang bertanggungjawab bagi perumahan dan

kerajaan tempatan;

_(d)_ Menteri yang bertanggungjawab bagi kewangan;

_(e) Ketua Pengarah Unit Perancang Ekonomi, Jabatan Perdana_

Menteri;

_(f)_ Menteri Besar atau Ketua Menteri bagi Negeri yang

berkaitan atau Menteri yang bertanggungjawab bagi
Wilayah Persekutuan, sebagaimana dan apabila dikehendaki
oleh Pengerusi; dan

_(g)_ tidak lebih daripada tujuh orang anggota lain yang dilantik

oleh Pengerusi.

(3) Pengerusi Majlis boleh mengundang mana-mana orang
lain untuk menghadiri mana-mana mesyuarat Majlis bagi
maksud menasihati Majlis tentang apa-apa perkara yang sedang
dibincangkan.


-----

28 _Rang Undang-Undang_

(4) Fungsi Majlis adalah—

_(a)_ untuk menasihati Perbadanan dan membuat syor kepada

Perbadanan tentang perkara dasar yang berhubungan
dengan pembangunan PR1MA dan kompleks PR1MA
apabila dirujuk oleh Perbadanan;

_(b)_ untuk mengadakan garis panduan yang hendaklah diambil kira

oleh Perbadanan berhubung dengan perkara perancangan
bagi pembangunan PR1MA; dan

_(c)_ untuk melaksanakan apa-apa fungsi lain yang diberikan

kepada Majlis di bawah Akta ini atau mana-mana undangundang bertulis yang lain.

(5) Majlis boleh, dari semasa ke semasa, memberikan Perbadanan
arahan yang selaras dengan peruntukan Akta ini, dan Perbadanan
hendaklah menguatkuasakan arahan itu.

(6) Majlis boleh melaksanakan apa-apa fungsi lain yang
bersampingan atau berbangkit daripada mana-mana fungsi
yang dinyatakan dalam subseksyen (4) dan melakukan apa-apa
benda yang perlu atau suai manfaat bagi menjalankan fungsinya
di bawah Akta ini.

(7) Majlis hendaklah menentukan tatacaranya sendiri.

**Tanggungjawab Perbadanan**

**31. (1) Dalam melaksanakan fungsinya di bawah Akta ini, menjadi**
tanggungjawab Perbadanan untuk—

_(a)_ memastikan bahawa fungsi itu dilaksanakan mengikut

apa-apa cara yang dapat menjayakan dasar Kerajaan
Persekutuan dan khususnya dasar yang berhubungan
dengan pembangunan PR1MA dan kompleks PR1MA;
dan

_(b)_ memberi perhatian kepada dan bertindak—

(i) mengikut Akta ini dan mana-mana undang-undang

bertulis lain yang berkaitan dengan pembangunan
PR1MA dan kompleks PR1MA; dan

(ii) dalam kerangka am dasar Entiti Kerajaan berkenaan

dengan pembangunan dan penggunaan tanah dan
bangunan.


-----

_Perumahan Rakyat 1Malaysia_ 29

(2) Tanpa menjejaskan mana-mana peruntukan lain Akta ini,
dalam menjalankan tanggungjawabnya di bawah subseksyen (1),
Perbadanan boleh—

_(a)_ membantu pihak berkuasa perancangan tempatan yang

berkaitan untuk menyelaraskan pembangunan PR1MA
di mana pembangunan PR1MA sedang diusahakan;

_(b)_ mengenal pasti infrastruktur yang diperlukan bagi kompleks

PR1MA, membangunkan dan mengesyorkan strategi dan
inisiatif bagi penyediaan infrastruktur itu, dan memantau
pembinaannya, pelaksanaannya, pengendaliannya dan
senggaraannya; dan

_(c)_ mengesyorkan kriteria yang hendaklah dipenuhi berhubung

dengan penyediaan, atau keupayaan untuk menyediakan,
infrastruktur atau perkhidmatan yang dikehendaki,
mengikut standard yang ditentukan oleh Perbadanan,
bagi pembangunan PR1MA dan kompleks PR1MA.

**Kriteria berhubung dengan orang yang layak**

**32. (1) Perbadanan, dengan kelulusan Menteri, hendaklah**
menetapkan kriteria bagi permohonan untuk membeli atau menyewa
kediaman PR1MA yang hendaklah berdasarkan faktor-faktor yang
berikut:

_(a)_ kewarganegaraan Malaysia;

_(b)_ tahap pendapatan pemohon;

_(c)_ status pemunyaan harta pemohon; dan

_(d)_ apa-apa faktor lain yang disifatkan patut oleh Menteri,

atas nasihat Perbadanan.

(2) Mana-mana orang yang memenuhi kriteria yang ditetapkan
di bawah subseksyen (1) boleh memohon kepada Perbadanan untuk
membeli atau menyewa kediaman PR1MA dengan mengemukakan
suatu permohonan bertulis kepada Perbadanan mengikut apa-apa
cara yang ditetapkan oleh Perbadanan.

**Penguntukan kediaman PR1MA kepada orang yang layak**

**33.** Penguntukan kediaman PR1MA kepada orang yang layak
hendaklah dijalankan dengan cara yang telus dan adil mengikut
tatacara dan kaedah yang ditetapkan di bawah perenggan 78(c),
termasuklah melalui undi terbuka.


-----

30 _Rang Undang-Undang_

**Kelayakan untuk menyertai pembangunan PR1MA**

**34. (1) Tiada seorang pun boleh terlibat dalam, menjalankan**
atau mengusahakan pembangunan PR1MA melainkan jika dia
telah diluluskan oleh Perbadanan di bawah Akta ini.

(2) Seseorang layak untuk memohon bagi kelulusan untuk
menyertai dalam mana-mana bahagian pembangunan PR1MA jika
dia memenuhi kriteria yang berikut:

_(a)_ dia ialah pemaju perumahan berlesen di bawah Akta

Pemajuan Perumahan (Kawalan dan Pelesenan) 1966;
atau

_(b)_ dia ialah kontraktor berdaftar di bawah Akta Lembaga

Pembangunan Industri Pembinaan Malaysia 1994; dan

_(c)_ dia memenuhi apa-apa kriteria lain yang dinyatakan oleh

Perbadanan dari semasa ke semasa.

(3) Mana-mana orang yang layak di bawah seksyen ini boleh
memohon kepada Perbadanan dengan mengemukakan suatu
permohonan bertulis kepada Perbadanan mengikut apa-apa cara dan
disertakan dengan apa-apa fi yang ditetapkan oleh Perbadanan.

(4) Bagi maksud subseksyen (3), syarat dan spesifikasi yang
berhubungan dengan cara permohonan itu dikemukakan hendaklah
sebagaimana yang dinyatakan oleh Perbadanan.

(5) Selepas menerima permohonan bagi suatu kelulusan
di bawah seksyen ini, Perbadanan boleh memberikan kelulusan
yang dipohon atau enggan untuk memberikan kelulusan itu dan
dalam memberikan kelulusan itu Perbadanan boleh mengenakan
apa-apa syarat, termasuklah tempoh sah kelulusan itu, sebagaimana
yang difikirkan patut dan wajar oleh Perbadanan.

(6) Tertakluk kepada subseksyen (8), Perbadanan boleh, pada
bila-bila masa, mengubah, membatalkan atau merubah syarat yang
dikenakan di bawah subseksyen (5) atau mengenakan apa-apa
syarat baru atau tambahan atau, jika kelulusan itu tidak tertakluk
kepada apa-apa syarat, mengenakan apa-apa syarat yang difikirkan
patut dan wajar oleh Perbadanan.

(7) Jika mana-mana orang yang diluluskan oleh Perbadanan
di bawah seksyen ini—

_(a)_ tidak mematuhi mana-mana peruntukan Akta ini atau

peruntukan mana-mana undang-undang bertulis yang
lain;


-----

_Perumahan Rakyat 1Malaysia_ 31

_(b)_ tidak mematuhi mana-mana syarat yang dikenakan

di bawah subseksyen (5) atau (6);

_(c)_ dengan tidak sewajarnya atau secara tidak sah memperoleh

kelulusan di bawah seksyen ini;

_(d)_ mempunyai penerima, penerima dan pengurus, pelikuidasi

sementara atau pegawai seumpamanya telah dilantik bagi
keseluruhan atau sebahagian besar asetnya dan pelantikan
itu tidak dibatalkan dalam tempoh enam puluh hari dari
tarikh pelantikan itu; atau

_(e)_ tidak lagi berhak untuk diberi kelulusan itu di bawah

seksyen ini disebabkan apa-apa perbuatan atau keingkaran
di pihaknya atau telah terdapat perubahan hal keadaan
yang membuatkan dia tidak lagi memenuhi kriteria yang
dinyatakan di bawah subseksyen (2),

Perbadanan boleh, tertakluk kepada subseksyen (8), membatalkan
atau menggantung kelulusan yang dikeluarkan kepada orang itu
sebagaimana yang ditentukan oleh Perbadanan.

(8) Sebelum mengubah, membatalkan atau merubah apa-apa
syarat yang dikenakan di bawah subseksyen (5) atau sebelum
mengenakan ke atasnya apa-apa syarat baru atau tambahan di
bawah subseksyen (6) atau sebelum membatalkan atau menggantung
sesuatu kelulusan di bawah subseksyen (7), Perbadanan hendaklah
memberitahu orang yang terkesan dengan tindakan yang
dicadangkan untuk diambil oleh Perbadanan mengenai tindakan
yang dicadangkan itu dan hendaklah memberi orang itu peluang
untuk mengemukakan representasi atau penjelasan tentang sebab
tindakan yang dicadangkan itu tidak patut dijalankan.

(9) Mana-mana orang yang terkilan dengan keputusan Perbadanan
untuk menolak sesuatu permohonan bagi kelulusan di bawah
subseksyen (5), untuk mengenakan apa-apa syarat atau syarat
tambahan di bawah subseksyen (5) atau (6), untuk mengubah
atau merubah apa-apa syarat di bawah subseksyen (6) atau untuk
membatalkan atau menggantung suatu kelulusan di bawah seksyen
(7) boleh, dalam tempoh tiga puluh hari selepas keputusan itu
diberitahu kepadanya, merayu kepada Tribunal Rayuan secara
bertulis.

(10) Apa-apa kelulusan atau pembatalan atau penggantungan
yang dibuat oleh Perbadanan di bawah seksyen ini hendaklah
didaftarkan secepat yang dapat dilaksanakan dalam daftar.


-----

32 _Rang Undang-Undang_

**Arahan oleh Perbadanan**

**35.** (1) Tertakluk kepada subseksyen (2) dan (3), Perbadanan
boleh, dari semasa ke semasa, mengeluarkan apa-apa arahan
secara bertulis kepada mana-mana orang yang telah diluluskan
oleh Perbadanan di bawah seksyen 34 mengenai ketidakpatuhan
apa-apa syarat kelulusan yang dikenakan di bawah Akta ini,
oleh orang itu, termasuklah meremedikan ketidakpatuhan syarat
kelulusan atau peruntukan Akta ini atau peraturan-peraturan atau
kaedah-kaedahnya.

(2) Sebelum membuat suatu arahan di bawah subseksyen (1),
Perbadanan hendaklah—

_(a)_ mengeluarkan notis secara bertulis kepada orang itu, yang

menyatakan jenis ketidakpatuhan itu dan pematuhan yang
dikehendaki;

_(b)_ memberi orang itu peluang untuk didengar dengan cara

mengemukakan suatu penghujahan bertulis tentang sebab
ketidakpatuhannya dalam tempoh enam puluh hari selepas
penyampaian notis yang disebut dalam perenggan _(a);_
dan

_(c)_ mengambil kira apa-apa sebab yang diberikan oleh orang

itu berhubung dengan ketidakpatuhan yang berkaitan
selepas habis tempoh enam puluh hari itu.

(3) Arahan yang dibuat oleh Perbadanan di bawah seksyen ini
hendaklah—

_(a)_ didaftarkan secepat yang dapat dilaksanakan;

_(b)_ berkuat kuasa dari tarikh pendaftarannya di bawah

perenggan _(a) atau apa-apa tarikh yang lebih lewat_
sebagaimana yang dinyatakan oleh Perbadanan dalam
arahan itu; dan

_(c)_ habis tempoh pada apa-apa tarikh yang dinyatakan oleh

Perbadanan dalam arahan itu atau jika tarikh tidak
dinyatakan, arahan itu hendaklah terus berkuat kuasa
sehingga dibatalkan.

(4) Perbadanan boleh mengubah atau membatalkan suatu
arahan yang dikeluarkan di bawah seksyen ini dan tatacara yang
dinyatakan dalam subseksyen (1), (2) dan (3) hendaklah terpakai
_mutatis mutandis berkenaan dengan apa-apa pengubahan atau_
pembatalan arahan itu.


-----

_Perumahan Rakyat 1Malaysia_ 33

(5) Mana-mana orang yang membantah apa-apa arahan yang
dikeluarkan oleh Perbadanan boleh, dalam tempoh tiga puluh hari
selepas menerima arahan tersebut, mengemukakan secara bertulis
kepada Tribunal Rayuan alasan bagi bantahannya dan keputusan
Tribunal Rayuan berkenaannya adalah muktamad.

(6) Seseorang yang tidak mematuhi arahan Perbadanan di
bawah seksyen ini melakukan suatu kesalahan dan boleh, apabila
disabitkan, didenda tidak melebihi dua ratus ribu ringgit atau
dipenjarakan selama tempoh tidak melebihi dua tahun atau keduaduanya.

Bahagian vi

PENYELARASAN DENGAN ENTITI KERAJAAN

**Agensi penyelaras utama**

**36. (1) Perbadanan hendaklah, dalam menyelaraskan pelaksanaan**
aktiviti yang dijalankan berhubung dengan pembangunan PR1MA
dan kompleks PR1MA—

_(a)_ bertindak sebagai ejen penyelaras utama atau ejen yang

diberi kuasa bagi pihak Entiti Kerajaan berhubung dengan
penerimaan, pemprosesan dan penyegeraan Kelulusan dan
tindakan pentadbiran yang diperlukan berkaitan dengan
permohonan bagi Kelulusan yang berkenaan dengannya
Perbadanan telah membuat suatu perjanjian atau perkiraan
di bawah seksyen 38; dan

_(b)_ memberikan perkhidmatan pentadbiran dan bantuan

kepada Entiti Kerajaan berkaitan dengan perkara yang
berhubungan dengan tanah di mana pembangunan PR1MA
sedang diusahakan.

(2) Perbadanan boleh, dalam menjalankan peranan di bawah
perenggan (1)(a)—

_(a)_ mengenakan ke atas pemohon bagi Kelulusan apa-apa

fi, kos, levi atau apa-apa caj lain sebagaimana yang
ditetapkan berkenaan dengan perkhidmatan yang diberikan
oleh Perbadanan; dan

_(b)_ bagi pihak Entiti Kerajaan, memungut daripada pemohon

bagi Kelulusan apa-apa fi, kos, levi atau apa-apa caj lain
sebagaimana yang dikehendaki dengan sah oleh Entiti
Kerajaan berkaitan dengan permohonan itu.


-----

34 _Rang Undang-Undang_

**Jawatankuasa Kelulusan dan Pelaksanaan**

**37. (1) Hendaklah ditubuhkan suatu Jawatankuasa Kelulusan dan**
Pelaksanaan bagi setiap Negeri di mana pembangunan PR1MA
sedang diusahakan yang hendaklah terdiri daripada anggota yang
berikut:

_(a)_ Ketua Setiausaha Negara sebagai Pengerusi;

_(b)_ seorang wakil kanan Negeri;

_(c)_ seorang wakil kanan kementerian yang bertanggungjawab

bagi kewangan;

_(d)_ seorang wakil kanan kementerian yang bertanggungjawab

bagi perumahan dan kerajaan tempatan;

_(e)_ seorang wakil kanan kementerian yang bertanggungjawab

bagi tanah;

_(f)_ seorang wakil kanan kementerian yang bertanggungjawab

bagi tenaga dan air;

_(g)_ Presiden atau Pesuruhjaya atau Datuk Bandar pihak

berkuasa tempatan;

_(h)_ Pengarah Perancang Negeri bagi Negeri itu atau dalam

hal Wilayah Persekutuan, Pesuruhjaya yang dilantik
di bawah Akta Ibu Kota Persekutuan 1960 [Akta 190];

_(i)_ Pengarah Negeri Jabatan Tanah dan Galian; dan

_(j)_ tidak lebih daripada lima orang anggota lain yang dilantik

oleh Perbadanan.

(2) Seorang anggota silih ganti boleh dilantik—

(i) bagi Pengerusi Jawatankuasa Kelulusan dan

Pelaksanaan, oleh Pengerusi Jawatankuasa
Kelulusan dan Pelaksanaan; dan

(ii) bagi anggota Jawatankuasa Kelulusan dan Pelaksanaan

selain daripada Pengerusi Jawatankuasa Kelulusan
dan Pelaksanaan, oleh anggota lain Jawatankuasa
Kelulusan dan Pelaksanaan,

jika dia, atas apa-apa sebab, tidak dapat hadir mesyuarat Jawatankuasa
Kelulusan dan Pelaksanaan.


-----

_Perumahan Rakyat 1Malaysia_ 35

(3) Apabila menghadiri mesyuarat Jawatankuasa Kelulusan dan
Pelaksanaan, seseorang anggota silih ganti hendaklah bagi segala
maksud disifatkan sebagai anggota Jawatankuasa Kelulusan dan
Pelaksanaan.

(4) Jawatankuasa Kelulusan dan Pelaksanaan hendaklah
bertanggungjawab bagi—

_(a)_ mengkaji semula semua permohonan bagi Kelulusan yang

dikehendaki berhubung dengan apa-apa pembangunan
PR1MA;

_(b)_ menyelaraskan peranan dan obligasi kesemua Entiti

Kerajaan untuk memudahkan dan menyegerakan Kelulusan
yang telah dikaji semula di bawah perenggan _(a) dan_
pelaksanaan pembangunan PR1MA yang dicadangkan;

_(c)_ mengambil atau mengesyorkan langkah dan tindakan

pentadbiran yang sesuai bagi menyelesaikan apa-apa
kesulitan atau isu yang timbul daripada proses Kelulusan
sebagaimana yang ditekankan oleh Perbadanan;

_(d)_ mengkaji semula status pelaksanaan pembangunan PR1MA

yang dicadangkan itu; dan

_(e)_ memberikan apa-apa bantuan lain sebagaimana yang

dikehendaki oleh Perbadanan berhubung dengan
pembangunan PR1MA.

(5) Dalam melaksanakan peranannya di bawah subseksyen (4),
Jawatankuasa Kelulusan dan Pelaksanaan hendaklah mengambil
kira objektif Perbadanan dan kepentingan negara.

(6) Jawatankuasa Kelulusan dan Pelaksanaan boleh mengawal
selia tatacaranya sendiri.

(7) Mesyuarat Jawatankuasa Kelulusan dan Pelaksanaan
hendaklah diadakan pada bila-bila masa dan di mana-mana tempat
yang ditentukan oleh Pengerusi Jawatankuasa Kelulusan dan
Pelaksanaan.

(8) Jawatankuasa Kelulusan dan Pelaksanaan hendaklah
menyebabkan—

_(a)_ minit semua mesyuaratnya disenggarakan dan disimpan

dalam bentuk yang sepatutnya; dan

_(b)_ salinan minit semua mesyuaratnya dikemukakan kepada

Perbadanan secepat yang dapat dilaksanakan.


-----

36 _Rang Undang-Undang_

(9) Apa-apa minit mesyuarat Jawatankuasa Kelulusan dan
Pelaksanaan hendaklah, jika ditandatangani dengan sewajarnya
oleh Pengerusi Jawatankuasa Kelulusan dan Pelaksanaan, diterima
sebagai keterangan dalam segala prosiding undang-undang tanpa
bukti selanjutnya.

(10) Tiap-tiap mesyuarat Jawatankuasa Kelulusan dan Pelaksanaan
berkenaan dengan prosiding yang minitnya telah dibuat mengikut
subseksyen (8) hendaklah disifatkan telah dipanggil dan diadakan
dengan sewajarnya dan kesemua anggota itu layak dengan
sewajarnya untuk bertindak.

(11) Anggota Jawatankuasa Kelulusan dan Pelaksanaan bolehlah
dibayar apa-apa elaun dan perbelanjaan lain sebagaimana yang
ditentukan oleh Perbadanan.

(12) Tiada perbuatan yang dilakukan atau prosiding yang diambil
di bawah Akta ini boleh dipersoalkan atas alasan bahawa—

_(a)_ terdapat apa-apa kekosongan dalam keanggotaan, atau

apa-apa kecacatan dalam penubuhan, Jawatankuasa
Kelulusan dan Pelaksanaan; atau

_(b)_ terdapat apa-apa peninggalan, kecacatan atau ketidakteraturan

yang tidak menyentuh merit hal itu.

**Perkiraan dengan Entiti Kerajaan**

**38.** (1) Tertakluk kepada subseksyen (2), Perbadanan boleh
membuat perjanjian atau perkiraan dengan mana-mana Entiti
Kerajaan berkenaan dengan—

_(a)_ penjalanan oleh Perbadanan dan Entiti Kerajaan itu akan

mana-mana fungsi dan kuasa mereka masing-masing;

_(b)_ penjalanan atau penyediaan oleh Perbadanan bagi Entiti

Kerajaan itu, atau oleh Entiti Kerajaan itu bagi Perbadanan,
akan apa-apa kerja atau perkhidmatan berhubung dengan
pembangunan PR1MA dan kompleks PR1MA; atau

_(c)_ pemungutan oleh Perbadanan bagi pihak Entiti Kerajaan

apa-apa fi, kos, levi atau apa-apa caj lain yang dikehendaki,
dicaj atau dikenakan secara sah oleh Entiti Kerajaan
itu.


-----

_Perumahan Rakyat 1Malaysia_ 37

(2) Mana-mana perjanjian atau perkiraan yang dibuat di bawah
subseksyen (1) hendaklah—

_(a)_ dengan persetujuan Menteri yang dipertanggungkan dengan

Entiti Kerajaan yang berkaitan bagi Kerajaan Persekutuan
dalam hal Entiti Kerajaan bagi Kerajaan Persekutuan;

_(b)_ dengan persetujuan Kerajaan Negeri yang berkaitan dalam

hal suatu Entiti Kerajaan Negeri; dan

_(c)_ tertakluk kepada dan mengikut undang-undang yang

mengawal kuasa dan fungsi Entiti Kerajaan itu.

**Tanggungjawab Entiti Kerajaan**

**39.** Sesuatu Entiti Kerajaan hendaklah—

_(a)_ bekerjasama dengan dan membantu Perbadanan dalam

melaksanakan fungsi Perbadanan di bawah Akta ini;

_(b)_ jika berkaitan, merujuk dan menggunakan data, maklumat

dan statistik serta faktor yang disebarkan oleh Perbadanan
dalam melaksanakan fungsinya dan kewajipannya, dalam
menjalankan kuasanya, dan dalam menjalankan aktivitinya
berhubung dengan pembangunan PR1MA dan kompleks
PR1MA; dan

_(c)_ memberi pertimbangan yang sewajarnya kepada dasar,

undang-undang dan tindakan yang dicadangkan supaya
terpakai bagi pembangunan PR1MA dan kompleks
PR1MA sebagaimana yang disyorkan oleh Perbadanan
di bawah Akta ini.

Bahagian vii

KEWANGAN

**Kumpulan Wang Perbadanan PR1MA Malaysia**

**40.** (1) Suatu kumpulan wang yang dikenali sebagai “Kumpulan
Wang Perbadanan PR1MA Malaysia” ditubuhkan dan hendaklah
ditadbirkan dan dikawal oleh Perbadanan.


-----

38 _Rang Undang-Undang_

(2) Kumpulan Wang Perbadanan PR1MA Malaysia hendaklah
terdiri daripada—

_(a)_ apa-apa jumlah wang yang diperuntukkan oleh Parlimen

dari semasa ke semasa bagi maksud Akta ini;

_(b)_ semua atau mana-mana bahagian fi, kos, levi dan caj lain

yang dikenakan oleh atau yang kena dibayar kepada
Perbadanan di bawah Akta ini atau mana-mana undangundang bertulis yang lain;

_(c)_ semua wang yang berpunca daripada pendapatan pelaburan

oleh Perbadanan;

_(d)_ semua wang yang berpunca daripada penjualan, pelupusan,

pemajakan atau penyewaan, atau apa-apa urus niaga
lain mengenai, apa-apa harta, gadai janji, gadaian atau
debentur yang terletak hak pada atau yang diperoleh
oleh Perbadanan;

_(e)_ jumlah wang yang dipinjam oleh Perbadanan di bawah

seksyen 45;

_(f)_ apa-apa jumlah wang yang dibayar kepada Perbadanan

dari semasa ke semasa bagi pinjaman yang dibuat oleh
Perbadanan;

_(g)_ semua wang yang didapati daripada pengendalian apa-apa

projek, skim atau perusahaan yang dibiayai daripada
Kumpulan Wang itu;

_(h)_ semua derma dan sumbangan yang diterima oleh

Perbadanan bagi maksud mengusahakan fungsi, kuasa
dan kewajipannya;

_(i)_ semua jumlah wang atau harta lain yang mengikut apa
apa cara menjadi kena dibayar kepada atau terletak hak
pada Perbadanan berkenaan dengan apa-apa perkara yang
bersampingan dengan fungsinya;

_(j)_ apa-apa kos yang dibayar kepada, atau didapatkan oleh,

Perbadanan dalam mana-mana penyelesaian tindakan
atau prosiding guaman; dan

_(k)_ semua wang lain yang diterima secara sah oleh

Perbadanan.


-----

_Perumahan Rakyat 1Malaysia_ 39

**Perbelanjaan yang hendaklah dipertanggungkan pada**
**Kumpulan Wang Perbadanan PR1MA Malaysia**

**41.** Kumpulan Wang Perbadanan PR1MA Malaysia hendaklah
dibelanjakan bagi maksud—

_(a)_ membayar apa-apa perbelanjaan yang dilakukan secara

sah oleh Perbadanan;

_(b)_ membayar saraan, elaun dan perbelanjaan lain anggota

Perbadanan, Jawatankuasa Kelulusan dan Pelaksanaan,
jawatankuasa dan pekerja Perbadanan, termasuklah
pemberian pinjaman, biasiswa, wang pendahuluan, apaapa bantuan kewangan lain dan elaun lain;

_(c)_ membayar elaun dan perbelanjaan lain anggota Tribunal

Rayuan;

_(d)_ membayar apa-apa belanja, kos atau perbelanjaan lain

yang berhubung dengan pemerolehan barangan dan
perkhidmatan, termasuklah pengambilan khidmat perunding,
fi dan kos guaman serta fi dan kos lain, yang dilakukan
atau diterima dengan sepatutnya oleh Perbadanan dalam
pelaksanaan fungsinya atau penjalanan kuasanya di bawah
Akta ini atau undang-undang bertulis yang lain;

_(e)_ membeli atau menyewa loji, kelengkapan, jentera dan

bahan, memperoleh tanah dan aset lain, dan mendirikan
bangunan, dan menjalankan apa-apa kerja dan pengusahaan
lain dalam pelaksanaan fungsinya atau penjalanan kuasanya
di bawah Akta ini atau undang-undang bertulis yang
lain;

_(f)_ membayar balik apa-apa wang yang dipinjam

di bawah seksyen 45 dan bunga yang kena dibayar atas
wang yang dipinjam itu;

_(g)_ pelaburan di bawah seksyen 46; dan

_(h)_ secara amnya, membayar apa-apa belanja bagi melaksanakan

peruntukan Akta ini.

**Kumpulan Wang Bantuan Orang yang Layak**

**42.** (1) Suatu kumpulan wang yang dikenali sebagai “Kumpulan
Wang Bantuan Orang yang Layak” ditubuhkan dan hendaklah
ditadbirkan dan dikawal oleh Perbadanan.


-----

40 _Rang Undang-Undang_

(2) Kumpulan Wang Bantuan Orang yang Layak hendaklah
terdiri daripada—

_(a)_ apa-apa jumlah wang yang diperuntukkan oleh Parlimen,

dari semasa ke semasa, bagi maksud pemberian bantuan
kepada orang yang layak;

_(b)_ semua wang yang diperoleh daripada mana-mana orang

bagi maksud program bantuan bagi orang yang layak;

_(c)_ semua wang yang berpunca daripada pendapatan pelaburan

Kumpulan Wang Bantuan Orang yang Layak oleh
Perbadanan;

_(d)_ jumlah wang yang dipinjam oleh Perbadanan

di bawah seksyen 45 bagi maksud program bantuan bagi
orang yang layak;

_(e)_ apa-apa jumlah wang yang dibayar kepada Perbadanan

dari semasa ke semasa bagi pinjaman yang dibuat oleh
Perbadanan yang berhubung dengan program bantuan
bagi orang yang layak;

_(f)_ semua wang yang diperoleh daripada pengendalian apa
apa projek, skim atau perusahaan yang dibiayai daripada
Kumpulan Wang Bantuan Orang yang Layak;

_(g)_ apa-apa kos guaman yang dibayar kepada, atau didapatkan

oleh Perbadanan dalam mana-mana penyelesaian tindakan
atau prosiding guaman yang berhubungan dengan program
bantuan bagi orang yang layak;

_(h)_ semua wang yang diperoleh semula atau dibayar oleh

orang yang layak menurut apa-apa program bantuan
bagi orang yang layak; dan

_(i)_ semua wang lain yang diterima dengan sah oleh Perbadanan

bagi maksud program bantuan bagi orang yang layak.

(3) Kumpulan Wang Bantuan Orang yang Layak hendaklah
dibelanjakan bagi maksud—

_(a)_ membayar apa-apa perbelanjaan yang dilakukan secara

sah oleh Perbadanan berhubung dengan program bantuan
bagi orang yang layak;

_(b)_ membayar apa-apa belanja, kos atau perbelanjaan lain

berhubung dengan pemerolehan barangan dan perkhidmatan,


-----

_Perumahan Rakyat 1Malaysia_ 41

termasuklah pengambilan khidmat perunding, fi dan kos
guaman serta fi dan kos lain yang dilakukan atau diterima
dengan sepatutnya oleh Perbadanan dalam pelaksanaan
fungsinya atau penjalanan kuasanya di bawah Akta ini
dalam menyediakan program bantuan bagi orang yang
layak;

_(c)_ memberi bantuan kewangan melalui pemberian, subsidi,

pinjaman atau ekuiti atau apa-apa kaedah lain yang
dinyatakan oleh Perbadanan kepada orang yang layak
untuk membeli atau menyewa kediaman PR1MA;

_(d)_ membayar balik apa-apa wang yang dipinjam di bawah

seksyen 45 bagi maksud menyediakan program bantuan
bagi orang yang layak dan bunga yang kena dibayar atas
wang yang dipinjam itu;

_(e)_ pelaburan di bawah seksyen 46; dan

_(f)_ secara amnya, membayar apa-apa belanja bagi melaksanakan

fungsi Perbadanan berhubung dengan program bantuan
bagi orang yang layak.

**Pemeliharaan Kumpulan Wang Perbadanan PR1MA**
**Malaysia**

**43.** Menjadi kewajipan Perbadanan untuk memelihara Kumpulan
Wang Perbadanan PR1MA Malaysia dengan melaksanakan fungsinya
dan menjalankan kuasanya di bawah Akta ini dengan sedemikian
cara supaya dapat dipastikan bahawa jumlah hasil Perbadanan
mencukupi untuk membayar semua jumlah wang yang boleh
dipertanggungkan dengan sepatutnya pada akaun hasilnya, termasuk
susut nilai dan bunga atas modal dari setahun ke setahun.

**Akaun bank**

**44. Perbadanan hendaklah membuka dan menyenggarakan akaun**
atau akaun-akaun dengan mana-mana bank di Malaysia sebagaimana
yang difikirkan patut oleh Perbadanan, dan tiap-tiap akaun
hendaklah dikendalikan mengikut apa-apa cara yang dibenarkan
oleh Perbadanan bagi maksud itu dari semasa ke semasa.


-----

42 _Rang Undang-Undang_

**Kuasa untuk meminjam**

**45.** Perbadanan boleh, dari semasa ke semasa, meminjam dalam
apa-apa bentuk dan atas apa-apa terma sebagaimana yang diluluskan
oleh Menteri dengan persetujuan Menteri yang bertanggungjawab
bagi kewangan, apa-apa wang yang diperlukan oleh Perbadanan
bagi memenuhi mana-mana obligasinya atau bagi menunaikan
mana-mana kewajipannya.

**Pelaburan**

**46.** Wang Perbadanan hendaklah, setakat yang tidak diperlukan
untuk dibelanjakan dengan segera oleh Perbadanan di bawah
Akta ini, dilaburkan mengikut apa-apa cara yang diluluskan oleh
Menteri yang bertanggungjawab bagi kewangan.

**Batasan kontrak**

**47.** Perbadanan tidak boleh, tanpa kelulusan Menteri dan persetujuan
Menteri yang bertanggungjawab bagi kewangan, membuat apaapa kontrak yang di bawahnya Perbadanan dikehendaki untuk
membayar atau menerima suatu amaun yang melebihi sepuluh
juta ringgit.

**Tatacara kewangan**

**48.** Tertakluk kepada Akta ini dan kelulusan Menteri, Perbadanan
hendaklah menentukan tatacara kewangannya sendiri.

**Tahun kewangan**

**49.** Tahun kewangan Perbadanan hendaklah bermula pada
1 Januari dan berakhir pada 31 Disember setiap tahun.

**Akaun dan laporan**

**50.** (1) Perbadanan hendaklah menyebabkan akaun yang
sepatutnya bagi Kumpulan Wang Perbadanan PR1MA
Malaysia dan Kumpulan Wang Bantuan Orang yang Layak dan
laporan aktivitinya disimpan dan hendaklah, dengan secepat


-----

_Perumahan Rakyat 1Malaysia_ 43

yang dapat dilaksanakan selepas berakhirnya setiap tahun
kewangan, menyebabkan supaya disediakan bagi tahun kewangan
itu—

_(a)_ suatu penyata akaun Perbadanan yang hendaklah mengandungi

kunci kira-kira dan akaun pendapatan dan perbelanjaan;
dan

_(b)_ suatu laporan aktivitinya.

(2) Perbadanan hendaklah, dengan seberapa segera yang mungkin,
menghantar suatu salinan penyata akaun yang diperakui oleh
juruaudit, suatu salinan laporan juruaudit dan suatu salinan laporan
aktivitinya kepada Menteri dan Menteri hendaklah menyebabkan
penyata dan laporan itu dibentangkan di hadapan kedua-dua Majlis
Parlimen.

(3) Akta Badan Berkanun (Akaun dan Laporan Tahunan) 1980

[Akta 240] hendaklah terpakai bagi Perbadanan.

Bahagian viii

HAK UNTUK MEMBELI SEMULA KEDIAMAN PR1MA

**Hak untuk membeli semula kediaman PR1MA oleh**
**Perbadanan**

**51. (1) Tertakluk kepada peruntukan Bahagian ini, Perbadanan**
hendaklah mempunyai hak untuk membeli semula mana-mana
kediaman PR1MA daripada pemunya kediaman PR1MA jika
pemunya itu—

_(a)_ melakukan suatu pelanggaran serius atau berulang kali

melakukan pelanggaran serius mana-mana peraturanperaturan atau kaedah-kaedah yang berhubungan dengan
kediaman PR1MA;

_(b)_ tidak membayar apa-apa wang yang kena dibayar kepada

Perbadanan, termasuk apa-apa denda atau penalti yang
dikenakan berkaitan dengan apa-apa pelanggaran mana-mana
peraturan-peraturan atau kaedah-kaedah;

_(c)_ telah membuat salah nyataan tentang suatu fakta material,

sama ada secara tidak sengaja atau selainnya, yang
berhubungan dengan pembelian kediaman PR1MA;


-----

44 _Rang Undang-Undang_

_(d)_ telah membuat suatu pernyataan yang mengelirukan atau

palsu dalam permohonannya kepada Perbadanan yang
menyebabkan penguntukan kediaman PR1MA oleh
Perbadanan kepadanya; atau

_(e)_ pada bila-bila masa, terhenti menjadi warganegara

Malaysia.

(2) Hak untuk membeli semula oleh Perbadanan di bawah
perenggan (1) _(a)_ hendaklah hanya dijalankan oleh
Perbadanan—

_(a)_ jika notis bertulis telah dihantar oleh Perbadanan kepada

pemunya menghendaki pemunya itu untuk membetulkan
pelanggaran itu dalam tempoh masa yang dinyatakan;
dan

_(b) pemunya itu tidak membetulkan pelanggaran itu dalam_

tempoh masa yang dinyatakan dalam notis bertulis.

(3) Hak untuk membeli semula oleh Perbadanan di bawah
perenggan (1) _(b)_ hendaklah hanya dijalankan oleh
Perbadanan—

_(a)_ jika notis tuntutan bertulis telah dihantar oleh Perbadanan

kepada pemunya menghendaki pemunya itu untuk
membayar wang yang terhutang dan kena dibayar kepada
Perbadanan dalam tempoh masa yang dinyatakan; dan

_(b) pemunya itu tidak membayar wang yang terhutang dan_

kena dibayar kepada Perbadanan itu dalam tempoh masa
yang dinyatakan dalam notis tuntutan bertulis itu.

**Tatacara yang berhubungan dengan hak untuk membeli**
**semula**

**52.** (1) Jika Perbadanan bercadang untuk menjalankan hak
untuk membeli semula kediaman PR1MA di bawah Bahagian
ini, Perbadanan hendaklah menyampaikan suatu notis bertulis
kepada pemunya kediaman PR1MA dan mana-mana orang yang
berkepentingan.


-----

_Perumahan Rakyat 1Malaysia_ 45

(2) Notis bertulis yang disebut dalam subseksyen (1) hendaklah
menyatakan—

_(a)_ niat Perbadanan untuk membeli semula kediaman PR1MA

pemunya;

_(b)_ alasan yang dinyatakan di bawah perenggan 51(1)(a)

hingga _(e) untuk membeli semula kediaman PR1MA_
pemunya itu; dan

_(c)_ amaun harga pembelian semula kediaman PR1MA pemunya

itu yang ditentukan mengikut seksyen 54.

(3) Apabila diterima notis bertulis di bawah subseksyen (1),
pemunya atau mana-mana orang yang berkepentingan boleh,
dalam tempoh enam puluh hari selepas penyampaian notis itu,
mengemukakan secara bertulis kepada Perbadanan apa-apa bantahan
kepada pembelian semula kediaman PR1MAnya berserta alasan
bantahannya.

(4) Perbadanan hendaklah menimbangkan bantahan yang
dikemukakan oleh pemunya kediaman PR1MA atau orang yang
berkepentingan di bawah subseksyen (3) dalam tempoh tiga puluh
hari dari penerimaan bantahan itu dan boleh membenarkan atau
tidak membenarkan bantahan itu.

(5) Perbadanan hendaklah menyampaikan keputusannya untuk
membenarkan atau tidak membenarkan bantahan yang dibuat di
bawah subseksyen (3) kepada pemunya kediaman PR1MA atau
orang yang berkepentingan itu melalui pos berdaftar A.R atau
dengan tangan kepada alamat terakhir diketahui pemunya kediaman
PR1MA atau orang berkepentingan itu yang ada dalam rekod
Perbadanan.

(6) Pemunya kediaman PR1MA atau orang yang berkepentingan
yang terkilan dengan keputusan Perbadanan yang dibuat di bawah
subseksyen (3) boleh merayu kepada Tribunal Rayuan dalam
tempoh sembilan puluh hari selepas penerimaan keputusan itu
dan keputusan Tribunal Rayuan adalah muktamad.

(7) Bagi maksud Bahagian ini—

_(a) “orang yang berkepentingan” ertinya orang yang diketahui_

atau dipercayai oleh Perbadanan sebagai mempunyai
kepentingan dalam kediaman PR1MA yang akan dibeli
semula oleh Perbadanan atau yang akan menuntut segala
atau mana-mana bahagian pembayaran yang akan dibuat
berhubung dengan pembelian semula itu; dan


-----

46 _Rang Undang-Undang_

_(b) “pelanggaran serius” ertinya suatu pelanggaran yang_

ditetapkan oleh Menteri.

**Pemindahan hakmilik atau peletakhakan pemunyaan pada**
**Perbadanan**

**53. (1) Tertakluk kepada subseksyen (2), apabila pembelian**
semula suatu kediaman PR1MA dibuat di bawah Bahagian ini,
Perbadanan boleh—

_(a)_ memindahkan hakmilik pemunyaan kediaman PR1MA itu;

atau

_(b) meletakhakkan pemunyaan kediaman PR1MA itu,_

pada Perbadanan.

(2) Pemindahan hakmilik atau peletakhakan pemunyaan
kediaman PR1MA yang telah dibeli semula hendaklah hanya
dilakukan—

_(a)_ dalam hal jika tiada bantahan dibuat, selepas habis tempoh

enam puluh hari bagi penyampaian notis mengenai
cadangan untuk membeli semula kediaman PR1MA yang
disebut dalam subseksyen 52(3);

_(b)_ dalam hal jika suatu bantahan telah dibuat menurut

subseksyen 52(3), selepas habis tempoh sembilan puluh
hari bagi penyampaian keputusan yang dibuat oleh
Perbadanan berkenaan bantahan di bawah subseksyen 52(6);
dan

_(c)_ dalam hal jika rayuan telah dibuat kepada Tribunal Rayuan,

pada bila-bila masa selepas rayuan telah ditentukan oleh
Tribunal Rayuan atau selepas rayuan itu ditarik balik,
mengikut mana-mana yang berkenaan.

**Penentuan dan pembayaran harga pembelian semula**

**54. (1) Amaun harga pembelian semula kediaman PR1MA yang**
hendaklah dibayar kepada pemunya kediaman PR1MA di bawah
seksyen 52 hendaklah ditentukan oleh Menteri dan hendaklah
mengambil kira yang berikut:

_(a)_ harga pembelian kediaman PR1MA seperti yang dinyatakan

dalam perjanjian jual beli yang berhubungan dengan
kediaman PR1MA itu;


-----

_Perumahan Rakyat 1Malaysia_ 47

_(b)_ harga kediaman PR1MA yang seumpamanya yang berada

di dalam kompleks PR1MA yang sama dengan kediaman
PR1MA yang akan dibeli semula itu pada masa pembelian
semula itu;

_(c)_ apa-apa subsidi secara langsung atau tidak langsung yang

diberikan oleh Perbadanan dalam pembelian semula
kediaman PR1MA itu;

_(d)_ apa-apa amaun yang terhutang atau kena dibayar oleh

pemunya kediaman PR1MA itu kepada Perbadanan pada
masa pembelian semula itu; dan

_(e)_ apa-apa kos, kerugian atau perbelanjaan yang ditanggung

oleh Perbadanan dalam menjalankan haknya untuk
membeli semula kediaman PR1MA itu.

(2) Perbadanan hendaklah membayar harga pembelian semula
kediaman PR1MA yang ditentukan di bawah subseksyen (1) atau
sebagaimana yang diubah oleh Tribunal Rayuan menurut suatu
rayuan di bawah subseksyen 52(6) kepada pemunya kediaman
PR1MA atau kedua-dua pemunya kediaman PR1MA dan orang
yang berkepentingan apabila diterima milikan kosong kediaman
PR1MA itu.

(3) Jika pemunya kediaman PR1MA atau orang yang
berkepentingan—

_(a)_ enggan untuk menerima pembayaran harga pembelian

semula kediaman PR1MA itu;

_(b)_ tidak dapat dikesan; atau

_(c)_ menimbulkan apa-apa pertikaian berkenaan dengan

pembahagian harga pembelian semula itu,

Perbadanan hendaklah memohon ex parte kepada Mahkamah Tinggi
dengan memfailkan permohonan dengan Pendaftar Mahkamah Tinggi
dalam kamar, disokong dengan afidavit, bagi suatu perintah untuk
mendepositkan harga pembelian semula ke dalam Mahkamah dan,
walau apa pun apa-apa jua yang berlawanan dalam undang-undang
yang sedang berkuat kuasa yang berhubungan dengan tatacara
guaman, Pendaftar Mahkamah Tinggi hendaklah mempunyai kuasa
untuk membuat perintah itu.


-----

48 _Rang Undang-Undang_

**Mengambil milikan kediaman PR1MA yang dibeli semula**

**55. Jika hakmilik kediaman PR1MA yang telah dibeli semula**
itu telah dipindah milik atau diletakhakkan pada Perbadanan
menurut seksyen 53, Perbadanan bolehlah mengambil milikan
kediaman PR1MA itu apabila habis tempoh sembilan puluh hari
selepas penyampaian notis kepada pemunya atau orang yang
berkepentingan untuk mengambil milikan.

Bahagian ix

TRIBUNAL RAYUAN

**Penubuhan Tribunal Rayuan**

**56. Suatu Tribunal Rayuan hendaklah ditubuhkan bagi maksud**
mengkaji semula apa-apa keputusan atau arahan Perbadanan yang
dirayukan di bawah Akta ini.

**Keanggotaan Tribunal Rayuan**

**57. (1) Tribunal Rayuan hendaklah terdiri daripada anggota yang**
berikut yang hendaklah dilantik oleh Menteri:

_(a)_ seorang Pengerusi; dan

_(b)_ sekurang-kurangnya dua anggota lain, atau apa-apa bilangan

genap anggota yang lebih besar.

(2) Bagi maksud subseksyen (1), Menteri hendaklah
melantik—

_(a)_ seseorang yang merupakan anggota Perkhidmatan Kehakiman

dan Perundangan selama sekurang-kurangnya sepuluh
tahun atau seseorang yang merupakan peguam bela dan
peguam cara Mahkamah Tinggi yang telah menjalankan
amalan sekurang-kurangnya selama sepuluh tahun untuk
menjadi Pengerusi Tribunal Rayuan; dan

_(b)_ orang yang, pada pendapat Menteri, mempunyai pengalaman

dan menunjukkan keupayaan, integriti dan profesionalisme
dalam perkara yang berhubungan dengan pembangunan
perumahan dan komuniti, kewangan, pembinaan,
kejuruteraan, perniagaan atau pentadbiran, atau selainnya


-----

_Perumahan Rakyat 1Malaysia_ 49

adalah sesuai bagi pelantikan kerana pengetahuan khas,
pengalaman atau kelayakan sesuai mereka untuk menjadi
anggota lain Tribunal Rayuan.

(3) Pelantikan anggota Tribunal Rayuan hendaklah disiarkan
dalam _Warta._

(4) Seorang anggota Tribunal Rayuan yang disebut dalam
perenggan (1)(b)—

_(a)_ hendaklah memegang jawatan selama tempoh tidak melebihi

tiga tahun; dan

_(b)_ layak bagi pelantikan semula apabila habis tempoh

jawatannya, tetapi tidak boleh dilantik bagi lebih daripada
dua penggal berturut-turut.

**Elaun**

**58. (1) Anggota Tribunal Rayuan yang dilantik hendaklah**
dibayar apa-apa elaun tetap dan elaun lain yang ditentukan oleh
Menteri.

(2) Anggota Tribunal Rayuan hendaklah dibayar—

_(a)_ suatu elaun bersidang harian semasa persidangan Tribunal

Rayuan; dan

_(b)_ elaun penginapan, perjalanan dan sara hidup, sebagaimana

yang ditentukan oleh Menteri.

**Peletakan jawatan dan pembatalan pelantikan**

**59. (1) Pengerusi Tribunal Rayuan atau mana-mana anggota**
Tribunal Rayuan yang lain boleh pada bila-bila masa meletakkan
jawatannya dengan memberikan suatu notis bertulis kepada
Menteri.

(2) Menteri boleh, pada bila-bila masa, membatalkan pelantikan
Pengerusi Tribunal Rayuan atau mana-mana anggota Tribunal
Rayuan yang lain jika—

_(a)_ dia tidak sempurna akal atau selainnya tidak berupaya

untuk melaksanakan kewajipannya sebagai Pengerusi
Tribunal Rayuan atau anggota Tribunal Rayuan di bawah
Akta ini atau menguruskan hal ehwalnya;


-----

50 _Rang Undang-Undang_

_(b)_ dia menjadi bankrap atau tidak solven;

_(c)_ dia dilarang menjadi pengarah syarikat di bawah peruntukan

mana-mana undang-undang bertulis yang berhubungan
dengan syarikat;

_(d)_ dia telah disabitkan atas suatu kesalahan di bawah mana
mana undang-undang bertulis oleh suatu mahkamah di
Malaysia;

_(e)_ dia telah melakukan salah laku yang serius berhubung

dengan kewajipannya di bawah Akta ini;

_(f)_ dia tidak mematuhi obligasinya di bawah seksyen 61;

atau

_(g)_ prestasinya, pada pendapat Menteri, tidak memuaskan

selama suatu tempoh masa yang signifikan.

**Pengosongan jawatan dan pelantikan sementara**

**60.** (1) Jawatan Pengerusi Tribunal Rayuan atau mana-mana anggota
Tribunal Rayuan yang lain hendaklah menjadi kosong jika—

_(a)_ dia mati;

_(b)_ dia meletakkan jawatannya atau selainnya mengosongkan

jawatannya sebelum habis tempoh yang baginya dia
dilantik; atau

_(c)_ pelantikannya dibatalkan di bawah seksyen 59.

(2) Menteri hendaklah melantik seorang yang lain mengikut
seksyen 57 untuk menggantikan Pengerusi Tribunal Rayuan atau
mana-mana anggota Tribunal Rayuan yang lain semasa kekosongan
jawatan Pengerusi Tribunal Rayuan atau anggota Tribunal Rayuan
yang lain itu.

(3) Menteri boleh melantik seorang yang lain secara sementara
mengikut seksyen 57 untuk bertindak sebagai Pengerusi Tribunal
Rayuan atau sebagai mana-mana anggota Tribunal Rayuan yang
lain—

_(a)_ semasa apa-apa tempoh apabila Pengerusi Tribunal Rayuan

atau anggota yang lain itu tidak hadir bertugas atau tidak
ada di Malaysia; atau

_(b)_ jika Pengerusi Tribunal Rayuan atau anggota Tribunal

Rayuan yang lain, kerana apa-apa sebab lain, tidak boleh
melaksanakan kewajipannya di bawah Akta ini.


-----

_Perumahan Rakyat 1Malaysia_ 51

(4) Tiada perbuatan yang dilakukan atau prosiding yang diambil
oleh Tribunal Rayuan dalam pelaksanaan fungsinya atau penjalanan
kuasanya boleh terjejas atas alasan terdapat apa-apa kekosongan
dalam keanggotaan Tribunal Rayuan itu.

**Penzahiran kepentingan berhubung dengan anggota Tribunal**
**Rayuan**

**61. (1) Pengerusi Tribunal Rayuan dan anggota Tribunal Rayuan**
hendaklah menzahirkan, dengan secepat yang dapat dilaksanakan,
kepada Menteri dan mana-mana anggota Tribunal Rayuan yang
lain mengenai apa-apa kepentingan, sama ada substansial atau
tidak, yang mungkin bercanggah dengan kewajipannya sebagai
Pengerusi Tribunal Rayuan atau sebagai anggota Tribunal Rayuan
dalam sesuatu perkara tertentu yang dirujukkan kepada Tribunal
Rayuan.

(2) Jika Menteri atau Pengerusi Tribunal Rayuan, mengikut manamana yang berkenaan, berpendapat bahawa kepentingan Pengerusi
Tribunal Rayuan atau anggota Tribunal Rayuan itu bercanggah
dengan kewajipan mereka sebagai anggota Tribunal Rayuan,
Menteri atau Pengerusi Tribunal Rayuan, hendaklah memaklumkan
semua pihak kepada perkara itu mengenai percanggahan itu.

(3) Jika tiada pihak kepada perkara itu membantah terhadap
percanggahan itu, Pengerusi Tribunal Rayuan atau anggota
Tribunal Rayuan itu bolehlah terus melaksanakan kewajipannya
sebagai Pengerusi Tribunal Rayuan atau anggota Tribunal Rayuan
berhubung dengan perkara itu.

(4) Jika pihak kepada perkara itu membantah terhadap
percanggahan itu, Pengerusi Tribunal Rayuan atau anggota Tribunal
Rayuan itu, mengikut mana-mana yang berkenaan, tidak boleh
meneruskan pelaksanaan tugasnya sebagai Pengerusi Tribunal
Rayuan atau anggota Tribunal Rayuan berhubung dengan perkara
itu dan Menteri hendaklah melantik anggota lain yang tidak
mempunyai percanggahan dengan perkara itu sebagai Pengerusi
Tribunal Rayuan atau anggota Tribunal Rayuan bagi perkara
tertentu itu.


-----

52 _Rang Undang-Undang_

(5) Jika Pengerusi Tribunal Rayuan atau anggota Tribunal Rayuan
yang lain tidak menzahirkan kepentingannya di bawah subseksyen (1)—

_(a)_ keputusan Tribunal Rayuan itu adalah tidak sah, melainkan

jika semua pihak bersetuju untuk terikat dengan keputusan
itu; dan

_(b)_ pelantikannya sebagai Pengerusi Tribunal Rayuan atau

anggota Tribunal Rayuan bolehlah dibatalkan di bawah
seksyen 59.

**Setiausaha kepada Tribunal Rayuan dan pegawai lain**

**62. (1) Seorang Setiausaha Tribunal Rayuan dan apa-apa bilangan**
pegawai yang diperlukan untuk menjalankan fungsi Tribunal
Rayuan hendaklah dilantik.

(2) Bagi maksud Akta ini, Setiausaha dan pegawai yang dilantik
di bawah subseksyen (1) hendaklah disifatkan sebagai pegawai
Tribunal Rayuan.

**Rayuan kepada Tribunal Rayuan**

**63. (1) Seseorang yang terkilan dengan sesuatu keputusan atau**
arahan Perbadanan boleh, tertakluk kepada pembayaran apa-apa fi
dan pematuhan apa-apa terma dan syarat yang ditetapkan, merayu
kepada Tribunal Rayuan dengan memfailkan suatu notis rayuan
dengan Tribunal Rayuan.

(2) Suatu notis rayuan hendaklah dibuat kepada Tribunal Rayuan
secara bertulis dalam tempoh tiga puluh hari dari tarikh keputusan
atau arahan Perbadanan itu dan perayu hendaklah memberikan
suatu salinan notis rayuan itu kepada Ketua Pegawai Eksekutif.

(3) Notis rayuan itu hendaklah menyatakan secara ringkas
kandungan keputusan atau arahan Perbadanan yang terhadapnya ia
dirayukan, mengandungi alamat yang apa-apa notis atau dokumen
yang berkaitan dengan rayuan itu boleh disampaikan kepada
perayu atau peguam belanya dan hendaklah ditandatangani oleh
perayu atau peguam belanya.


-----

_Perumahan Rakyat 1Malaysia_ 53

**Rekod keputusan atau arahan Perbadanan**

**64. (1) Orang yang terkilan yang disebut dalam subseksyen 63(1)**
boleh meminta secara bertulis kepada Perbadanan untuk mendapatkan
suatu pernyataan mengenai alasan bagi keputusan atau arahan
Perbadanan yang dirayukan itu.

(2) Tertakluk kepada subseksyen (3), Perbadanan hendaklah,
apabila menerima permintaan bertulis di bawah subseksyen (1),
memberikan pernyataan mengenai alasan bagi keputusan atau
arahannya itu kepada orang yang terkilan itu apabila dibayar fi
yang ditetapkan.

(3) Apabila suatu notis rayuan telah difailkan dengan Tribunal
Rayuan di bawah subseksyen 63(1), Perbadanan hendaklah, jika
ia belum lagi menulis alasannya bagi keputusan atau arahannya
mengenai perkara yang dinyatakan dalam notis itu sebagaimana
yang diminta oleh perayu di bawah subseksyen (1), merekodkan
secara bertulis alasannya bagi keputusan atau arahannya dan
alasan bertulis itu hendaklah menjadi sebahagian daripada rekod
prosiding di hadapan Tribunal Rayuan.

**Komposisi Tribunal Rayuan**

**65. (1) Tiap-tiap prosiding Tribunal Rayuan hendaklah didengar**
dan diselesaikan oleh tiga anggota atau apa-apa bilangan ganjil
anggota Tribunal Rayuan yang lebih besar sebagaimana yang
ditentukan oleh Pengerusi Tribunal Rayuan dalam mana-mana
hal tertentu.

(2) Dalam ketiadaan Pengerusi Tribunal Rayuan, anggota Tribunal
Rayuan yang paling kanan hendaklah menjadi Pengerusi.

**Persidangan Tribunal Rayuan**

**66. (1) Tribunal Rayuan hendaklah bersidang pada apa-apa**
tarikh dan di mana-mana tempat yang ditetapkan oleh Pengerusi
Tribunal Rayuan dari semasa ke semasa.

(2) Pengerusi Tribunal Rayuan boleh membatalkan atau
menangguhkan mana-mana persidangan Tribunal Rayuan dan
boleh menukar tempat persidangan.


-----

54 _Rang Undang-Undang_

(3) Apa-apa perubahan kepada tarikh atau tempat persidangan
Tribunal Rayuan hendaklah dimaklumkan kepada pihak-pihak
kepada rayuan itu melalui notis bertulis.

**Penggantungan keputusan atau arahan sementara menanti**
**rayuan**

**67. (1) Sementara menunggu keputusan rayuan oleh Tribunal**
Rayuan, suatu keputusan atau arahan Perbadanan adalah sah,
mengikat dan boleh dikuatkuasakan, kecuali suatu penggantungan
keputusan atau arahan Perbadanan telah dimohon oleh perayu dan
dibenarkan oleh Tribunal Rayuan.

(2) Suatu permohonan untuk penggantungan hendaklah secara
bertulis dan hendaklah dibuat kepada Tribunal Rayuan pada atau
selepas notis rayuan difailkan dengan Tribunal Rayuan.

Bahagian X

AM

**Daftar**

**68.** (1) Perbadanan hendaklah menyenggarakan suatu daftar
mengenai segala perkara yang dikehendaki untuk didaftarkan
di bawah Akta ini atau di bawah mana-mana peraturan-peraturan
atau kaedah-kaedah yang dibuat di bawah Akta ini.

(2) Seseorang boleh, selepas membayar apa-apa fi yang
dinyatakan oleh Perbadanan—

_(a)_ memeriksa daftar itu; dan

_(b)_ membuat salinan, atau mengambil cabutan daripada, daftar itu.

**Sekatan ke atas penggunaan simbol atau lambang Perbadanan**

**69.** (1) Perbadanan hendaklah mempunyai hak eksklusif untuk
menggunakan apa-apa simbol atau lambang yang dipilih atau
dicipta oleh Perbadanan dan selepas itu untuk mempamerkan atau
menunjukkan simbol atau lambang itu berkaitan dengan aktiviti
atau hal ehwalnya.

(2) Simbol atau lambang yang dipilih atau dicipta oleh Perbadanan
hendaklah disiarkan dalam _Warta._


-----

_Perumahan Rakyat 1Malaysia_ 55

(3) Mana-mana orang yang menggunakan suatu simbol atau
lambang Perbadanan atau apa-apa yang menyerupainya, atau mencipta
apa-apa simbol atau lambang yang merujuk kepada Perbadanan
sehingga memperdayakan atau menyebabkan kekeliruan, atau
berkemungkinan memperdayakan atau menyebabkan kekeliruan,
melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Kesalahan bagi pengubahsuaian tanpa kuasa maklumat dalam**
**jagaan Perbadanan**

**70.** (1) Seseorang yang melakukan apa-apa perbuatan yang dia
tahu akan menyebabkan pengubahsuaian tanpa kuasa apa-apa
data, maklumat atau statistik, sama ada dalam bentuk elektronik
atau selainnya, dalam milikan, jagaan atau kawalan Perbadanan,
melakukan suatu kesalahan dan boleh, apabila disabitkan, didenda
tidak melebihi tiga ratus ribu ringgit.

(2) Seseorang yang, dengan niat untuk mengakibatkan kecederaan
seperti yang ditakrifkan dalam Kanun Keseksaan [Akta _574],_
melakukan apa-apa perbuatan yang dia tahu akan menyebabkan
pengubahsuaian tanpa kuasa apa-apa data, maklumat atau statistik,
sama ada dalam bentuk elektronik atau selainnya, dalam milikan,
jagaan atau kawalan Perbadanan, melakukan suatu kesalahan dan
boleh, apabila disabitkan, didenda tidak melebihi lima ratus ribu
ringgit atau dipenjarakan selama tempoh tidak melebihi tiga tahun
atau kedua-duanya.

(3) Bagi maksud seksyen ini—

_(a)_ adalah tidak material bahawa perbuatan yang berkenaan

itu tidak ditujukan kepada—

(i) apa-apa data, maklumat atau statistik yang

tertentu;

(ii) apa-apa jenis data, maklumat atau statistik; atau

(iii) apa-apa data, maklumat atau statistik yang disimpan

di mana-mana lokasi yang tertentu;

_(b)_ adalah tidak material sama ada sesuatu pengubahsuaian

tanpa kuasa adalah, atau diniatkan menjadi, kekal atau
hanya sementara; dan


-----

56 _Rang Undang-Undang_

_(c)_ sesuatu pengubahsuaian apa-apa data, maklumat atau

statistik berlaku jika—

(i) data, maklumat atau statistik itu diubah atau

dipadamkan;

(ii) apa-apa data, maklumat atau statistik baru dimasukkan

atau ditambahkan kepada data, maklumat atau
statistik itu; atau

(iii) apa-apa kejadian berlaku yang mengurangkan

keupayaan Perbadanan untuk mendapatkan capaian
kepada data, maklumat atau statistik itu, dan
termasuklah apa-apa perbuatan yang menyumbang
kepada berlakunya pengubahsuaian itu.

**Pendakwaan**

**71.** Tiada pendakwaan boleh dimulakan bagi mana-mana
kesalahan di bawah Akta ini tanpa keizinan secara bertulis daripada
Pendakwa Raya.

**Pekhidmat awam**

**72. Tiap-tiap anggota Perbadanan, Majlis, Tribunal Rayuan,**
Jawatankuasa Kelulusan dan Pelaksanaan, atau mana-mana
jawatankuasa, atau pekerja atau ejen Perbadanan, atau pegawai
Tribunal Rayuan semasa menunaikan kewajipan mereka di bawah
Akta ini sebagai anggota, pekerja, ejen atau pegawai sedemikian,
hendaklah disifatkan sebagai pekhidmat awam mengikut pengertian
Kanun Keseksaan.

**Perlindungan daripada guaman dan prosiding undang-**
**undang**

**73.** Tiada tindakan, guaman, pendakwaan atau prosiding lain boleh
diambil atau dibawa, dimulakan atau dibuat dalam mana-mana
mahkamah terhadap—

_(a)_ Menteri;

_(b)_ Perbadanan;

_(c)_ mana-mana anggota Perbadanan, Majlis, Tribunal Rayuan,

Jawatankuasa Kelulusan dan Pelaksanaan, atau manamana jawatankuasa, atau pekerja atau ejen Perbadanan
atau pegawai Tribunal Rayuan; atau


-----

_Perumahan Rakyat 1Malaysia_ 57

_(d)_ mana-mana orang lain yang bertindak dengan sah bagi

pihak Perbadanan,

berkenaan dengan apa-apa perbuatan, pengabaian atau keingkaran
yang dibuat atau dilakukannya dengan suci hati atau apa-apa
peninggalan yang ditinggalkan olehnya dengan suci hati atas sifat
yang sedemikian.

**Akta Perlindungan Pihak Berkuasa Awam 1948**

**74. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan
atau prosiding terhadap Perbadanan atau terhadap anggota
Perbadanan, Majlis, Tribunal Rayuan, Jawatankuasa Kelulusan
dan Pelaksanaan, atau suatu jawatankuasa, dan pekerja atau ejen
Perbadanan atau pegawai Tribunal Rayuan berkenaan dengan
apa-apa perbuatan, pengabaian atau keingkaran yang dibuat atau
dilakukannya dengan suci hati atau apa-apa peninggalan olehnya
dengan suci hati atas sifat yang sedemikian.

**Obligasi kerahsiaan**

**75.** (1) Kecuali bagi apa-apa maksud Akta ini atau bagi maksud
apa-apa prosiding sivil atau jenayah di bawah mana-mana
undang-undang bertulis atau jika selainnya dibenarkan oleh
Perbadanan—

_(a)_ tiada anggota Perbadanan, Majlis, Tribunal Rayuan atau

Jawatankuasa Kelulusan dan Pelaksanaan, atau sesuatu
jawatankuasa atau mana-mana pekerja atau ejen Perbadanan
atau pegawai Tribunal Rayuan atau mana-mana orang
yang menghadiri mana-mana mesyuarat Perbadanan,
Majlis, persidangan Tribunal Rayuan, mana-mana
mesyuarat Jawatankuasa Kelulusan dan Pelaksanaan, atau
mana-mana jawatankuasa, sama ada semasa atau selepas
tempoh jawatan atau pekerjaannya, boleh menzahirkan
apa-apa maklumat yang didapatinya dalam perjalanan
tugasnya dan yang tidak disiarkan menurut mana-mana
undang-undang bertulis; dan

_(b)_ tiada seorang lain pun yang, melalui apa-apa cara,

mempunyai capaian kepada apa-apa maklumat atau
dokumen yang berhubungan dengan hal ehwal Perbadanan
boleh menzahirkan maklumat atau dokumen itu.


-----

58 _Rang Undang-Undang_

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan selama tempoh
tidak melebihi enam bulan atau kedua-duanya.

**Pewakilan dalam prosiding sivil**

**76.** Walau apa pun mana-mana undang-undang bertulis yang
lain—

_(a)_ dalam mana-mana prosiding sivil oleh atau terhadap

Perbadanan; atau

_(b)_ dalam mana-mana prosiding sivil yang lain yang dalamnya

Perbadanan dikehendaki atau dibenarkan oleh mahkamah
untuk diwakili, atau didengar, atau selainnya berhak
untuk diwakili atau didengar,

mana-mana orang yang diberi kuasa oleh Perbadanan bagi
maksud itu boleh, bagi pihak Perbadanan, memulakan prosiding
sedemikian atau hadir dalam prosiding itu dan boleh membuat
semua kehadiran dan permohonan dan melakukan semua perbuatan
berkenaan dengan prosiding itu bagi pihak Perbadanan.

**Kuasa Menteri untuk menetapkan peraturan-peraturan**

**77. Menteri boleh menetapkan peraturan-peraturan bagi apa-apa**
perkara yang berhubungan dengan pembangunan PR1MA dan
kompleks PR1MA dan segala perkara lain yang perlu atau suai
manfaat untuk ditetapkan untuk melaksanakan, atau menjalankan
dengan lebih baik, peruntukan Akta ini.

**Kuasa Perbadanan untuk menetapkan kaedah-kaedah**

**78. Perbadanan boleh menetapkan kaedah-kaedah yang berhubungan**
dengan perkara yang berikut:

_(a)_ mengawal selia pembangunan PR1MA dan kompleks

PR1MA termasuklah perkara-perkara yang berhubungan
dengan pemunya atau penyewa kediaman PR1MA
dan orang yang diluluskan oleh Perbadanan di bawah
seksyen 34;


-----

_Perumahan Rakyat 1Malaysia_ 59

_(b)_ perkara yang berhubungan dengan pemberian

maklumat kepada Perbadanan dan tahap butir-butir,
lat tempoh, cara dan bentuk maklumat itu hendaklah
diberikan;

_(c)_ tatacara dan kaedah penguntukan kediaman PR1MA kepada

orang yang layak menurut seksyen 33;

_(d)_ kriteria yang perlu dipenuhi oleh mana-mana orang yang

ingin menyertai pembangunan PR1MA;

_(e)_ apa-apa fi yang ditetapkan di bawah Akta ini;

_(f)_ bentuk permohonan, pemberitahuan dan notis yang hendak

dibuat di bawah Akta ini; dan

_(g)_ apa-apa perkara yang Akta ini membuat peruntukan nyata

untuk ditetapkan oleh Perbadanan.

**Penalti bagi peraturan-peraturan dan kaedah-kaedah**

**79.** (1) Peraturan-peraturan yang ditetapkan di bawah seksyen 77
boleh mengadakan peruntukan bagi apa-apa perbuatan atau
peninggalan yang melanggar peraturan-peraturan itu menjadi suatu
kesalahan dan boleh menetapkan penalti denda tidak melebihi tiga
ratus ribu ringgit atau pemenjaraan selama tempoh tidak melebihi
tiga tahun atau kedua-duanya.

(2) Kaedah-kaedah yang ditetapkan di bawah seksyen 78 boleh
mengadakan peruntukan bagi apa-apa perbuatan atau peninggalan
yang melanggar kaedah-kaedah itu menjadi suatu kesalahan dan
boleh menetapkan bagi penalti denda tidak melebihi satu ratus
lima puluh ribu ringgit atau pemenjaraan selama tempoh tidak
melebihi satu tahun atau kedua-duanya.

**Kuasa Menteri untuk meminda Jadual**

**80.** Menteri boleh, melalui perintah yang disiarkan dalam Warta,
meminda Jadual.


-----

60 _Rang Undang-Undang_

**Benda yang dilakukan pada menjangkakan Akta ini**
**diperbuat**

**81. Segala perbuatan dan benda yang dilakukan bagi pihak**
Perbadanan sebagai persediaan bagi atau pada menjangkakan
pembuatan Akta ini dan apa-apa perbelanjaan yang dilakukan
berhubungan dengannya hendaklah disifatkan telah dibenarkan di
bawah Akta ini, dengan syarat bahawa perbuatan dan benda yang
dilakukan itu adalah selaras dengan niat dan maksud am Akta
ini, dan segala hak dan obligasi yang diperoleh atau ditanggung
akibat pelakuan perbuatan atau benda itu termasuk apa-apa
perbelanjaan yang dilakukan berhubungan dengannya hendaklah
apabila Akta ini mula berkuat kuasa disifatkan sebagai hak dan
obligasi Perbadanan.

Jadual

[Seksyen 7]

**Mesyuarat**

1. (1) Perbadanan hendaklah mengadakan seberapa banyak mesyuarat yang
perlu bagi melaksanakan fungsinya dengan cekap dan mesyuarat itu hendaklah
diadakan pada bila-bila masa dan di mana-mana tempat yang ditentukan oleh
Pengerusi Perbadanan, dengan syarat bahawa Pengerusi Perbadanan hendaklah
memastikan bahawa diadakan tidak kurang daripada empat mesyuarat Perbadanan
dalam setahun.

(2) Pengerusi Perbadanan hendaklah memanggil mesyuarat jika diminta untuk

berbuat demikian secara bertulis oleh Menteri atau oleh sekurang-kurangnya
empat orang anggota Perbadanan.

(3) Pengerusi Perbadanan hendaklah mempengerusikan sesuatu mesyuarat

Perbadanan.

(4) Pengerusi Perbadanan dan sekurang-kurangnya empat orang anggota

lain Perbadanan hendaklah membentuk kuorum pada mana-mana mesyuarat
Perbadanan.

(5) Tiap-tiap anggota yang hadir pada mesyuarat Perbadanan layak mendapat

satu undi.

(6) Jika tentang apa-apa persoalan yang hendak ditentukan oleh Perbadanan

terdapat bilangan undi yang sama banyak, Pengerusi Perbadanan hendaklah
mempunyai undi pemutus sebagai tambahan kepada undi biasanya.


-----

_Perumahan Rakyat 1Malaysia_ 61

(7) Mana-mana anggota boleh meminta supaya diadakan atau untuk menyertai

mana-mana mesyuarat Perbadanan melalui peranti telekomunikasi serta-merta
seperti telefon, sidang video atau kaedah elektronik lain bagi komunikasi
audio atau audio visual. Penyambungan bersama dengan serentak beberapa
bilangan anggota melalui peranti telekomunikasi serta-merta itu yang cukup
untuk membentuk suatu kuorum, walaupun pada hakikatnya anggota-anggota
itu tidak hadir bersama di satu tempat pada masa mesyuarat itu bersidang,
hendaklah menjadi mesyuarat Perbadanan yang diadakan dan dibentuk dengan
sewajarnya, dengan syarat bahawa—

_(a)_ Pengerusi Perbadanan telah meluluskan pengadaan atau penyertaan

dalam mesyuarat itu melalui peranti telekomunikasi serta-merta;

_(b)_ semua anggota telah menerima notis mengenai mesyuarat itu dan

kaedah yang melaluinya mesyuarat itu akan dijalankan;

_(c)_ setiap anggota yang mengambil bahagian dalam mesyuarat itu melalui

peranti telekomunikasi serta-merta mestilah boleh mendengar setiap
anggota lain yang mengambil bahagian pada masa permulaan dan
selama tempoh mesyuarat itu; dan

_(d)_ pada permulaan mesyuarat dan sebelum pengundian tentang apa-apa

ketetapan, setiap anggota mestilah mengesahkan kehadirannya bagi
maksud mesyuarat itu kepada semua anggota lain yang mengambil
bahagian.

**Perbadanan boleh mengundang orang lain untuk menghadiri mesyuarat**

2. (1) Perbadanan boleh mengundang mana-mana orang lain untuk menghadiri
mana-mana mesyuarat atau pertimbangtelitian Perbadanan bagi maksud
menasihatinya tentang apa-apa perkara yang sedang ditimbang teliti, tetapi
mana-mana orang yang hadir sedemikian tidak berhak untuk mengundi pada
mesyuarat atau pertimbangtelitian itu.

(2) Mana-mana orang yang diundang untuk menghadiri mana-mana mesyuarat

atau pertimbangtelitian Perbadanan di bawah subperenggan (1) boleh dibayar
apa-apa elaun dan perbelanjaan lain sebagaimana yang ditentukan oleh
Perbadanan.

**Ketetapan tanpa mesyuarat**

3. (1) Sesuatu ketetapan dikira telah diluluskan dalam sesuatu mesyuarat
Perbadanan jika—

_(a)_ semua anggota Perbadanan telah dimaklumkan tentang ketetapan yang

dicadangkan itu, atau usaha yang munasabah telah dibuat untuk
memaklumkan semua anggota Perbadanan mengenai ketetapan yang
dicadangkan itu; dan

_(b)_ tanpa bermesyuarat, semua anggota Perbadanan menandakan persetujuan

tentang ketetapan itu mengikut kaedah yang ditentukan oleh Perbadanan
di bawah subperenggan (2).


-----

62 _Rang Undang-Undang_

(2) Subperenggan (1) terpakai hanya jika Perbadanan—

_(a)_ memutuskan bahawa subperenggan itu terpakai; dan

_(b)_ memutuskan kaedah yang dengannya anggota Perbadanan hendaklah

menandakan persetujuan tentang ketetapan itu.

**Minit**

4. (1) Perbadanan dan tiap-tiap jawatankuasa hendaklah menyebabkan minit
kesemua mesyuaratnya disenggarakan dan disimpan dalam bentuk yang
sepatutnya.

(2) Sesuatu jawatankuasa hendaklah menyebabkan salinan minit semua

mesyuaratnya ditandatangani dan dikemukakan kepada Perbadanan secepat
yang dapat dilaksanakan.

(3) Apa-apa minit mesyuarat Perbadanan atau jawatankuasa, jika ditandatangani

dengan sewajarnya, hendaklah diterima sebagai keterangan dalam segala
prosiding undang-undang tanpa bukti selanjutnya.

(4) Tiap-tiap mesyuarat Perbadanan atau jawatankuasa yang berkenaan

dengan prosiding yang minitnya telah dibuat mengikut subperenggan (1) dan
(2) hendaklah disifatkan telah dipanggil dan diadakan dengan sewajarnya
dan semua anggota dalam mesyuarat itu layak dengan sewajarnya untuk
bertindak.

**Tatacara**

5. Tertakluk kepada Akta ini, Perbadanan boleh mengawal selia tatacaranya
sendiri.

**Kesahan perbuatan dan prosiding**

6. Tiada perbuatan yang dilakukan atau prosiding yang diambil di bawah
Akta ini boleh dipersoalkan atas alasan bahawa—

_(a)_ apa-apa kekosongan dalam keanggotaan, atau terdapat apa-apa kecacatan

dalam penubuhan Perbadanan; atau

_(b)_ apa-apa peninggalan, kecacatan atau ketidakteraturan yang tidak

menyentuh merit kes itu.

**Anggota Perbadanan menumpukan masa kepada urusan Perbadanan**

7. Tiap-tiap anggota Perbadanan hendaklah menumpukan masa kepada urusan
Perbadanan sebagaimana yang perlu untuk menunaikan kewajipan mereka
dengan berkesan.


-----

_Perumahan Rakyat 1Malaysia_ 63

HURAIAN

Rang Undang-Undang Perumahan Rakyat 1Malaysia 2011 yang dicadangkan
(“Akta yang dicadangkan”) bertujuan untuk mengadakan peruntukan bagi dan
untuk mengawal selia perkara-perkara yang berhubungan dengan pembangunan
dan pembinaan kediaman perumahan, infrastruktur dan kemudahan di bawah
program Perumahan Rakyat 1 Malaysia, untuk memperkatakan keperluan
bagi perumahan mampan dan kehidupan berkomuniti di kawasan bandar di
Malaysia ke arah mewujudkan model pembangunan perumahan sosio-ekonomi
yang strategik, untuk mengadakan peruntukan bagi penubuhan Perbadanan
Perumahan Rakyat 1Malaysia, dan untuk mengadakan peruntukan bagi perkaraperkara yang berhubungan.

Bahagian I

2. Bahagian I memperkatakan tentang perkara permulaan.

3. _Fasal 1 mengandungi tajuk ringkas dan peruntukan mengenai permulaan_
kuat kuasa Akta yang dicadangkan. Berhubungan dengan permulaan kuat kuasa,
Menteri boleh menetapkan tarikh yang berlainan bagi permulaan kuat kuasa
peruntukan-peruntukan yang berlainan di dalam Akta yang dicadangkan.

4. _Fasal 2 mengandungi takrif perkataan dan ungkapan tertentu yang digunakan_
dalam Akta yang dicadangkan.

Bahagian Ii

5. Bahagian II mengandungi peruntukan yang berhubungan dengan penubuhan
Perbadanan.

6. _Fasal 3_ bertujuan untuk mengadakan peruntukan bagi penubuhan
Perbadanan.

7. _Fasal 4_ bertujuan untuk memperuntukkan mengenai meterai
Perbadanan.

8. Fasal 5 mengandungi peruntukan tentang keanggotaan Perbadanan.

9. _Fasal 6 memberi Perdana Menteri kuasa untuk melantik secara sementara_
mana-mana anggota Perbadanan, selain Ketua Pegawai Eksekutif, untuk
menjalankan fungsi Pengerusi Perbadanan jika jawatan Pengerusi adalah
kosong atau jika Pengerusi Perbadanan tidak hadir bertugas atau tidak ada di
Malaysia atau tidak dapat melaksanakan kewajipan jawatannya.

10. _Fasal 7_ mengadakan peruntukan bagi tatacara yang hendaklah dipatuhi

oleh Perbadanan yang dinyatakan dalam Jadual.

11. _Fasal 8 menghendaki seseorang anggota Perbadanan supaya memperoleh_

kelulusan Menteri terlebih dahulu sebelum memegang apa-apa jawatan lain.

12. _Fasal 9_ memperkatakan tempoh jawatan anggota Perbadanan.


-----

64 _Rang Undang-Undang_

13. _Fasal 10_ mengadakan peruntukan bagi pembayaran saraan dan elaun

kepada anggota Perbadanan.

14. _Fasal 11 membenarkan Perbadanan untuk memberikan subsidi, pemberian, dan_

kemudahan tertentu kepada anggota Perbadanan dan tanggungan mereka.

15. _Fasal 12_ mengadakan peruntukan bagi pembatalan pelantikan anggota

Perbadanan dan peletakan jawatan mereka.

16. _Fasal 13_ menyatakan situasi yang menyebabkan jawatan seseorang

anggota Perbadanan menjadi kosong.

17. _Fasal 14_ memberi Perbadanan kuasa untuk menubuhkan jawatankuasa

bagi membantunya.

18. _Fasal 15 menghendaki mana-mana anggota Perbadanan, Majlis, Jawatankuasa_

Kelulusan dan Pelaksanaan atau mana-mana jawatankuasa yang ditubuhkan
oleh Perbadanan supaya menzahirkan kepentingannya dalam apa-apa perkara
yang dibincangkan oleh Perbadanan atau jawatankuasa. Ketidakdedahan adalah
suatu kesalahan dan tertakluk kepada penalti.

19. _Fasal 16 menjelaskan bahawa peruntukan-peruntukan yang berhubungan_

dengan tempoh jawatan anggota Perbadanan, pembayaran saraan dan elaun
anggota Perbadanan serta pembatalan pelantikan anggota Perbadanan yang
diperuntukkan di bawah Bahagian ini tidak terpakai bagi Ketua Pegawai
Eksekutif.

Bahagian Iii

20. Bahagian III memperkatakan fungsi dan kuasa Perbadanan.

21. _Fasal 17,_ _18_ dan 19 menyatakan fungsi dan kuasa Perbadanan.

22. _Fasal 20 membenarkan Perbadanan untuk mewakilkan apa-apa fungsi_

dan kuasa kepada Pengerusi Perbadanan, anggota Perbadanan, Jawatankuasa
Kelulusan dan Pelaksanaan, jawatankuasa Perbadanan, pekerja Perbadanan
atau pertubuhan perbadanan yang ditubuhkan oleh Perbadanan.

23. _Fasal 21_ memberi kuasa kepada Menteri untuk mengeluarkan arahan

kepada Perbadanan.

24. _Fasal 22 mengenakan kewajipan ke atas Perbadanan untuk mengemukakan_

penyata, laporan, akaun dan maklumat tertentu kepada Menteri atau mana-mana
pihak berkuasa awam.

25. _Fasal 23 membenarkan Perbadanan, dengan kelulusan Menteri dan dengan_

persetujuan Menteri yang bertanggungjawab bagi kewangan, untuk menubuhkan
dan terlibat dalam mana-mana pertubuhan perbadanan untuk menjalankan apaapa projek, skim atau perusahaan sebagaimana yang ditentukan olehnya dalam
pelaksanaan fungsinya atau penjalanan kuasanya.


-----

_Perumahan Rakyat 1Malaysia_ 65

Bahagian Iv

26. Bahagian IV memperkatakan pekerja Perbadanan.

27. _Fasal 24_ memberi kuasa kepada Perdana Menteri untuk melantik

Ketua Pegawai Eksekutif dan menyatakan tugas Ketua Pegawai Eksekutif
Perbadanan.

28. _Fasal 25_ memberi kuasa kepada Perdana Menteri untuk melantik secara

sementara mana-mana pekerja Perbadanan untuk menjalankan tugas Ketua
Pegawai Eksekutif jika jawatan Ketua Pegawai Eksekutif kosong atau apabila
Ketua Pegawai Eksekutif tidak hadir bertugas atau tidak dapat melaksanakan
tugasnya.

29. _Fasal 26_ memberi kuasa kepada Perbadanan untuk mengambil kerja

pekerja Perbadanan.

30. _Fasal 27 membenarkan Perbadanan untuk menentukan syarat perkhidmatan_

pekerjanya tertakluk kepada kelulusan Menteri dan memberi kuasa dan kawalan
tatatertib kepada Perbadanan dan ke atas semua pekerjanya.

31. _Fasal 28_ memperkatakan kuasa Perbadanan untuk membuat perkiraan

bagi pembayaran faedah persaraan, faedah perubatan, ganjaran dan elaun lain
kepada pekerjanya dan tanggungan mereka dan untuk membuat derma kepada
mana-mana orang.

32. _Fasal 29 membenarkan Perbadanan menerima pakai peraturan-peraturan,_

kaedah-kaedah, dasar-dasar, surat pekeliling atau arahan yang dikeluarkan
oleh Kerajaan Persekutuan berhubung dengan apa-apa perkara yang berkenaan
pekerja Perbadanan.

Bahagian V

33. Bahagian V memperkatakan pembangunan PR1MA dan kompleks

PR1MA.

34. _Fasal 30 bertujuan untuk mengadakan peruntukan bagi penubuhan Majlis_

Penasihat PR1MA, keanggotaannya, tanggungjawabnya dan kuasanya untuk
memberikan arahan kepada Perbadanan tentang perkara yang selaras dengan
peruntukan Akta ini.

35. _Fasal 31 memperuntukkan, antara lain, mengenai tanggungjawab Perbadanan_

untuk menimbangkan mana-mana undang-undang bertulis dan dasar Kerajaan
Persekutuan dan Entiti Kerajaan, khususnya dasar yang berhubungan dengan
pembangunan PR1MA dan kompleks PR1MA dan menyatakan fungsi-fungsi
yang bersampingan dengan tanggungjawab tersebut.

36. _Fasal 32 bertujuan untuk mengadakan peruntukan bagi kriteria orang_

yang layak bagi maksud permohonan untuk membeli atau menyewa kediaman
PR1MA.


-----

66 _Rang Undang-Undang_

37. _Fasal 33_ menghendaki bahawa peruntukan kediaman PR1MA kepada

orang-orang yang layak hendaklah dijalankan dengan cara yang telus dan
adil.

38. _Fasal 34 bertujuan untuk mengadakan peruntukan bagi, antara lain,_

kriteria kelayakan untuk menyertai PR1MA pembangunan, permohonan untuk
menyertai pembangunan PR1MA, kuasa Perbadanan untuk mengenakan syaratsyarat dan rayuan ke atas syarat-syarat yang dikenakan.

39. _Fasal 35 bertujuan untuk memberi Perbadanan kuasa untuk mengeluarkan_

arahan yang berkaitan dengan kelulusan yang diberikan di bawah _fasal 34._
Fasal ini juga memperuntukkan cara arahan hendaklah dikeluarkan.

Bahagian VI

40. Bahagian VI mengandungi peruntukan yang berhubungan dengan penyelarasan

antara Perbadanan dan Entiti Kerajaan berhubung dengan pembangunan PR1MA
dan kompleks PR1MA.

41. _Fasal 36 memperuntukkan bagi Perbadanan untuk bertindak sebagai ejen_

penyelaras utama atau ejen yang diberi kuasa bagi pihak Entiti Kerajaan untuk
berurus dengan Kelulusan berhubung dengan pembangunan PR1MA.

42. _Fasal 37 memperuntukkan mengenai penubuhan Jawatankuasa Kelulusan_

dan Pelaksanaan, keanggotaannya dan tanggungjawabnya dalam membantu
Perbadanan yang berhubung dengan Kelulusan dan pelaksanaan pembangunan
PR1MA.

43. _Fasal 38 memperuntukkan bahawa Perbadanan boleh, tertakluk kepada_

syarat-syarat tertentu, membuat perjanjian atau perkiraan dengan mana-mana Entiti
Kerajaan dengan pelaksanaan fungsi dan kuasa mereka masing-masing.

44. _Fasal 39 menyatakan tanggungjawab tertentu Entiti Kerajaan untuk_

bekerjasama dengan dan membantu Perbadanan.

Bahagian Vii

45. Bahagian VII mengandungi peruntukan kewangan.

46. _Fasal 40_ dan 41 mengadakan peruntukan bagi penubuhan Kumpulan

Wang Perbadanan PR1MA Malaysia dan perbelanjaan yang akan dikenakan
kepada Kumpulan Wang tersebut.

47. _Fasal 42_ mengadakan peruntukan bagi penubuhan Kumpulan Wang

Bantuan Orang yang Layak dan tujuan wang dalam Kumpulan Wang tersebut
boleh digunakan.

48. _Fasal 43_ mengenakan kewajipan ke atas Perbadanan untuk memelihara

Kumpulan Wang Perbadanan PR1MA Malaysia.


-----

_Perumahan Rakyat 1Malaysia_ 67

49. _Fasal 44, 45_ dan 46 membenarkan Perbadanan untuk membuka dan

menyenggarakan akaun bank, untuk meminjam dan melaburkan, masing-masing,
wang Perbadanan.

50. _Fasal 47 menghendaki Perbadanan untuk mendapatkan kelulusan Menteri_

dan Menteri yang bertanggungjawab bagi kewangan sebelum ia membuat
kontrak yang Perbadanan dihendaki membayar atau menerima suatu jumlah
melebihi sepuluh juta ringgit.

51. _Fasal 48_ membenarkan Perbadanan menentukan tatacara kewangannya

sendiri.

52. _Fasal 49_ menyatakan bahawa tahun kewangan Perbadanan hendaklah

bermula pada 1 Januari dan berakhir pada 31 Disember tiap-tiap tahun.

53. _Fasal 50 menghendaki Perbadanan menyimpan akaun yang sepatutnya_

bagi Kumpulan Wang Perbadanan PR1MA Malaysia dan Kumpulan Wang
Bantuan Orang yang Layak dan laporan aktivitinya yang sepatutnya. Perbadanan
dikehendaki mengadakan penyata akaunnya dan penyata aktiviti bagi tahun
kewangan untuk dihantar kepada Menteri yang akan menyebabkan penyata
itu dibentangkan di hadapan kedua-dua Majlis Parlimen. _Fasal ini juga_
memperuntukkan bahawa Akta Badan Berkanun (Akaun dan Laporan Tahunan)
1980 hendaklah terpakai bagi Perbadanan.

Bahagian VIII

54. Bahagian VIII memperkatakan tentang hak Perbadanan untuk membeli

semula kediaman PR1MA.

55. _Fasal 51 memberi kuasa kepada Perbadanan untuk membeli semula dari_

pemunya kediaman PR1MA yang, antara lain, melakukan pelanggaran yang
serius atau berulang kali melakukan pelanggaran serius, peraturan-peraturan
atau kaedah-kaedah yang berhubungan dengan kediaman PR1MA, membuat
salah nyataan tentang suatu fakta material yang berhubungan dengan pembelian
kediaman PR1MA atau pada bila-bila masa, terhenti menjadi warganegara
Malaysia. Tujuan peruntukan ini adalah untuk memastikan persekitaran yang
harmoni di dalam kawasan kediaman PR1MA dan untuk memastikan kediaman
PR1MA yang dibeli semula oleh Perbadanan diuntukkan bagi orang yang layak
yang lain.

56. _Fasal 52 menyatakan tatacara yang berhubungan dengan pembelian_

semula kediaman PR1MA oleh Perbadanan.

57. _Fasal 53 mengadakan peruntukan bagi pemindahan atau peletakhakan_

pemunyaan kediaman PR1MA yang dibeli semula.

58. _Fasal 54 mengadakan peruntukan tentang cara penentuan dan pembayaran_

harga pembelian semula kediaman PR1MA.

59. _Fasal 55 memperuntukkan mengenai pengambilmilikan kediaman PR1MA_

yang telah dibeli semula di bawah Bahagian ini oleh Perbadanan.


-----

68 _Rang Undang-Undang_

Bahagian IX

60. Bahagian IX memperkatakan tentang Tribunal Rayuan.

61. _Fasal 56_ hingga _67 bertujuan untuk menubuhkan satu Tribunal Rayuan_

dan mengadakan peruntukan mengenai perkara berkenaan dengan Tribunal
Rayuan. Rasional bagi penubuhan Tribunal Rayuan adalah untuk mewujudkan
sebuah badan kajian semula pakar, yang menyediakan pihak industri ruang yang
mungkin tidak dapat diadakan melalui prosiding mahkamah; untuk menggalakkan
ketelusan dan menyingkirkan tekanan kepada Menteri untuk mengkaji semula
keputusan pentadbiran yang terperinci dan untuk menggalakkan ruang rayuan
yang pantas dan berkesan dari segi kos.

Bahagian X

62. Bahagian X mengandungi peruntukan am.

63. _Fasal 68 menghendaki Perbadanan untuk menyenggarakan satu daftar_

yang mengandungi semua perkara yang perlu didaftarkan di bawah Akta yang
dicadangkan dan di bawah peraturan-peraturan dan kaedah-kaedah yang dibuat
di bawah Akta yang dicadangkan.

64. _Fasal 69 bertujuan untuk memberi Perbadanan hak eksklusif untuk_

menggunakan simbol atau representasi yang dipilih atau dicipta oleh Perbadanan.
Ia juga bertujuan untuk menghalang penyalahgunaan simbol atau representasi
itu.

65. _Fasal 70 mewujudkan suatu kesalahan bagi pengubahsuaian tanpa kuasa_

maklumat dalam milikan Perbadanan, sama ada dalam bentuk elektronik atau
selainnya.

66. _Fasal 71_ memperkatakan pendakwaan kesalahan di bawah Akta yang

dicadangkan.

67. _Fasal 72_ menyatakan bahawa anggota Perbadanan, Majlis, Tribunal

Rayuan, Jawatankuasa Kelulusan dan Pelaksanaan atau jawatankuasa atau
pekerja atau ejen Perbadanan atau pegawai Tribunal Rayuan adalah disifatkan
sebagai pekhidmat awam mengikut pengertian Kanun Keseksaan.

68. _Fasal 73 bertujuan untuk memberikan perlindungan kepada Menteri,_

Perbadanan, mana-mana anggota Perbadanan, Majlis, Tribunal Rayuan,
Jawatankuasa Kelulusan dan Pelaksanaan atau jawatankuasa atau pekerja atau
ejen Perbadanan atau pegawai Tribunal Rayuan, dan mana-mana orang lain
yang bertindak secara sah bagi pihak Perbadanan berkenaan dengan apa-apa
perbuatan, pengabaian, keingkaran atau peninggalan olehnya dengan suci hati
atas sifatnya yang sedemikian.

69. _Fasal 74 memberikan perlindungan yang diberikan dalam Akta Perlindungan_

Pihak Berkuasa Awam 1948 kepada mana-mana tindakan, guaman, prosiding
atau pendakwaan terhadap Perbadanan, atau mana-mana anggota Perbadanan,
Majlis, Tribunal Rayuan, Jawatankuasa Kelulusan dan Pelaksanaan, atau


-----

_Perumahan Rakyat 1Malaysia_ 69

jawatankuasa atau pekerja atau ejen Perbadanan atau pegawai Tribunal Rayuan,
berkenaan dengan apa-apa perbuatan, pengabaian, keingkaran atau peninggalan
yang dibuat atau ditinggalkan olehnya dengan suci hati atas sifatnya yang
sedemikian.

70. _Fasal 75_ memperuntukkan tentang obligasi kerahsiaan.

71. _Fasal 76_ memperkatakan pewakilan dalam prosiding sivil.

72. _Fasal 77 bertujuan untuk memberi Menteri kuasa untuk menetapkan_

peraturan-peraturan di bawah Akta yang dicadangkan.

73. _Fasal 78 bertujuan untuk memberi Perbadanan kuasa untuk menetapkan_

kaedah-kaedah di bawah Akta yang dicadangkan.

74. _Fasal 79 bertujuan untuk mengadakan peruntukan bagi penalti bagi apa-_

apa pelanggaran mana-mana peraturan-peraturan dan kaedah-kaedah di bawah
Akta yang dicadangkan.

75. _Fasal 80 bertujuan untuk memberi Menteri kuasa untuk meminda_

Jadual kepada Akta yang dicadangkan melalui perintah yang disiarkan dalam
_Warta._

76. _Fasal 81_ mengadakan peruntukan bagi kesahan perbuatan dan benda

yang dibuat pada menjangkakan pembuatan Akta yang dicadangkan.

_implikasi kewangan_

Rang Undang-Undang ini akan melibatkan Kerajaan dalam perbelanjaan wang
tambahan di mana amaunnya belum dapat ditentukan sekarang ini.

[PN(U²)2830]


-----

