---
Year: 2011
Bill: D.R.13/2011 - Rang Undang-Undang Perkongsian Liabiliti Terhad 2011 (Lulus)
Title: D.R.13/2011 - Rang Undang-Undang Perkongsian Liabiliti Terhad 2011 (Lulus)
Download URL: https://www.parlimen.gov.my/files/billindex/pdf/2011/DR132011.pdf
URL: https://www.parlimen.gov.my/files/billindex/pdf/2011/DR132011.pdf
---
---
Reading:
D.R.13/2011
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:03/10/2011
Dibentang Oleh:Y.B. Dato Sri Ismail Sabri Yaakob, Menteri Perdagangan Dalam Negeri, Koperasi dan Kepenggunaan
---

_Perkongsian Liabiliti Terhad_ 1

**D.R. 13/2011**

RANG UNDANG-UNDANG PERKONGSIAN LIABILITI
TERHAD 2011

SUSUNAN FASAL

BAHAGIAN I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

BAHAGIAN II

ASAS PERKONGSIAN LIABILITI TERHAD

3. Keperibadian undang-undang yang berasingan dan keupayaan

4. Ketidakpakaian undang-undang perkongsian

BAHAGIAN III

PENUBUHAN DAN PENDAFTARAN

5. Pelantikan Pendaftar Perkongsian Liabiliti Terhad, dsb.

6. Penubuhan perkongsian liabiliti terhad

7. Menjalankan perniagaan dengan kurang daripada pekongsi minimum

8. Perkongsian bagi amalan profesional

9. Perjanjian perkongsian liabiliti terhad

10. Permohonan pendaftaran

11. Pendaftaran perkongsian liabiliti terhad

12. Kuasa untuk menolak pendaftaran

13. Nama perkongsian liabiliti terhad

14. Penempahan nama

15. Pertukaran nama perkongsian liabiliti terhad


-----

_Rang Undang-Undang_

_Fasal_

16. Kuasa Pendaftar untuk menghendaki pertukaran nama

17. Pendaftaran perubahan butir-butir

18. Pejabat berdaftar

19. Daftar dan dokumen hendaklah disimpan di pejabat berdaftar

20. Penyiaran nama

BAHAGIAN IV

PENGURUSAN PERKONGSIAN LIABILITI TERHAD

21. Liabiliti terhad pekongsi

22. Liabiliti pekongsi apabila perkongsian liabiliti terhad tidak solven

23. Kuasa pekongsi untuk mengikat perkongsian liabiliti terhad

24. Pemberhentian kepentingan perkongsian

25. Kebankrapan pekongsi

26. Penyerahhakan kepentingan

27. Pegawai pematuhan

28. Kehilangan kelayakan untuk bertindak sebagai pegawai pematuhan

BAHAGIAN V

PENUKARAN KEPADA PERKONGSIAN LIABILITI TERHAD

29. Penukaran daripada perkongsian konvensional kepada perkongsian
liabiliti terhad

30. Penukaran daripada syarikat persendirian kepada perkongsian liabiliti
terhad

31. Pernyataan hendaklah diserah simpan

32. Pendaftaran penukaran

33. Kesan pendaftaran

34. Prosiding yang belum selesai

35. Penerusan sabitan, arahan, perintah atau penghakiman

36. Perjanjian sedia ada

37. Kontrak sedia ada, dsb.

38. Penerusan pekerjaan

39. Pelantikan, autoriti atau kuasa sedia ada

40. Ketidakpakaian seksyen 33 hingga 39


-----

_Perkongsian Liabiliti Terhad_ 3

_Fasal_

41. Liabiliti dan obligasi pekongsi sebelum penukaran

42. Notis penukaran dalam invois dan surat-menyurat

43. Buku statutori, daftar, rekod sedia ada, dsb.

BAHAGIAN VI

PERKONGSIAN LIABILITI TERHAD ASING

44. Perkongsian liabiliti terhad asing

45. Pendaftaran perkongsian liabiliti terhad asing

46. Kehendak perkongsian liabiliti terhad asing

47. Pemberhentian perniagaan di Malaysia

48. Pelikuidasian atau pembubaran perkongsian liabiliti terhad asing di tempat
pemerbadanan, penubuhan atau tempat asal

BAHAGIAN VII

PENGGULUNGAN, PEMBUBARAN DAN PEMOTONGAN

49. Penerimaan dan penggulungan oleh Mahkamah

50. Penggulungan secara sukarela

51. Kuasa Pendaftar untuk memotong perkongsian liabiliti terhad daripada
daftar

52. Pembatalan pembubaran

53. Kuasa Pendaftar untuk mewakili perkongsian liabiliti terhad yang
dibubarkan dalam hal keadaan tertentu

54. Aset yang berbaki bagi perkongsian liabiliti terhad yang dibubarkan
terletak hak pada Pendaftar

BAHAGIAN VIII

PENGUATKUASAAN

55. Pemberian maklumat

56. Kuasa untuk menjalankan pemeriksaan

57. Kuasa penyiasatan

58. Penggeledahan dan penyitaan dengan waran

59. Penggeledahan dan penyitaan tanpa waran

60. Capaian kepada data berkomputer


-----

_Rang Undang-Undang_

_Fasal_

61. Waran boleh diterima walaupun cacat

62. Senarai benda yang disita

63. Pelepasan benda yang disita

64. Kuasa untuk menghendaki kehadiran orang yang mempunyai pengetahuan
tentang kes

65. Pemeriksaan orang yang mempunyai pengetahuan tentang kes

66. Kebolehterimaan pernyataan sebagai keterangan

67. Tiada kos atau ganti rugi yang berbangkit daripada penyitaan boleh
didapatkan

BAHAGIAN IX

AM

68. Perakuan tahunan

69. Rekod perakaunan dan rekod lain hendaklah disimpan

70. Daftar

71. Pembetulan daftar

72. Penyerahsimpanan semula dokumen berdaftar yang hilang

73. Perkhidmatan penyerahsimpanan elektronik bagi dokumen

74. Pengeluaran dokumen secara elektronik

75. Maklumat yang diperakukan oleh Pendaftar boleh diterima sebagai
keterangan

76. Penyampaian dokumen ke atas perkongsian liabiliti terhad

77. Kuasa untuk mengeluarkan garis panduan, nota amalan, dsb.

78. Kuasa untuk mengambil tindakan

79. Fi

80. Kesalahan bagi pernyataan palsu dan mengelirukan

81. Kesalahan bagi penggunaan tidak wajar perkataan “Perkongsian Liabiliti
Terhad”

82. Pemusnahan, penyembunyian, pencacatan dan pengubahan rekod

83. Halangan

84. Pemberian maklumat

85. Kesalahan oleh pertubuhan perbadanan

86. Penalti am


-----

_Perkongsian Liabiliti Terhad_ 5

_Fasal_

87. Pengkompaunan kesalahan

88. Permulaan pendakwaan

89. Perlindungan terhadap guaman dan prosiding undang-undang

90. Perlindungan kepada pekongsi, pegawai atau pekerja tertentu yang
membuat penzahiran

91. Kuasa untuk membuat peraturan-peraturan

92. Kuasa untuk meminda Jadual

JADUAL PERTAMA

JADUAL KEDUA

JADUAL KETIGA


-----

_Rang Undang-Undang_


-----

_Perkongsian Liabiliti Terhad_ 7

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pendaftaran,
pentadbiran dan pembubaran perkongsian liabiliti terhad dan untuk
mengadakan peruntukan bagi perkara yang berkaitan.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Perkongsian Liabiliti
Terhad 2011.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“amalan profesional” ertinya amalan yang dinyatakan dalam
ruang pertama Jadual Pertama yang ditadbir oleh undang-undang
bertulis yang dinyatakan dalam ruang kedua Jadual Pertama,
masing-masing;


-----

8 _Rang Undang-Undang_

“daftar” ertinya apa-apa daftar yang disimpan dan disenggarakan
di bawah Akta ini;

“ditetapkan” ertinya ditetapkan oleh Menteri melalui peraturanperaturan yang dibuat di bawah Akta ini;

“dokumen” mempunyai erti yang diberikan kepadanya dalam
Akta Keterangan 1950 [Akta 56];

“harta”, berhubung dengan suatu perkongsian liabiliti terhad,
termasuk tanah, wang, barangan, hak dalam tindakan, nama baik,
dan tiap-tiap benda berharga, sama ada zahir atau tak zahir, alih
atau tak alih, dan sama ada terletak di Malaysia atau di tempat lain
dan termasuk juga obligasi, servitud, dan tiap-tiap perihalan estet,
kepentingan dan keuntungan, pada masa sekarang atau hadapan,
terletak hak atau kontingen, yang timbul atau bersampingan dengan
harta itu;

“Ketua Pengarah Insolvensi” mempunyai erti yang diberikan
kepadanya dalam Akta Kebankrapan 1967 [Akta 360];

“Ketua Pengarah Kastam dan Eksais” ertinya Ketua Pengarah
Kastam dan Eksais yang dilantik di bawah seksyen 3 Akta Kastam
1967 [Akta 235];

“Lembaga Hasil Dalam Negeri” ertinya Lembaga Hasil Dalam
Negeri Malaysia yang ditubuhkan di bawah Akta Lembaga Hasil
Dalam Negeri Malaysia 1995 [Akta 533];

“Mahkamah” ertinya Mahkamah Tinggi atau seorang hakim
Mahkamah Tinggi;

“Menteri” ertinya Menteri yang dipertanggungkan dengan
tanggungjawab bagi perdagangan dalam negeri;

“pekongsi”, berhubung dengan suatu perkongsian liabiliti terhad,
ertinya mana-mana orang yang diterima masuk sebagai seorang
pekongsi dalam perkongsian liabiliti terhad itu mengikut perjanjian
perkongsian liabiliti terhad, dan termasuk pekongsi bergaji sama
ada pekongsi itu merupakan seorang pekerja perkongsian liabiliti
terhad itu atau tidak;

“pelikuidasi yang diluluskan” mempunyai erti yang diberikan
kepadanya dalam Akta Syarikat 1965 [Akta 125] dan termasuk
Ketua Pengarah Insolvensi apabila bertindak sebagai pelikuidasi
bagi sesuatu perkongsian liabiliti terhad;


-----

_Perkongsian Liabiliti Terhad_ 9

“pembahagian” ertinya pembahagian dividen, keuntungan,
pemulangan atau pembayaran balik modal oleh perkongsian liabiliti
terhad, sama ada dalam bentuk tunai atau barang-barang;

“Pendaftar” ertinya Pendaftar Perkongsian Liabiliti Terhad yang
ditetapkan di bawah subseksyen 5(1) dan termasuk mana-mana
Penolong Pendaftar yang dilantik di bawah subseksyen 5(2);

“perakuan tahunan” ertinya suatu perakuan yang dikehendaki
untuk diserah simpan oleh perkongsian liabiliti terhad di bawah
seksyen 68;

“perjanjian perkongsian liabiliti terhad”, berhubung dengan
suatu perkongsian liabiliti terhad, ertinya suatu perjanjian bertulis
antara pekongsi-pekongsi perkongsian liabiliti terhad itu atau antara
perkongsian liabiliti terhad itu dengan pekongsi-pekongsinya yang
menentukan hak dan kewajipan pekongsi sesama mereka dan hak
dan kewajipan mereka berhubung dengan perkongsian liabiliti
terhad itu;

“perkongsian konvensional” ertinya suatu perkongsian yang
didaftarkan di bawah Akta Pendaftaran Perniagaan 1956 [Akta 197]
dan suatu perkongsian yang ditubuhkan oleh dua orang atau lebih
bagi maksud menjalankan apa-apa amalan profesional;

“perkongsian liabiliti terhad” ertinya suatu perkongsian liabiliti
terhad yang didaftarkan di bawah seksyen 11 atau suatu perkongsian
liabiliti terhad asing yang didaftarkan di bawah seksyen 45;

“pertubuhan perbadanan” ertinya mana-mana pertubuhan
perbadanan yang ditubuhkan atau diperbadankan atau wujud di
Malaysia atau di luar Malaysia dan termasuk mana-mana syarikat
asing, perkongsian liabiliti terhad dan perkongsian liabiliti
terhad asing yang didaftarkan di bawah Akta ini tetapi tidak
termasuk—

_(a)_ mana-mana pertubuhan perbadanan yang diperbadankan di
Malaysia dan yang melalui notis Menteri yang disiarkan
dalam Warta diisytiharkan sebagai suatu pihak berkuasa
awam atau suatu perantaraan atau agensi bagi Kerajaan
Malaysia atau bagi mana-mana Negeri atau menjadi suatu
pertubuhan perbadanan yang diperbadankan bukan bagi
maksud komersial;

_(b)_ mana-mana perbadanan seorang;


-----

10 _Rang Undang-Undang_

_(c)_ mana-mana pertubuhan yang didaftarkan di bawah manamana undang-undang bertulis yang berhubungan dengan
pertubuhan koperasi; dan

_(d)_ mana-mana kesatuan sekerja yang didaftarkan di bawah
mana-mana undang-undang bertulis sebagai suatu kesatuan
sekerja;

“Suruhanjaya” ertinya Suruhanjaya Syarikat Malaysia yang
ditubuhkan di bawah Akta Suruhanjaya Syarikat Malaysia 2001

[Akta 614];

“syarikat persendirian” mempunyai erti yang diberikan kepadanya
dalam Akta Syarikat 1965;

“tahun kewangan” ertinya tempoh yang berkenaan dengannya
apa-apa akaun untung dan rugi bagi perkongsian liabiliti terhad
dibuat, sama ada tempoh itu ialah satu tahun atau tidak.

BAHAGIAN II

ASAS PERKONGSIAN LIABILITI TERHAD

**Keperibadian undang-undang yang berasingan dan**
**keupayaan**

**3. (1) Sesuatu perkongsian liabiliti terhad merupakan suatu**
pertubuhan perbadanan dan hendaklah mempunyai keperibadian
undang-undang yang berasingan daripada pekongsinya.

(2) Suatu perkongsian liabiliti terhad adalah kekal turun
temurun.

(3) Apa-apa perubahan dalam pekongsi sesuatu perkongsian
liabiliti terhad tidak akan menjejaskan kewujudan, hak atau liabiliti
perkongsian liabiliti terhad itu.

(4) Suatu perkongsian liabiliti terhad hendaklah mempunyai
keupayaan yang tidak terhad dan berupaya untuk—

_(a)_ membawa guaman atau dibawa guaman terhadapnya;

_(b)_ memperoleh, memiliki, memegang dan membangunkan
atau melupuskan harta; dan


-----

_Perkongsian Liabiliti Terhad_ 11

_(c)_ melakukan dan menanggung apa-apa perbuatan dan benda
lain yang boleh dilakukan dan ditanggung dengan sah
oleh pertubuhan perbadanan.

**Ketidakpakaian undang-undang perkongsian**

**4. Peruntukan Akta Perkongsian 1961 [Akta 135], dan rukun**
ekuiti dan _common law yang terpakai bagi perkongsian, tidak_
terpakai bagi suatu perkongsian liabiliti terhad yang didaftarkan
di bawah Akta ini.

BAHAGIAN III

PENUBUHAN DAN PENDAFTARAN

**Pelantikan Pendaftar Perkongsian Liabiliti Terhad, dsb.**

**5. (1) Ketua Pegawai Eksekutif Suruhanjaya hendaklah menjadi**
Pendaftar Perkongsian Liabiliti Terhad.

(2) Suruhanjaya boleh melantik, atas apa-apa terma dan
syarat yang ditentukannya, daripada kalangan orang yang dalam
penggajian Suruhanjaya apa-apa bilangan Penolong Pendaftar
atau pekerja lain bagi pentadbiran Akta ini yang sewajarnya, dan
boleh membatalkan pelantikan mana-mana orang yang dilantik
sedemikian.

(3) Tertakluk kepada arahan dan kawalan am Pendaftar dan
kepada apa-apa sekatan dan had yang ditetapkan, apa-apa jua yang
dilantik atau diberi kuasa atau dikehendaki oleh Akta ini untuk
dilakukan atau ditandatangani oleh Pendaftar boleh dilakukan
atau ditandatangani oleh mana-mana Penolong Pendaftar dan
hendaklah sah dan mempunyai kesan seolah-olah dilakukan atau
ditandatangani oleh Pendaftar.

(4) Tiada seseorang pun yang berurusan dengan Penolong
Pendaftar perlu mengambil berat untuk melihat atau bertanya
sama ada apa-apa sekatan atau had telah ditetapkan, dan tiap-tiap
perbuatan atau peninggalan oleh Penolong Pendaftar setakat yang
menjejaskan mana-mana orang sedemikian hendaklah sah dan
mempunyai kesan seolah-olah telah dilakukan atau ditinggalkan
oleh Pendaftar.


-----

12 _Rang Undang-Undang_

**Penubuhan perkongsian liabiliti terhad**

**6. Tertakluk kepada seksyen 7 dan 8, mana-mana dua orang atau**
lebih, yang terdiri daripada, keseluruhannya atau sebahagiannya,
orang perseorangan atau pertubuhan perbadanan, yang bersekutu
untuk menjalankan apa-apa perniagaan yang sah dengan tujuan
mendapatkan keuntungan boleh menubuhkan suatu perkongsian
liabiliti terhad mengikut terma-terma perjanjian perkongsian
liabiliti terhad itu.

**Menjalankan perniagaan dengan kurang daripada pekongsi**
**minimum**

**7. (1) Suatu perkongsian liabiliti terhad boleh menjalankan**
perniagaan dengan kurang daripada dua orang pekongsi bagi suatu
tempoh tidak melebihi enam bulan atau suatu tempoh yang lebih
lama sebagaimana yang ditentukan oleh Pendaftar apabila dipohon
oleh pekongsi yang tinggal, dengan syarat bahawa tempoh yang
dilanjutkan oleh Pendaftar itu tidak melebihi satu tahun.

(2) Jika suatu perkongsian liabiliti terhad menjalankan
perniagaan dengan kurang daripada dua orang pekongsi bagi suatu
tempoh yang lebih lama daripada tempoh yang disebut dalam
subseksyen (1), seseorang hendaklah, walau apa pun subseksyen
21(1) dan (2), bertanggungan sendiri, bersesama dan berasingan
dengan perkongsian liabiliti terhad itu, bagi apa-apa obligasi
perkongsian liabiliti terhad itu yang ditanggung selama tempoh
perkongsian liabiliti terhad itu menjalankan perniagaan sedemikian
selepas tempoh yang disebut dalam subseksyen (1) jika, pada
masa obligasi itu ditanggung, orang itu—

_(a)_ merupakan seorang pekongsi bagi perkongsian liabiliti
terhad itu; dan

_(b)_ mengetahui atau sepatutnya mengetahui bahawa perkongsian
liabiliti terhad itu menjalankan perniagaan dengan
kurang daripada dua orang pekongsi bagi tempoh
yang lebih lama daripada tempoh yang disebut dalam
subseksyen (1).


-----

_Perkongsian Liabiliti Terhad_ 13

(3) Jika suatu perkongsian liabiliti terhad menjalankan
perniagaan dengan kurang daripada dua orang pekongsi bagi suatu
tempoh yang lebih lama daripada tempoh yang disebut dalam
subseksyen (1)—

_(a)_ perkongsian liabiliti terhad itu; dan

_(b)_ orang yang merupakan pekongsi selama tempoh yang
perkongsian liabiliti terhad itu menjalankan perniagaan
sedemikian selepas tempoh yang disebut dalam
subseksyen (1) dan mengetahui hakikat bahawa perkongsian
liabiliti terhad itu menjalankan perniagaan dengan kurang
daripada dua orang pekongsi selama tempoh itu,

melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit.

(4) Apabila perkongsian liabiliti terhad disabitkan di bawah
subseksyen (3), mahkamah boleh memerintahkan perkongsian
liabiliti terhad itu dibubarkan dan namanya dipotong daripada
daftar.

**Perkongsian bagi amalan profesional**

**8.** Suatu perkongsian liabiliti terhad boleh ditubuhkan bagi
maksud menjalankan suatu amalan profesional yang pekongsinya
hendaklah—

_(a) terdiri daripada orang sebenar yang menjalankan amalan_
profesional yang sama dan tiada orang lain; dan

_(b) mempunyai perlindungan insurans tanggung rugi profesional_
yang berkuat kuasa bagi suatu amaun yang tidak kurang
daripada amaun—

(i) yang diluluskan oleh Pendaftar; atau

(ii) dalam hal jika amalan profesional itu ditadbirkan
oleh suatu badan pentadbir yang dinyatakan di
bawah ruang ketiga Jadual Pertama, yang diluluskan
oleh Pendaftar selepas berunding dengan badan
pentadbir itu.


-----

14 _Rang Undang-Undang_

**Perjanjian perkongsian liabiliti terhad**

**9. (1) Kecuali diperuntukkan selainnya oleh Akta ini, hak dan**
kewajipan bersama pekongsi perkongsian liabiliti terhad, dan hak
dan kewajipan bersama pekongsian liabiliti terhad dan pekongsinya,
hendaklah ditentukan—

_(a)_ oleh perjanjian perkongsian liabiliti terhad; dan

_(b)_ jika tiada perjanjian mengenai apa-apa perkara yang
dinyatakan dalam Jadual Kedua, oleh mana-mana
peruntukan yang berhubung dengan perkara itu sebagaimana
yang dinyatakan dalam Jadual Kedua.

(2) Perjanjian perkongsian liabiliti terhad hendaklah dalam bahasa
kebangsaan atau bahasa Inggeris, dan hendaklah mengandungi
butir-butir yang berikut:

_(a)_ nama perkongsian liabiliti terhad itu;

_(b)_ jenis perniagaan perkongsian liabiliti terhad itu;

_(c)_ amaun sumbangan modal oleh setiap pekongsi; dan

_(d)_ bahawa pekongsi bersetuju untuk menjadi pekongsi
perkongsian liabiliti terhad itu.

**Permohonan pendaftaran**

**10.** (1) Seseorang boleh memohon bagi pendaftaran sesuatu
perkongsian liabiliti terhad kepada Pendaftar dan permohonan
itu hendaklah disertai dengan fi yang ditetapkan dan apa-apa
dokumen yang ditentukan oleh Pendaftar.

(2) Permohonan di bawah subseksyen (1) hendaklah termasuk
suatu pernyataan yang ditandatangani oleh tiap-tiap orang yang
akan menjadi pekongsi perkongsian liabiliti terhad itu yang
mengandungi butir-butir yang berikut:

_(a)_ nama perkongsian liabiliti terhad yang dicadangkan itu;

_(b)_ jenis am perniagaan yang dicadangkan bagi perkongsian
liabiliti terhad itu;

_(c)_ pejabat berdaftar yang dicadangkan bagi perkongsian
liabiliti terhad itu;


-----

_Perkongsian Liabiliti Terhad_ 15

_(d)_ nama, kewarganegaraan dan tempat tinggal yang biasa bagi
tiap-tiap orang yang akan menjadi pekongsi dan, jika
mana-mana pekongsi ialah suatu pertubuhan perbadanan,
nama perbadanan, tempat diperbadankan, ditubuhkan atau
tempat asal, nombor pendaftaran dan pejabat berdaftar
pertubuhan perbadanan itu;

_(e)_ nama, kewarganegaraan dan tempat tinggal yang biasa bagi
tiap-tiap orang yang akan menjadi pegawai pematuhan
bagi perkongsian liabiliti terhad itu; dan

_(f)_ apa-apa maklumat berkaitan yang lain sebagaimana yang
ditentukan oleh Pendaftar.

(3) Jika suatu perkongsian liabiliti terhad ditubuhkan bagi
maksud menjalankan apa-apa amalan profesional, permohonan di
bawah subseksyen (1) hendaklah disertai dengan surat kelulusan
daripada badan pentadbir yang berkaitan sebagaimana yang
dinyatakan dalam ruang ketiga Jadual Pertama, jika berkenaan.

(4) Pendaftar boleh, dalam mana-mana hal tertentu, menghendaki
pernyataan dan surat kelulusan yang disebut dalam subseksyen
(2) dan (3) masing-masing, ditentusahkan mengikut apa-apa cara
yang difikirkan sesuai oleh Pendaftar.

**Pendaftaran perkongsian liabiliti terhad**

**11. (1) Apabila berpuas hati bahawa permohonan di bawah**
seksyen 10 telah mematuhi kehendak pendaftaran di bawah Akta
ini, Pendaftar hendaklah—

_(a)_ mendaftar perkongsian liabiliti terhad itu dan memperuntukkan
suatu nombor pendaftaran bagi perkongsian liabiliti terhad
itu; dan

_(b)_ mengeluarkan suatu notis pendaftaran dalam apa-apa
bentuk yang ditentukan oleh Pendaftar.

(2) Pada dan dari tarikh pendaftaran yang dinyatakan dalam
notis pendaftaran yang dikeluarkan di bawah subseksyen (1),
hendaklah wujud suatu perkongsian liabiliti terhad dengan nama
dan nombor pendaftaran sebagaimana yang dinyatakan dalam
notis itu.


-----

16 _Rang Undang-Undang_

(3) Notis pendaftaran di bawah subseksyen (1) adalah keterangan
muktamad bahawa kehendak Akta ini berkenaan dengan pendaftaran
telah dipatuhi dan bahawa perkongsian liabiliti terhad itu telah
didaftarkan dengan sewajarnya di bawah Akta ini.

(4) Apabila dipohon oleh suatu perkongsian liabiliti terhad dan
apabila dibayar fi yang ditetapkan, Pendaftar boleh mengeluarkan
suatu perakuan pendaftaran kepada perkongsian liabiliti terhad itu
dalam apa-apa bentuk yang ditentukan oleh Pendaftar.

(5) Pendaftaran mana-mana perkongsian liabiliti terhad tidak
boleh dikira sebagai menandakan bahawa kehendak bagi manamana undang-undang bertulis yang lain yang berhubungan dengan
apa-apa perniagaan yang dijalankan oleh perkongsian liabiliti
terhad itu telah dipatuhi.

**Kuasa untuk menolak pendaftaran**

**12. (1) Walau apa pun apa-apa peruntukan Akta ini, Pendaftar**
hendaklah menolak untuk mendaftarkan suatu perkongsian liabiliti
terhad di bawah Akta ini jika dia berpuas hati bahawa—

_(a)_ pendaftaran perkongsian liabiliti terhad itu akan bertentangan
dengan kepentingan atau keselamatan negara; atau

_(b)_ perniagaan yang dicadangkan itu berkemungkinan akan
digunakan bagi —

(i) maksud kebajikan;

(ii) maksud yang menyalahi undang-undang; atau

(iii) maksud yang menjejaskan ketenteraman awam,
kebajikan atau keadaan baik atau kemoralan di
Malaysia.

(2) Mana-mana orang yang terkilan dengan keputusan Pendaftar
di bawah subseksyen (1) boleh, dalam masa tiga puluh hari dari
tarikh keputusan itu, merayu kepada Menteri yang keputusannya
adalah muktamad.


-----

_Perkongsian Liabiliti Terhad_ 17

**Nama perkongsian liabiliti terhad**

**13. (1) Nama sesuatu perkongsian liabiliti terhad hendaklah**
berakhir dengan perkataan “Perkongsian Liabiliti Terhad” atau
singkatan “PLT”.

(2) Kecuali dengan kebenaran Menteri, perkongsian liabiliti
terhad tidak boleh didaftarkan di bawah suatu nama yang pada
pendapat Pendaftar adalah—

_(a)_ tidak diingini;

_(b)_ sama dengan suatu pertubuhan perbadanan atau perniagaan
yang sedia ada;

_(c)_ sama dengan suatu nama yang ditempah di bawah Akta
ini atau Akta Syarikat 1965; atau

_(d)_ sejenis nama yang Pendaftar telah diarahkan oleh Menteri
untuk tidak diterima bagi pendaftaran.

(3) Pendaftar hendaklah menyiarkan dalam _Warta apa-apa_
arahan yang disebut dalam perenggan (2)(d).

**Penempahan nama**

**14.** (1) Seseorang boleh memohon kepada Pendaftar bagi
penempahan sesuatu nama sebagai—

_(a)_ nama bagi perkongsian liabiliti terhad yang dicadangkan
itu sebelum pendaftarannya; atau

_(b)_ nama yang baginya suatu perkongsian liabiliti terhad
bercadang untuk menukarkan namanya di bawah
seksyen 15.

(2) Apabila berpuas hati bahawa nama itu bukan satu nama yang
boleh ditolak atas apa-apa alasan yang disebut dalam subseksyen 13(2)
dan apabila fi yang ditetapkan dibayar, Pendaftar boleh menyimpan
nama itu selama tempoh tiga puluh hari dari tarikh penyerahsimpanan
permohonan itu atau apa-apa tempoh yang lebih lama yang
dibenarkan oleh Pendaftar.


-----

18 _Rang Undang-Undang_

**Pertukaran nama perkongsian liabiliti terhad**

**15. (1) Suatu perkongsian liabiliti terhad boleh menukarkan**
namanya kepada suatu nama yang boleh diterima oleh Pendaftar
mengikut seksyen 13.

(2) Jika suatu perkongsian liabiliti terhad menukarkan namanya
di bawah seksyen ini, Pendaftar hendaklah—

_(a)_ memasukkan nama baru itu ke dalam daftar untuk
menggantikan nama terdahulu; dan

_(b)_ mengeluarkan suatu notis pengesahan bagi pertukaran
nama itu.

(3) Pertukaran nama di bawah seksyen ini hendaklah berkuat
kuasa dari tarikh notis pengesahan dikeluarkan di bawah
perenggan (2)(b).

(4) Suatu pertukaran nama perkongsian liabiliti terhad di bawah
Akta ini tidak akan—

_(a)_ menjejaskan apa-apa hak atau obligasi perkongsian liabiliti
terhad itu; atau

_(b)_ mencacatkan apa-apa prosiding undang-undang oleh atau
terhadap perkongsian liabiliti terhad itu.

(5) Apa-apa prosiding undang-undang yang mungkin diteruskan
atau dimulakan terhadap perkongsian liabiliti terhad itu dengan
nama terdahulunya boleh diteruskan atau dimulakan terhadap
perkongsian liabiliti terhad itu dengan nama baharunya.

**Kuasa Pendaftar untuk menghendaki pertukaran nama**

**16. (1) Pendaftar boleh mengarahkan suatu perkongsian liabiliti**
terhad untuk menukarkan namanya, jika pada pendapatnya, nama
yang dengannya perkongsian liabiliti terhad itu didaftarkan ialah
nama yang dilarang daripada didaftarkan di bawah subseksyen 13(2).

(2) Jika suatu arahan dikeluarkan di bawah subseksyen (1),
perkongsian liabiliti terhad itu hendaklah mematuhi arahan itu
dalam masa tiga puluh hari dari tarikh arahan itu atau apa-apa
tempoh yang lebih lama yang dibenarkan oleh Pendaftar.


-----

_Perkongsian Liabiliti Terhad_ 19

(3) Mana-mana perkongsian liabiliti terhad yang tidak mematuhi
arahan yang diberikan di bawah subseksyen (2) melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit dan, dalam hal kesalahan berterusan, didenda
selanjutnya tidak melebihi lima ratus ringgit bagi setiap hari
kesalahan itu berterusan selepas disabitkan.

**Pendaftaran perubahan butir-butir**

**17. (1) Jika apa-apa perubahan dibuat atau berlaku dalam butir-**
butir yang didaftarkan bagi sesuatu perkongsian liabiliti terhad,
perkongsian liabiliti terhad itu hendaklah memberitahu Pendaftar
tentang perubahan sedemikian dalam masa empat belas hari atau
apa-apa tempoh lanjutan yang dibenarkan oleh Pendaftar atas
permohonan.

(2) Pendaftar boleh, apabila pemberitahuan yang disebut dalam
subseksyen (1) diterima dan apabila fi yang ditetapkan dibayar,
mendaftarkan perubahan itu.

(3) Walau apa pun subseksyen (1), jika mana-mana orang yang
berhenti menjadi pekongsi dalam perkongsian liabiliti terhad dengan
semunasabahnya mempercayai bahawa perkongsian liabiliti terhad
itu tidak memberitahu hakikat mengenai pemberhentian itu kepada
Pendaftar pekongsi itu boleh menyerah simpan pemberitahuan
pemberhentian itu dengan pendaftar.

(4) Pendaftar boleh, dalam mana-mana hal tertentu, menghendaki
pemberitahuan yang diserah simpan di bawah subseksyen (1)
untuk dibetulkan oleh perkongsian liabiliti terhad itu mengikut
apa-apa cara yang difikirkan patut oleh Pendaftar.

(5) Suatu perkongsian liabiliti terhad yang tidak mematuhi
subseksyen (1) melakukan suatu kesalahan dan boleh, apabila
disabitkan, didenda tidak melebihi sepuluh ribu ringgit dan, dalam
hal kesalahan berterusan, didenda selanjutnya tidak melebihi lima
ratus ringgit bagi setiap hari kesalahan itu berterusan selepas
disabitkan.

**Pejabat berdaftar**

**18. (1) Suatu perkongsian liabiliti terhad hendaklah pada setiap**
masa mempunyai pejabat berdaftar di Malaysia yang kepadanya
semua komunikasi dan notis boleh dialamatkan.


-----

20 _Rang Undang-Undang_

(2) Suatu perkongsian liabiliti terhad boleh menukarkan alamat
pejabat berdaftarnya dari semasa ke semasa dengan menyerah simpan
suatu notis pertukaran dengan Pendaftar mengikut seksyen 17.

(3) Walau apa pun subseksyen (2), sehingga berakhirnya
tempoh tiga puluh hari bermula dari tarikh pertukaran alamat
bagi perkongsian liabiliti terhad itu didaftarkan, seseorang boleh
menyampaikan apa-apa dokumen secara sah kepada perkongsian
liabiliti terhad itu di pejabat berdaftarnya yang terdahulu.

(4) Suatu perkongsian liabiliti terhad dan pekongsinya yang
tidak mematuhi subseksyen (1) melakukan suatu kesalahan dan
boleh, apabila disabitkan, didenda tidak melebihi sepuluh ribu
ringgit dan, dalam hal kesalahan berterusan, didenda selanjutnya
tidak melebihi lima ratus ringgit bagi setiap hari kesalahan itu
berterusan selepas disabitkan.

**Daftar dan dokumen hendaklah disimpan di pejabat**
**berdaftar**

**19. (1) Suatu perkongsian liabiliti terhad hendaklah menyimpan**
di pejabat berdaftarnya—

_(a)_ notis pendaftaran yang dikeluarkan di bawah
perenggan 11(1)(b);

_(b)_ suatu daftar bagi nama dan alamat setiap pekongsi dan
pegawai pematuhan;

_(c)_ suatu salinan perakuan tahunan yang terkini;

_(d)_ suatu salinan apa-apa penyata yang diserah simpan dengan
Pendaftar di bawah Akta ini;

_(e)_ suatu salinan apa-apa perakuan, jika ada, yang dikeluarkan
oleh Pendaftar di bawah Akta ini;

_(f)_ suatu salinan perjanjian perkongsian liabiliti terhad dan
apa-apa pindaan kepada perjanjian itu;

_(g)_ suatu salinan apa-apa instrumen yang berhubung dengan
apa-apa gadaian yang dibuat oleh perkongsian liabiliti
terhad itu; dan

_(h)_ apa-apa dokumen lain yang dikehendaki oleh Pendaftar,
dari semasa ke semasa, untuk disimpan.


-----

_Perkongsian Liabiliti Terhad_ 21

(2) Dokumen yang disimpan di bawah subseksyen (1) hendaklah
dijadikan tersedia untuk pemeriksaan dan penyalinan semasa waktu
perniagaan biasa atas permintaan seorang pekongsi.

(3) Suatu perkongsian liabiliti terhad yang tidak mematuhi
subseksyen (1) melakukan suatu kesalahan dan boleh, apabila
disabitkan, didenda tidak melebihi sepuluh ribu ringgit dan, dalam
hal kesalahan berterusan, didenda selanjutnya tidak melebihi lima
ratus ringgit bagi setiap hari kesalahan itu berterusan selepas
disabitkan.

**Penyiaran nama**

**20. (1) Setiap perkongsian liabiliti terhad hendaklah mempamerkan**
nama dan nombor pendaftarannya di luar pejabat berdaftar dan
tempat perniagaannya.

(2) Walau apa pun subseksyen (1), Pendaftar boleh, apabila
dipohon oleh perkongsian liabiliti terhad, mengecualikan perkongsian
liabiliti terhad itu daripada kesemua atau apa-apa kehendak di
bawah subseksyen (1) jika Pendaftar berpuas hati bahawa adalah
tidak praktikal bagi perkongsian liabiliti terhad itu untuk berbuat
demikian.

(3) Nama dan nombor pendaftaran perkongsian liabiliti terhad
hendaklah terdapat pada tiap-tiap kepala surat, invois, bil, penyiaran
termasuk perantara elektronik, laman sesawang atau dokumen
rasmi yang lain yang dikeluarkan oleh perkongsian liabiliti terhad
itu.

(4) Jika sesuatu perkongsian liabiliti terhad telah menukarkan
namanya di bawah seksyen 15, nama terdahulu perkongsian liabiliti
terhad itu hendaklah terdapat di bawah namanya sekarang pada
setiap kepala surat, invois, bil, penyiaran termasuk perantara
elektronik, laman sesawang atau dokumen rasmi yang lain yang
dikeluarkan oleh perkongsian liabiliti terhad itu bagi tempoh dua
belas bulan dari tarikh penukaran itu.

(5) Suatu perkongsian liabiliti terhad yang tidak mematuhi
seksyen ini melakukan suatu kesalahan dan boleh, apabila
disabitkan, didenda tidak melebihi sepuluh ribu ringgit dan, dalam
hal kesalahan berterusan, didenda selanjutnya tidak melebihi lima
ratus ringgit bagi setiap hari kesalahan itu berterusan selepas
disabitkan.


-----

22 _Rang Undang-Undang_

BAHAGIAN IV

PENGURUSAN PERKONGSIAN LIABILITI TERHAD

**Liabiliti terhad pekongsi**

**21. (1) Apa-apa obligasi perkongsian liabiliti terhad sama ada**
berbangkit daripada kontrak, tort atau selainnya, ialah obligasi
perkongsian liabiliti terhad itu semata-mata.

(2) Seseorang pekongsi tidak bertanggungan sendiri, secara
langsung atau tidak langsung, melalui tanggungan rugi, sumbangan,
penaksiran atau selainnya, bagi obligasi yang disebut dalam
subseksyen (1) semata-mata atas sebab menjadi seorang pekongsi
bagi perkongsian liabiliti terhad itu.

(3) Subseksyen (1) dan (2) tidak menjejaskan liabiliti diri
seseorang pekongsi dalam tort bagi perbuatan salah laku atau
peninggalannya sendiri, tetapi seseorang pekongsi tidak boleh
bertanggungan sendiri bagi perbuatan salah laku atau peninggalan
mana-mana pekongsi lain bagi perkongsian liabiliti terhad itu.

(4) Jika seseorang pekongsi suatu perkongsian liabiliti terhad
bertanggungan ke atas mana-mana orang, selain seorang pekongsi
lain perkongsian liabiliti terhad itu, akibat perbuatan salah laku
atau peninggalan pekongsi itu dalam menjalankan perniagaan
perkongsian liabiliti terhad itu atau dengan kuasanya, perkongsian
liabiliti terhad itu adalah bertanggungan ke takat yang sama seperti
pekongsi itu.

(5) Liabiliti perkongsian liabiliti terhad hendaklah dibayar
daripada harta perkongsian liabiliti terhad itu.

**Liabiliti pekongsi apabila perkongsian liabiliti terhad tidak**
**solven**

**22. (1) Walau apa pun apa-apa jua di bawah Akta ini, seseorang**
pekongsi atau bekas pekongsi sesuatu perkongsian liabiliti terhad
yang menerima suatu pembahagian daripada perkongsian liabiliti
terhad itu—

_(a)_ apabila perkongsian liabiliti terhad itu tidak solven dan
mengetahui atau sepatutnya mengetahui pada masa
pembahagian itu bahawa perkongsian liabiliti terhad itu
tidak solven; atau


-----

_Perkongsian Liabiliti Terhad_ 23

_(b)_ yang mengakibatkan perkongsian liabiliti terhad itu menjadi
tidak solven dan mengetahui atau sepatutnya mengetahui
pada masa pembahagian itu bahawa perkongsian liabiliti
terhad itu akan menjadi tidak solven akibat pembahagian
itu,

hendaklah bertanggungan sendiri ke atas perkongsian liabiliti terhad
itu bagi amaun atau nilai pembahagian itu jika pembahagian itu
diterima dalam tempoh dua tahun sebelum permulaan penggulungan
perkongsian liabiliti terhad itu.

(2) Bagi maksud seksyen ini—

_(a)_ suatu perkongsian liabiliti terhad adalah tidak solven jika
perkongsian liabiliti terhad itu, pada masa itu, tidak
berupaya untuk membayar hutangnya apabila hutang itu
kena dibayar dalam perjalanan biasa perniagaan; dan

_(b)_ seseorang pekongsi atau bekas pekongsi hendaklah disifatkan
telah menerima suatu pembahagian jika pembahagian itu
diterima oleh pemegang serah hak atau penama pekongsi
atau bekas pekongsi itu.

**Kuasa pekongsi untuk mengikat perkongsian liabiliti terhad**

**23.** (1) Tiap-tiap pekongsi sesuatu perkongsian liabiliti terhad
ialah ejen bagi perkongsian liabiliti terhad itu.

(2) Walau apa pun subseksyen (1), suatu perkongsian liabiliti
terhad tidak terikat dengan apa-apa jua yang dilakukan oleh
pekongsi dalam berurusan dengan seseorang jika—

_(a)_ pekongsi itu bertindak tanpa kuasa; dan

_(b)_ orang yang dengannya pekongsi itu berurusan—

(i) mengetahui bahawa pekongsi itu tidak mempunyai
kuasa; atau

(ii) tidak mengetahui bahawa pekongsi itu ialah pekongsi
perkongsian liabiliti terhad itu.


-----

24 _Rang Undang-Undang_

(3) Jika seseorang telah berhenti menjadi seorang pekongsi
suatu perkongsian liabiliti terhad, bekas pekongsi itu hendaklah
dianggap, berhubung dengan mana-mana orang yang berurusan
dengan perkongsian liabiliti terhad itu, masih menjadi pekongsi
perkongsian liabiliti terhad itu melainkan jika—

_(a)_ orang yang berurusan dengan perkongsian liabiliti terhad
itu mengetahui bahawa bekas pekongsi itu telah berhenti
menjadi pekongsi perkongsian liabiliti terhad itu; atau

_(b)_ suatu notis bahawa bekas pekongsi itu telah berhenti
menjadi pekongsi perkongsian liabiliti terhad itu telah
diserah simpan dengan Pendaftar oleh perkongsian liabiliti
terhad itu atau bekas pekongsi itu.

(4) Bagi maksud subsekyen (2), tiada seorang pun yang disifatkan
mempunyai notis tentang apa-apa kekurangan kuasa seseorang
pekongsi hanya atas sebab bahawa hakikat itu dijadikan tersedia
oleh Pendaftar untuk diperiksa.

**Pemberhentian kepentingan perkongsian**

**24.** (1) Seseorang pekongsi perkongsian liabiliti terhad boleh
berhenti menjadi pekongsi—

_(a) mengikut perjanjian perkongsian liabiliti terhad itu;_
atau

_(b) jika tiada perjanjian sedemikian, dengan pekongsi itu_
memberikan notis tiga puluh hari kepada pekongsi lain
tentang niat pekongsi itu untuk meletakkan jawatan
sebagai pekongsi.

(2) Tanpa menjejaskan keluasan subseksyen (1)—

_(a) seseorang pekongsi perkongsian liabiliti terhad hendaklah_
berhenti menjadi pekongsi apabila pekongsi itu meninggal
dunia atau dibubarkan; dan

_(b) dalam hal perkongsian liabiliti terhad yang ditubuhkan_
bagi maksud menjalankan apa-apa amalan profesional,
seseorang pekongsi hendaklah terhenti menjadi pekongsi
jika pekongsi itu telah hilang kelayakan untuk menjalankan
amalan profesional di bawah undang-undang yang
mentadbir yang berkaitan sebagaimana yang dinyatakan
dalam ruang ketiga Jadual Pertama.


-----

_Perkongsian Liabiliti Terhad_ 25

(3) Jika seseorang pekongsi perkongsian liabiliti terhad terhenti
menjadi pekongsi, melainkan jika diperuntukkan selainnya dalam
perjanjian perkongsian liabiliti terhad, pekongsi itu, wakil dirinya
atau pelikuidasinya, mengikut mana-mana yang berkenaan, adalah
berhak untuk menerima suatu amaun daripada perkongsian liabiliti
terhad itu—

_(a)_ yang bersamaan dengan sumbangan modal bekas pekongsi
itu kepada perkongsian liabiliti terhad itu dan hak bekas
pekongsi itu untuk berkongsi dalam keuntungan terkumpul
perkongsian liabiliti terhad itu selepas ditolak kerugian
perkongsian liabiliti terhad itu; dan

_(b)_ yang ditentukan pada tarikh bekas pekongsi itu terhenti
menjadi pekongsi.

(4) Jika seseorang pekongsi terhenti menjadi pekongsi, pekongsi
itu, atau wakil dirinya atau pelikudasinya, mengikut mana-mana
yang berkenaan, hendaklah memberhentikan penglibatan dalam
pengurusan perkongsian liabiliti terhad itu.

(5) Mana-mana bekas pekongsi, atau wakil diri atau pelikudasi
bekas pekongsi itu yang tidak mematuhi subseksyen (4) melakukan
suatu kesalahan.

**Kebankrapan pekongsi**

**25. (1) Jika seseorang pekongsi perkongsian liabiliti terhad**
dihukum bankrap—

_(a)_ kebankrapannya tidak akan dengan sendirinya menyebabkan
pekongsi itu terhenti menjadi seorang pekongsi perkongsian
liabiliti terhad itu;

_(b)_ Ketua Pengarah Insolvensi atau pemegang amanah estet
pekongsi bankrap itu berhak untuk menerima pembahagian
daripada perkongsian liabiliti terhad itu yang pekongsi
bankrap itu berhak untuk menerima di bawah perjanjian
perkongsian liabiliti terhad; dan

_(c)_ pekongsi bankrap, Ketua Pengarah Insolvensi atau pemegang
amanah estet bagi pekongsi bankrap itu tidak boleh
campur tangan dalam pengurusan perkongsian liabiliti
terhad itu.


-----

26 _Rang Undang-Undang_

(2) Walau apa pun perenggan (1)(c), seseorang pekongsi bankrap
boleh mengambil bahagian dalam pengurusan perkongsian liabiliti
terhad itu—

_(a)_ dengan kebenaran Ketua Pengarah Insolvensi; atau

_(b)_ dengan kebenaran Mahkamah dengan syarat bahawa
suatu notis tentang niat untuk memohon kebenaran telah
disampaikan kepada Ketua Pengarah Insolvensi dan Ketua
Pengarah Insolvensi didengar pada permohonan itu.

(3) Seseorang pekongsi bankrap yang dihukum bankrap di luar
Malaysia tidak boleh mengambil bahagian dalam pengurusan
perkongsian liabiliti terhad melainkan jika kebenaran telah diperoleh
daripada Mahkamah.

(4) Mana-mana orang yang tidak mematuhi perenggan (1)(c)
atau subseksyen (3) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu
ringgit atau dipenjarakan selama tempoh tidak melebihi lima
tahun atau kedua-duanya.

**Penyerahhakan kepentingan**

**26. (1) Melainkan jika diperuntukkan selainnya dalam**
perjanjian perkongsian liabiliti terhad, seseorang pekongsi boleh
menyerahhakkan keseluruhan atau mana-mana bahagian kepentingan
pekongsi itu dalam pembahagian daripada perkongsian liabiliti
terhad itu tetapi hanya setakat yang berhak untuk diterima oleh
pekongsi itu.

(2) Sesuatu penyerahhakan di bawah subseksyen (1) tidak boleh
dengan sendirinya—

_(a)_ menyebabkan pekongsi itu terhenti menjadi seorang
pekongsi perkongsian liabiliti terhad itu; dan

_(b)_ memberi hak kepada pemegang serah hak untuk campur
tangan dalam pengurusan perkongsian liabiliti terhad
itu.


-----

_Perkongsian Liabiliti Terhad_ 27

**Pegawai pematuhan**

**27. (1) Suatu perkongsian liabiliti terhad hendaklah melantik**
sekurang-kurangnya seorang pegawai pematuhan daripada kalangan
pekongsinya atau orang yang layak untuk bertindak sebagai
setiausaha di bawah Akta Syarikat 1965 yang—

_(a)_ merupakan seorang warganegara atau pemastautin tetap
Malaysia; dan

_(b)_ kebiasaannya tinggal di Malaysia.

(2) Tiap-tiap perkongsian liabiliti terhad hendaklah memastikan
bahawa butir-butir bagi tiap-tiap orang yang bertindak sebagai
pegawai pematuhan bagi perkongsian liabiliti terhad itu dan
persetujuannya untuk bertindak sedemikian diserah simpan dengan
Pendaftar.

(3) Pegawai pematuhan hendaklah memberikan notis secara
bertulis tentang niatnya untuk mengosongkan jawatan kepada
perkongsian liabiliti terhad itu.

(4) Apabila notis di bawah subseksyen (3) diberikan, pegawai
pematuhan boleh menyerah simpan notis tentang niatnya untuk
mengosongkan jawatan dengan Pendaftar.

(5) Jika pegawai pematuhan telah menyerah simpan notis
kepada Pendaftar di bawah subseksyen (4), pegawai pematuhan
itu hendaklah terhenti menjadi pegawai pematuhan perkongsian
liabiliti terhad itu apabila habis tempoh satu bulan dari tarikh
penyerahsimpanan notis itu.

(6) Walau apa pun apa-apa peruntukan Akta ini, jika tiada
pegawai pematuhan dilantik maka kesemua pekongsi hendaklah
disifatkan sebagai pegawai pematuhan bagi perkongsian liabiliti
terhad itu.

(7) Seseorang pegawai pematuhan hendaklah—

_(a)_ bertanggungjawab terhadap pelakuan bagi semua perbuatan,
perkara dan benda yang dikehendaki untuk dilakukan
oleh perkongsian liabiliti terhad itu di bawah seksyen
17, 19 dan 20; dan

_(b)_ bertanggungan sendiri terhadap semua penalti termasuk
penalti pentadbiran yang dikenakan ke atas perkongsian
liabiliti terhad itu bagi apa-apa pelanggaran terhadap


-----

28 _Rang Undang-Undang_

seksyen-seksyen itu melainkan jika pegawai pematuhan
itu memuaskan hati mahkamah yang mendengar
perkara itu bahawa dia tidak sepatutnya bertanggungan
sedemikian.

(8) Jika sesuatu perkongsian liabiliti terhad mempunyai lebih
daripada seorang pegawai pematuhan—

_(a)_ apa-apa jua yang dikehendaki oleh Akta ini untuk dilakukan
oleh pegawai pematuhan itu boleh dilakukan oleh salah
seorang daripada pegawai pematuhan itu; dan

_(b)_ apa-apa jua yang menjadi suatu kesalahan oleh pegawai
pematuhan itu di bawah Akta ini menjadi suatu kesalahan
oleh setiap pegawai pematuhan itu.

**Kehilangan kelayakan untuk bertindak sebagai pegawai**
**pematuhan**

**28. (1) Seseorang tidak boleh bertindak sebagai pegawai pematuhan**
jika—

_(a)_ dia ialah seorang bankrap yang belum dilepaskan; atau

_(b)_ dia hilang kelayakan untuk bertindak sebagai pengarah
atau setiausaha di bawah Akta Syarikat 1965.

(2) Seseorang yang tidak mematuhi subseksyen (1) melakukan
suatu kesalahan dan boleh, apabila disabitkan, didenda tidak
melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.

BAHAGIAN V

PENUKARAN KEPADA PERKONGSIAN LIABILITI TERHAD

**Penukaran daripada perkongsian konvensional kepada**
**perkongsian liabiliti terhad**

**29. (1) Sesuatu perkongsian konvensional boleh bertukar kepada**
suatu perkongsian liabiliti terhad jika dan hanya jika pekongsi
perkongsian liabiliti terhad yang kepadanya perkongsian konvensional
itu akan ditukarkan, terdiri daripada semua pekongsi perkongsian
konvensional itu dan tiada orang lain.


-----

_Perkongsian Liabiliti Terhad_ 29

(2) Dalam Bahagian ini, “bertukar”, berhubung dengan sesuatu
perkongsian konvensional yang bertukar kepada perkongsian liabiliti
terhad, ertinya suatu pemindahan hakmilik harta, kepentingan,
hak, keistimewaan, liabiliti, obligasi dan perusahaan perkongsian
konvensional itu kepada perkongsian liabiliti terhad.

**Penukaran daripada syarikat persendirian kepada perkongsian**
**liabiliti terhad**

**30.** (1) Sesuatu syarikat persendirian boleh bertukar kepada
perkongsian liabiliti terhad jika dan hanya jika—

_(a)_ tiada kepentingan sekuriti dalam asetnya yang wujud atau
berkuat kuasa pada masa permohonan itu; dan

_(b)_ pekongsi perkongsian liabiliti terhad itu yang kepadanya
syarikat persendirian itu akan ditukarkan terdiri daripada
semua pemegang syer syarikat persendirian itu dan tiada
orang lain.

(2) Dalam Bahagian ini, “bertukar”, berhubung dengan syarikat
persendirian yang bertukar kepada perkongsian liabiliti terhad, ertinya
suatu pemindahan hakmilik harta, kepentingan, hak, keistimewaan,
liabiliti, obligasi dan perusahaan syarikat persendirian itu kepada
perkongsian liabiliti terhad.

**Pernyataan hendaklah diserah simpan**

**31. (1) Sesuatu perkongsian konvensional boleh memohon untuk**
bertukar kepada perkongsian liabiliti terhad dengan menyerah
simpan dengan Pendaftar—

_(a)_ suatu pernyataan yang ditandatangani oleh semua pekongsinya
dalam perantara dan bentuk yang ditentukan oleh Pendaftar
yang mengandungi butir-butir yang berikut:

(i) nama dan nombor pendaftaran perkongsian
konvensional itu, jika berkenaan;

(ii) tarikh perkongsian konvensional itu didaftarkan di
bawah Akta Pendaftaran Perniagaan 1956 atau
mana-mana undang-undang bertulis yang lain;
dan


-----

30 _Rang Undang-Undang_

(iii) bahawa pada tarikh permohonan, perkongsian
konvensional itu didapati boleh membayar
hutangnya apabila hutang itu kena dibayar dalam
perjalanan biasa perniagaan; dan

_(b)_ suatu pernyataan dan surat kelulusan yang disebut dalam
subseksyen 10(2) dan (3), masing-masing.

(2) Suatu syarikat persendirian boleh memohon untuk bertukar
kepada perkongsian liabiliti terhad dengan menyerah simpan
dengan Pendaftar—

_(a)_ suatu pernyataan yang ditandatangani oleh semua pemegang
syernya dalam perantara dan bentuk yang ditentukan oleh
Pendaftar yang mengandungi butir-butir yang berikut:

(i) nama dan nombor pendaftaran syarikat persendirian
itu;

(ii) tarikh syarikat persendirian itu diperbadankan di
bawah Akta Syarikat 1965;

(iii) bahawa pada tarikh permohonan, syarikat persendirian
itu didapati boleh membayar hutangnya apabila
hutang itu kena dibayar dalam perjalanan biasa
perniagaan;

(iv) bahawa pada tarikh permohonan, semua fi statutori
yang tertunggak atau apa-apa amaun yang
terhutang kepada mana-mana agensi kerajaan
telah dijelaskan;

(v) bahawa syarikat persendirian itu telah menyiarkan
suatu iklan dalam sekurang-kurangnya satu surat
khabar yang diedarkan secara meluas di Malaysia
dan suatu pemberitahuan dalam _Warta tentang_
niatnya untuk bertukar kepada perkongsian liabiliti
terhad; dan

(vi) bahawa semua pemiutangnya telah bersetuju dengan
permohonan untuk bertukar kepada perkongsian
liabiliti terhad; dan

_(b)_ suatu pernyataan yang disebut dalam subseksyen 10(2).

(3) Pendaftar boleh, dalam mana-mana hal tertentu, menghendaki
pernyataan yang disebut dalam subseksyen (1) atau (2) ditentusahkan
mengikut apa-apa cara yang difikirkan patut oleh Pendaftar.


-----

_Perkongsian Liabiliti Terhad_ 31

**Pendaftaran penukaran**

**32. (1) Apabila diterima pernyataan daripada perkongsian**
konvensional atau syarikat persendirian di bawah seksyen 31,
Pendaftar boleh, tertakluk kepada peruntukan Akta ini, mendaftarkan
perkongsian liabiliti terhad itu dan mengeluarkan suatu notis
pendaftaran dalam apa-apa bentuk yang ditentukan oleh Pendaftar
yang menyatakan bahawa perkongsian liabiliti terhad itu adalah,
pada dan dari tarikh yang dinyatakan dalam notis itu, didaftarkan
di bawah Akta ini.

(2) Tiada apa-apa jua dalam seksyen ini boleh ditafsirkan sebagai
menghendaki Pendaftar untuk mendaftarkan sesuatu perkongsian
liabiliti terhad jika Pendaftar tidak berpuas hati dengan butir-butir
atau maklumat lain yang diberikan di bawah peruntukan Akta
ini.

**Kesan pendaftaran**

**33. (1) Pada dan dari tarikh pendaftaran—**

_(a)_ hendaklah wujud suatu perkongsian liabiliti terhad dengan
nama yang dinyatakan dalam notis pendaftaran, dengan
semua sifat yang diperihalkan dalam Bahagian II Akta
ini dan tertakluk kepada peruntukan Akta ini;

_(b)_ semua harta yang terletak hak pada perkongsian konvensional
atau syarikat persendirian, semua kepentingan, hak,
keistimewaan, liabiliti dan obligasi yang berhubungan
dengan perkongsian konvensional atau syarikat persendirian
itu, dan keseluruhan perusahaan perkongsian konvensional
atau syarikat persendirian itu, mengikut mana-mana yang
berkenaan, hendaklah dipindah hakmilik dan terletak
hak pada perkongsian liabiliti terhad itu tanpa jaminan,
tindakan atau surat ikatan lanjut;

_(c)_ perkongsian konvensional atau syarikat persendirian itu
hendaklah disifatkan sebagai dibubarkan; dan

_(d)_ perkongsian konvensional itu, jika didaftarkan di bawah
Akta Pendaftaran Perniagaan 1956, hendaklah dikeluarkan
daripada daftar perniagaan yang disenggarakan di bawah
Akta itu, dan syarikat persendirian itu hendaklah dikeluarkan
daripada daftar perniagaan yang disenggarakan di bawah
Akta Syarikat 1965.


-----

32 _Rang Undang-Undang_

(2) Jika mana-mana harta yang baginya perenggan (1)(b)
terpakai didaftarkan dengan suatu pihak berkuasa yang berkenaan,
perkongsian liabiliti terhad itu hendaklah, dengan seberapa segera
yang dapat dilaksanakan selepas tarikh pendaftaran, mengambil
semua langkah perlu sebagaimana yang dikehendaki oleh pihak
berkuasa yang berkenaan itu untuk memberitahu pihak berkuasa
yang berkenaan itu tentang penukaran dan butir-butir perkongsian
liabiliti terhad itu dalam apa-apa perantara dan bentuk yang
ditentukan oleh Pendaftar.

(3) Dalam Bahagian ini, “tarikh pendaftaran” ertinya tarikh
yang dinyatakan dalam notis pendaftaran yang dikeluarkan di
bawah subseksyen 32(1).

**Prosiding yang belum selesai**

**34. Semua prosiding oleh atau terhadap perkongsian konvensional**
atau syarikat persendirian, mengikut mana-mana yang berkenaan,
yang masih belum selesai pada tarikh pendaftaran boleh diteruskan,
diselesaikan dan dikuatkuasakan oleh atau terhadap perkongsian
liabiliti terhad itu.

**Penerusan sabitan, arahan, perintah atau penghakiman**

**35. Apa-apa sabitan, arahan, perintah atau penghakiman yang**
memihak kepada atau terhadap perkongsian konvensional atau
syarikat persendirian boleh dikuatkuasakan oleh atau terhadap
perkongsian liabiliti terhad itu.

**Perjanjian sedia ada**

**36. Tiap-tiap perjanjian yang baginya perkongsian konvensional**
atau syarikat persendirian ialah suatu pihak sebaik sebelum tarikh
pendaftaran, sama ada atau tidak bersifat sedemikian rupa sehingga
hak dan liabiliti di bawah perjanjian itu boleh diserahhakkan,
hendaklah berkuat kuasa dari hari itu seolah-olah—

_(a)_ perkongsian liabiliti terhad itu ialah suatu pihak kepada
perjanjian sedemikian dan bukannya perkongsian
konvensional atau syarikat persendirian itu; dan


-----

_Perkongsian Liabiliti Terhad_ 33

_(b)_ bagi apa-apa sebutan mengenai perkongsian konvensional
atau syarikat persendirian, mengikut mana-mana yang
berkenaan, telah digantikan dengan sebutan mengenai
perkongsian liabiliti terhad itu berkenaan dengan apaapa jua yang hendak dilakukan pada atau selepas tarikh
pendaftaran.

**Kontrak sedia ada, dsb.**

**37.** Semua surat ikatan, kontrak, skim, bon, perjanjian, permohonan,
surat cara dan perkiraan yang wujud sebaik sebelum tarikh pendaftaran
yang berhubungan dengan perkongsian konvensional atau syarikat
persendirian, atau yang baginya perkongsian konvensional atau
syarikat persendirian itu ialah suatu pihak, hendaklah terus berkuat
kuasa pada dan selepas tarikh itu seolah-olah ia berhubungan
dengan perkongsian liabiliti terhad dan boleh dikuatkuasakan
oleh atau terhadap perkongsian liabiliti terhad itu seolah-olah
perkongsian liabiliti terhad itu dinamakan dalamnya atau menjadi
suatu pihak baginya dan bukannya perkongsian konvensional atau
syarikat persendirian itu.

**Penerusan pekerjaan**

**38.** Tiap-tiap kontrak pekerjaan yang baginya seksyen 36 atau 37
terpakai hendaklah terus berkuat kuasa pada atau selepas tarikh
pendaftaran seolah-olah perkongsian liabiliti terhad merupakan
majikan di bawah kontrak pekerjaan itu dan bukannya perkongsian
konvensional atau syarikat persendirian itu, mengikut mana-mana
yang berkenaan.

**Pelantikan, autoriti atau kuasa sedia ada**

**39. (1) Tiap-tiap pelantikan perkongsian konvensional atau syarikat**
persendirian dalam apa-apa peranan atau sifat yang berkuat kuasa
sebaik sebelum tarikh pendaftaran hendaklah berkuat kuasa dan
beroperasi dari tarikh itu seolah-olah perkongsian liabiliti terhad
itu yang telah dilantik.

(2) Apa-apa autoriti atau kuasa yang diberikan kepada perkongsian
konvensional atau syarikat persendirian yang berkuat kuasa sebaik
sebelum tarikh pendaftaran hendaklah berkuat kuasa dan beroperasi
dari tarikh itu seolah-olah autoriti atau kuasa itu telah diberikan
kepada perkongsian liabiliti terhad itu.


-----

34 _Rang Undang-Undang_

**Ketidakpakaian seksyen 33 hingga 39**

**40. Seksyen 33 hingga 39 tidak terpakai bagi apa-apa kelulusan,**
permit atau lesen yang dikeluarkan di bawah mana-mana undangundang bertulis kepada perkongsian konvensional atau syarikat
persendirian yang berkuat kuasa sebaik sebelum tarikh pendaftaran
perkongsian liabiliti terhad itu.

**Liabiliti dan obligasi pekongsi sebelum penukaran**

**41.** (1) Walau apa pun seksyen 33 hingga 39, tiap-tiap pekongsi
perkongsian konvensional yang telah bertukar kepada suatu
perkongsian liabiliti terhad hendaklah terus menerus bertanggungan
sendiri, bersesama dan berasingan dengan perkongsian liabiliti
terhad itu, bagi liabiliti dan obligasi perkongsian konvensional
itu yang ditanggung sebelum penukaran itu atau yang berbangkit
daripada mana-mana kontrak yang dibuat sebelum penukaran
itu.

(2) Jika mana-mana pekongsi sedemikian menunaikan apa-apa
liabiliti atau obligasi yang disebut dalam subseksyen (1), pekongsi
itu adalah berhak, tertakluk kepada apa-apa perjanjian dengan
perkongsian liabiliti terhad yang berlawanan, untuk ditanggung
rugi sepenuhnya oleh perkongsian liabiliti terhad itu berkenaan
dengan liabiliti atau obligasi itu.

**Notis penukaran dalam invois dan surat-menyurat**

**42. (1) Perkongsian liabiliti terhad hendaklah memastikan bahawa**
bagi tempoh dua belas bulan yang bermula dari empat belas hari
selepas tarikh pendaftaran, tiap-tiap invois atau surat-menyurat
rasmi perkongsian liabiliti terhad itu terdapat padanya yang
berikut:

_(a)_ suatu pernyataan bahawa perkongsian liabiliti terhad itu,
dari tarikh pendaftaran, ditukarkan daripada perkongsian
konvensional atau syarikat persendirian, mengikut manamana yang berkenaan, kepada perkongsian liabiliti terhad;
dan

_(b)_ nama dan nombor pendaftaran, jika terpakai, bagi
perkongsian konvensional atau syarikat persendirian
itu yang daripadanya perkongsian liabiliti terhad itu
ditukarkan.


-----

_Perkongsian Liabiliti Terhad_ 35

(2) Sesuatu perkongsian liabiliti terhad yang tidak mematuhi
subseksyen (1) melakukan suatu kesalahan dan boleh, apabila
disabitkan, didenda tidak melebihi sepuluh ribu ringgit dan, dalam
hal kesalahan berterusan, didenda selanjutnya tidak melebihi lima
ratus ringgit bagi setiap hari kesalahan itu berterusan selepas
disabitkan.

**Buku statutori, daftar, rekod sedia ada, dsb.**

**43. (1) Semua buku statutori, daftar dan rekod lain yang dikehendaki**
untuk disenggarakan atau disimpan oleh syarikat persendirian
di bawah Akta Syarikat 1965 hendaklah dipindahkan hakmilik
kepada perkongsian liabiliti terhad itu dan disimpan di pejabat
berdaftarnya bagi tempoh tujuh tahun dari tarikh pendaftaran.

(2) Sesuatu perkongsian liabiliti terhad dan tiap-tiap pekongsi
perkongsian liabiliti terhad itu yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal kesalahan
berterusan, didenda selanjutnya tidak melebihi lima ratus ringgit
bagi setiap hari kesalahan itu berterusan selepas disabitkan.

BAHAGIAN VI

PERKONGSIAN LIABILITI TERHAD ASING

**Perkongsian liabiliti terhad asing**

**44. (1) Sesuatu perkongsian liabiliti terhad asing tidak boleh**
menjalankan perniagaan di Malaysia melainkan jika ia didaftarkan
sebagai perkongsian liabiliti terhad asing di bawah Akta ini.

(2) Sesuatu perkongsian liabiliti terhad asing tidak dianggap
sebagai menjalankan perniagaan di Malaysia hanya atas sebab
bahawa di Malaysia perkongsian liabiliti terhad asing itu menjalankan
aktiviti sebagaimana yang dinyatakan dalam Jadual Ketiga.

(3) Seseorang yang tidak mematuhi subseksyen (1) melakukan
suatu kesalahan dan boleh, apabila disabitkan, didenda tidak
melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.


-----

36 _Rang Undang-Undang_

**Pendaftaran perkongsian liabiliti terhad asing**

**45.** (1) Bagi maksud pendaftaran suatu perkongsian liabiliti terhad
asing, sebagai tambahan kepada kehendak di bawah seksyen 10,
perkongsian liabiliti terhad asing itu hendaklah menyerah simpan
dengan Pendaftar—

_(a)_ suatu salinan terperaku perakuan pendaftaran atau apa-apa
dokumen serupa yang lain di tempat pemerbadanannya,
penubuhannya atau tempat asalnya; dan

_(b)_ suatu salinan terperaku piagamnya atau instrumen yang
menetapkan perlembagaannya, jika ada.

(2) Apabila berpuas hati bahawa kehendak Akta ini telah dipatuhi
dan apabila fi yang ditetapkan dibayar, Pendaftar hendaklah—

_(a)_ mendaftarkan perkongsian liabiliti terhad asing itu
dan memperuntukkan suatu nombor pendaftaran bagi
perkongsian liabiliti terhad asing itu; dan

_(b)_ mengeluarkan satu notis pendaftaran dalam apa-apa bentuk
yang ditentukan oleh Pendaftar.

**Kehendak perkongsian liabiliti terhad asing**

**46.** (1) Walau apa pun apa-apa jua di bawah Akta ini, suatu
perkongsian liabiliti terhad asing hendaklah melantik pada setiap
masa sekurang-kurangnya seorang pegawai pematuhan daripada
kalangan pekongsinya atau orang yang layak untuk bertindak
sebagai setiausaha di bawah Akta Syarikat 1965 yang—

_(a)_ merupakan seorang warganegara atau pemastautin tetap
di Malaysia; dan

_(b)_ kebiasaannya tinggal di Malaysia.

(2) Suatu perkongsian liabiliti terhad asing hendaklah memastikan
bahawa butir-butir bagi tiap-tiap orang yang bertindak sebagai
pegawai pematuhan perkongsian liabiliti terhad asing itu dan
persetujuannya untuk bertindak sedemikian diserah simpan dengan
Pendaftar.

(3) Pegawai pematuhan hendaklah memberikan notis secara
bertulis tentang niatnya untuk mengosongkan jawatan kepada
perkongsian liabiliti terhad asing itu.


-----

_Perkongsian Liabiliti Terhad_ 37

(4) Apabila notis di bawah subseksyen (3) diberikan, pegawai
pematuhan itu boleh menyerah simpan suatu notis tentang niatnya
untuk mengosongkan jawatan dengan Pendaftar.

(5) Jika pegawai pematuhan telah menyerah simpan notis di
bawah subseksyen (4), pegawai pematuhan itu hendaklah terhenti
menjadi pegawai pematuhan bagi perkongsian liabiliti terhad asing
itu apabila habis tempoh satu bulan dari tarikh penyerahsimpanan
notis itu.

(6) Suatu perkongsian liabiliti terhad asing dan tiap-tiap
pekongsi perkongsian liabiliti terhad asing itu yang tidak mematuhi
subseksyen (1) melakukan suatu kesalahan di bawah Akta ini.

(7) Suatu perkongsian liabiliti terhad asing hendaklah mempunyai
pejabat berdaftar di Malaysia yang kepadanya semua komunikasi
dan notis boleh dialamatkan.

(8) Sebagai tambahan kepada kehendak di bawah seksyen 19,
perkongsian liabiliti terhad asing itu hendaklah menyimpan di
pejabat berdaftar dokumen yang berikut:

_(a)_ suatu salinan terperaku perakuan pendaftaran atau apa-apa
dokumen serupa yang lain di tempat pemerbadanannya,
penubuhannya atau tempat asalnya; dan

_(b)_ suatu salinan terperaku piagamnya atau instrumen yang
menetapkan perlembagaannya, jika ada.

(9) Sesuatu perkongsian liabiliti terhad asing hendaklah
menyerah simpan dengan Pendaftar suatu perakuan sebagaimana
yang dinyatakan dalam subseksyen 68(1) secara tahunan dalam
tempoh tiga puluh hari dari tarikh ulang tahun pendaftarannya di
bawah Akta ini atau apa-apa tempoh lain yang dibenarkan oleh
Pendaftar atas permohonan.

(10) Sesuatu perkongsian liabiliti terhad asing yang tidak
mematuhi subseksyen (9) melakukan suatu kesalahan dan boleh,
apabila disabitkan, didenda tidak melebihi dua puluh ribu ringgit
dan, dalam hal kesalahan berterusan, didenda selanjutnya tidak
melebihi lima ratus ringgit bagi setiap hari kesalahan itu berterusan
selepas disabitkan.


-----

38 _Rang Undang-Undang_

**Pemberhentian perniagaan di Malaysia**

**47. (1) Jika sesuatu perkongsian liabiliti terhad asing terhenti**
mempunyai tempat perniagaan atau menjalankan perniagaan di
Malaysia, perkongsian liabiliti terhad asing itu hendaklah menyerah
simpan suatu notis tentang hakikat itu dengan Pendaftar dalam
tempoh tujuh hari selepas tarikh pemberhentian itu.

(2) Pemberhentian perniagaan itu hendaklah berkuat kuasa
apabila notis di bawah subseksyen (1) diserah simpan.

(3) Pada dan dari tarikh penyerahsimpanan notis di bawah
subseksyen (1), obligasi perkongsian liabiliti terhad asing itu untuk
menyerah simpan apa-apa dokumen dengan Pendaftar hendaklah
terhenti kecuali apa-apa dokumen yang sepatutnya telah diserah
simpan sebelum tarikh itu.

(4) Pendaftar hendaklah hanya mengeluarkan nama perkongsian
liabiliti terhad asing itu daripada daftar apabila habis tempoh enam
bulan dari tarikh penyerahsimpanan notis di bawah subseksyen (1).

**Pelikuidasian atau pembubaran perkongsian liabiliti terhad**
**asing di tempat permerbadanan, penubuhan atau tempat**
**asal**

**48. (1) Jika sesuatu perkongsian liabiliti terhad asing dilikuidasikan**
atau dibubarkan di tempat pemerbadanannya, penubuhannya atau
di tempat asalnya, perkongsian liabiliti terhad asing itu hendaklah,
dalam masa satu bulan selepas bermulanya pelikuidasian atau
pembubaran atau dalam apa-apa tempoh lanjutan yang dibenarkan
oleh Pendaftar dalam hal keadaan tertentu, menyerah simpan atau
menyebabkan supaya diserah simpan dengan Pendaftar—

_(a)_ suatu notis tentang pelikuidasian atau pembubaran itu;

_(b)_ jika seorang pelikuidasi asing dilantik bagi perkongsian
liabiliti terhad asing itu di tempat pemerbadanannya,
penubuhannya atau di tempat asalnya, suatu notis tentang
pelantikan itu; dan

_(c)_ jika seorang pelikuidasi yang diluluskan dilantik bagi
perkongsian liabiliti terhad asing itu, suatu notis tentang
pelantikan itu.


-----

_Perkongsian Liabiliti Terhad_ 39

(2) Apabila notis di bawah perenggan (1)(a) diterima—

_(a)_ jika seorang pelikuidasi yang diluluskan telah dilantik,
Pendaftar hendaklah dengan serta-merta mengendors
pelantikan itu; atau

_(b)_ jika seorang pelikuidasi yang diluluskan tidak dilantik,
Pendaftar hendaklah dengan serta-merta melantik seorang
pelikuidasi yang diluluskan dan sehinggalah pelikuidasi
yang diluluskan dilantik bagi perkongsian liabiliti
terhad asing itu, pelikuidasi asing yang disebut dalam
subseksyen (1) hendaklah mempunyai kuasa dan fungsi
seorang pelikuidasi yang diluluskan.

(3) Jika perkongsian liabiliti terhad asing tidak menyerah simpan
notis di bawah perenggan (1)(a), Pendaftar boleh, pada bila-bila
masa selepas itu, melantik seorang pelikuidasi yang diluluskan
bagi perkongsian liabiliti terhad asing itu.

(4) Apabila pelantikan diendors atau pelikuidasi yang diluluskan
dilantik di bawah subseksyen (2), atau pelikuidasi yang diluluskan
dilantik di bawah subseksyen (3), Mahkamah hendaklah disifatkan
telah memerintahkan perkongsian liabiliti terhad asing itu
digulung.

(5) Pelikuidasi yang diluluskan hendaklah mengumpulkan
kesemua harta perkongsian liabiliti terhad asing yang berada atau
boleh didapatkan di Malaysia dan hendaklah, apabila berbuat
demikian, mempunyai segala kuasa seseorang pelikuidasi yang
diluluskan bagi suatu syarikat di bawah Akta Syarikat 1965.

(6) Pelikuidasi yang diluluskan hendaklah mengiklankan dalam
satu surat khabar yang diedarkan secara meluas dalam bahasa
kebangsaan dan satu surat khabar yang diedarkan secara meluas
dalam bahasa Inggeris yang menjemput semua pemiutang untuk
membuat tuntutan ke atas perkongsian liabiliti terhad asing itu
dalam tempoh yang tidak kurang dari tiga puluh hari dari tarikh
iklan itu.

(7) Sebelum membayar atau memindahkan hakmilik apa-apa
harta yang dikumpulkan di Malaysia kepada pelikuidasi asing
yang disebut di bawah subseksyen (1), pelikuidasi yang diluluskan
hendaklah membuat bayaran mengikut susunan yang berikut:

_(a)_ pertama, saraan bagi pelikuidasi yang diluluskan;

_(b)_ kedua, semua penalti, kos, fi dan caj yang kena dibayar
dan terhutang kepada Pendaftar;


-----

40 _Rang Undang-Undang_

_(c)_ ketiga, semua upah dan gaji bagi mana-mana pekerja
perkongsian liabiliti terhad asing itu, pada masa pelantikan
pelikuidasi yang diluluskan itu, suatu jumlah yang tidak
melebihi lima belas ribu ringgit;

_(d)_ keempat, semua amaun yang berkenaan dengan pampasan
pekerja, skim persaraan atau kumpulan wang simpanan
pekerja, atau sumbangan keselamatan sosial di bawah
mana-mana undang-undang bertulis yang berhubungan
dengan pampasan pekerja, skim persaraan atau kumpulan
wang simpanan pekerja, atau sumbangan keselamatan
sosial yang terakru sebelum pelantikan pelikuidasi yang
diluluskan itu;

_(e)_ kelima, semua saraan yang kena dibayar kepada manamana pekerja yang berkenaan dengan cuti rehat, atau
dalam hal kematiannya kepada mana-mana orang lain
yang berhak, yang terakru berkenaan dengan apa-apa
tempoh sebelum pelantikan pelikuidasi yang diluluskan
itu; dan

_(f)_ keenam, amaun yang kena dibayar bagi semua cukai
persekutuan yang ditaksirkan di bawah mana-mana
undang-undang bertulis,

dan penalti, kos, fi, caj, cukai dan hutang sedemikian hendaklah
menjadi suatu tanggungan ke atas harta perkongsian liabiliti
terhad asing itu sebagai keutamaan kepada semua tanggungan
dan tuntutan yang lain apa jua pun.

(8) Perkongsian liabiliti terhad asing hendaklah disifatkan terus
wujud di Malaysia sehinggalah penggulungan hal-ehwalnya di
Malaysia diselesaikan.

BAHAGIAN VII

PENGGULUNGAN, PEMBUBARAN DAN PEMOTONGAN

**Penerimaan dan penggulungan oleh Mahkamah**

**49. (1) Tertakluk kepada seksyen 47 dan 48—**

_(a)_ dalam hal penerimaan sesuatu perkongsian liabiliti terhad,
peruntukan Bahagian VIII (setakat yang peruntukan itu
berhubungan dengan syarikat berhad menurut syer) Akta
Syarikat 1965 hendaklah terpakai; dan


-----

_Perkongsian Liabiliti Terhad_ 41

_(b)_ dalam hal penggulungan sesuatu perkongsian liabiliti
terhad oleh Mahkamah, peruntukan Penggal 2 dan 4
Bahagian X (setakat yang peruntukan itu berhubungan
dengan syarikat berhad menurut syer) Akta Syarikat 1965
dan Kaedah-Kaedah Syarikat (Penggulungan) 1972 [P.U.
_(A) 289/1972] hendaklah terpakai._

(2) Pemakaian Bahagian VIII dan Penggal 2 dan 4 Bahagian X
(setakat yang peruntukan itu berhubungan dengan syarikat berhad
menurut syer) Akta Syarikat 1965, dan Kaedah-Kaedah Syarikat
(Penggulungan) 1972 di bawah subseksyen (1) hendaklah tertakluk
kepada apa-apa ubahsuaian dan penyesuaian yang perlu, dan
khususnya ubahsuaian yang berikut:

_(a)_ sebutan mengenai “syarikat” hendaklah dikira sebagai
sebutan mengenai perkongsian liabiliti terhad;

_(b)_ sebutan mengenai “pengarah” atau “anggota” sesuatu
syarikat hendaklah dikira sebagai sebutan mengenai
pekongsi sesuatu perkongsian liabiliti terhad;

_(c)_ sebutan mengenai “memorandum” dan “perkara-perkara
syarikat” hendaklah dikira sebagai sebutan mengenai
perjanjian perkongsian sesuatu perkongsian liabiliti
terhad;

_(d)_ sebutan mengenai “ketetapan” syarikat hendaklah dikira
sebagai sebutan mengenai penentuan atau keputusan
perkongsian liabiliti terhad; dan

_(e)_ sebutan mengenai “syer” seseorang anggota syarikat
hendaklah dikira sebagai sebutan mengenai kepentingan
mana-mana pekongsi perkongsian liabiliti terhad.

**Penggulungan secara sukarela**

**50.** (1) Seksyen ini hendaklah terpakai bagi penggulungan secara
sukarela sesuatu perkongsian liabiliti terhad.

(2) Jika sesuatu perkongsian liabiliti terhad telah terhenti
beroperasi dan telah menunaikan semua hutang dan liabilitinya,
seorang pekongsi perkongsian liabilti terhad itu boleh, selepas
memberikan notis mengikut subseksyen (4), memohon secara
bertulis kepada Pendaftar bagi suatu perisytiharan pembubaran
perkongsian liabiliti terhad itu.


-----

42 _Rang Undang-Undang_

(3) Sesuatu permohonan bagi pengisytiharan pembubaran
hendaklah dibuat dalam masa tujuh hari dari tarikh penyiaran
atau pemberitahuan yang disebut dalam subseksyen (4), mengikut
mana-mana yang terkemudian, dan hendaklah disertai dengan—

_(a)_ suatu akuan berkanun yang dibuat oleh salah seorang pekongsi
perkongsian liabiliti terhad itu yang menyatakan—

(i) bahawa perkongsian liabiliti terhad itu telah terhenti
beroperasi dan telah menunaikan semua hutang
dan liabilitinya, selain hutang dan liabiliti yang
terhutang kepada pekongsi-pekongsinya; dan

(ii) bahawa notis yang dikehendaki di bawah
subseksyen (4) telah diberikan mengikut subseksyen
itu;

_(b) suatu salinan notis yang diberikan di bawah subseksyen (4);_
dan

_(c)_ suatu notis bertulis daripada Lembaga Hasil Dalam Negeri
yang menyatakan bahawa ia tiada bantahan terhadap
Pendaftar untuk membuat perisytiharan pembubaran bagi
perkongsian liabiliti terhad itu.

(4) Sebelum membuat permohonan kepada Pendaftar di bawah
seksyen ini, pemohon hendaklah memastikan bahawa suatu notis
yang membawa maksud bahawa pemohon itu bercadang untuk
memohon kepada Pendaftar bagi suatu perisytiharan pembubaran
perkongsian liabiliti terhad—

_(a)_ telah disiar dalam sekurang-kurangnya satu surat khabar
Malaysia yang diedarkan secara meluas dalam bahasa
kebangsaan dan satu surat khabar Malaysia yang diedarkan
secara meluas dalam bahasa Inggeris; dan

_(b)_ telah dihantar melalui surat berdaftar kepada setiap pekongsi
perkongsian liabiliti terhad itu di alamat terakhir pekongsi
itu yang diketahui.

(5) Seorang pekongsi atau pemiutang boleh membuat bantahan
bertulis terhadap cadangan pembubaran perkongsian liabiliti
terhad kepada Pendaftar dalam masa tiga puluh hari dari tarikh
notis itu disiarkan atau diposkan, mengikut mana-mana yang
terkemudian.

(6) Apabila suatu bantahan bertulis terhadap pembubaran
perkongsian liabiliti terhad di bawah subseksyen (5) diterima,
Pendaftar hendaklah dengan serta-merta memberitahu pemohon
bagi perisytiharan pembubaran itu tentang penerimaan bantahan
itu dan identiti pembantah


-----

_Perkongsian Liabiliti Terhad_ 43

(7) Pendaftar boleh, melalui notis bertulis, mengisytiharkan
bahawa perkongsian liabiliti terhad itu dibubarkan jika—

_(a)_ tiada bantahan diterima di bawah subseksyen (5);

_(b)_ pekongsi atau pemiutang, mengikut mana-mana yang
berkenaan, menarik balik bantahan yang dibuat di bawah
subseksyen (5); atau

_(c)_ Pendaftar memutuskan bahawa bantahan yang dibuat di
bawah subseksyen (5) itu tiada justifikasi.

(8) Apabila pembubaran perkongsian liabiliti terhad di bawah
subseksyen (7) diisytiharkan, Pendaftar hendaklah memberitahu
perkongsian liabiliti terhad itu bahawa, tertakluk kepada perjanjian
perkongsian liabiliti terhad, ia berhak untuk membahagikan aset
lebihannya di kalangan pekongsinya mengikut hak dan kepentingan
mereka masing-masing.

(9) Perkongsian liabiliti terhad itu hendaklah memberitahu
Pendaftar bahawa aset lebihannya telah dibahagikan mengikut
subseksyen (8) dalam masa empat belas hari selepas pembahagian
itu diselesaikan.

(10) Perisytiharan pembubaran di bawah subseskyen (7) hendaklah
hanya berkuat kuasa apabila pemberitahuan yang disebut di bawah
subseksyen (9) diterima oleh Pendaftar.

(11) Walau apa pun perisytiharan pembubaran di bawah
subseksyen (7) dan pembahagian aset di bawah subseksyen (8),
liabiliti perkongsian liabiliti terhad itu hendaklah berterusan dan
boleh dikuatkuasakan seolah-olah perkongsian liabiliti terhad itu
tidak dibubarkan.

**Kuasa Pendaftar untuk memotong perkongsian liabiliti terhad**
**daripada daftar**

**51.** Walau apa pun apa-apa peruntukan Akta ini, jika Pendaftar
mempunyai sebab untuk mempercayai bahawa—

_(a) suatu perkongsian liabiliti terhad tidak menjalankan_
perniagaan atau tidak beroperasi;


-----

44 _Rang Undang-Undang_

_(b) suatu perkongsian liabiliti terhad telah melanggar Akta_
ini;

_(c) adalah menjejaskan kepentingan negara bagi suatu_
perkongsian liabiliti terhad untuk berada dalam daftar;

_(d) tiada pelikuidasi yang bertindak dalam kes penggulungan_
oleh Mahkamah sebagaimana yang dinyatakan di bawah
perenggan 49(1)(b); atau

_(e) hal-ehwal sesuatu perkongsian liabiliti terhad telah_
digulung sepenuhnya di bawah seksyen 49 atau 50 dan
tiada aset atau aset yang ada tidak mencukupi untuk
membayar kos bagi mendapatkan perintah Mahkamah
untuk membubarkan perkongsian liabiliti terhad itu,

Pendaftar boleh menyampaikan notis kepada perkongsian liabiliti
terhad itu yang memberitahu bahawa namanya boleh dipotong
daripada daftar melainkan jika perkongsian liabiliti terhad itu
memberikan sebab kenapa namanya tidak sepatutnya dipotong
daripada daftar dalam masa tiga puluh hari dari tarikh yang
dinyatakan dalam notis itu atau tempoh yang lebih lama yang
dilanjutkan oleh Pendaftar.

(2) Pendaftar boleh memotong nama perkongsian liabiliti terhad
daripada daftar selepas habis tempoh yang dinyatakan dalam
notis itu atau tempoh yang lebih lama yang dilanjutkan di bawah
subseksyen (1), jika Pendaftar—

_(a)_ menerima pengesahan daripada perkongsian liabiliti terhad
itu atau pekongsinya bahawa perkongsian liabiliti terhad
itu tidak lagi menjalankan perniagaan atau beroperasi;

_(b)_ tidak menerima jawapan daripada perkongsian liabiliti
terhad itu kepada notis yang disebut dalam subseksyen (1);
atau

_(c)_ tidak berpuas hati dengan sebab kenapa nama perkongsian
liabiliti terhad itu tidak sepatutnya dipotong.

(3) Jika nama sesuatu perkongsian liabiliti terhad telah dipotong
daripada daftar di bawah seksyen ini—

_(a)_ liabiliti bagi tiap-tiap pekongsi adalah berterusan dan
boleh dikuatkuasakan seolah-olah nama perkongsian
liabiliti terhad itu tidak dipotong; dan

_(b)_ perkongsian liabiliti terhad itu disifatkan telah
dibubarkan.


-----

_Perkongsian Liabiliti Terhad_ 45

**Pembatalan pembubaran**

**52. (1) Jika sesuatu perkongsian liabiliti terhad telah dibubarkan**
di bawah seksyen 49, 50 atau 51, mana-mana pekongsi, pemiutang
atau orang yang terkilan pada bila-bila masa dalam masa dua tahun
dari tarikh pembubaran itu boleh memohon kepada Mahkamah
bagi pembatalan pembubaran itu atas alasan bahawa—

_(a)_ perkongsian liabiliti terhad itu belum menunaikan semua
hutang dan liabilitinya; atau

_(b)_ adalah adil dan munasabah bagi pembubaran perkongsian
liabiliti terhad itu dibatalkan.

(2) Jika Mahkamah berpuas hati dengan permohonan yang
dibuat di bawah subseksyen (1), Mahkamah boleh memerintahkan
pembubaran perkongsian liabiliti terhad itu dibatalkan dan apabila
salinan dimeterai perintah itu diserahkan kepada Pendaftar bagi
pendaftaran, perkongsian liabiliti terhad itu hendaklah disifatkan
terus wujud seolah-olah ia tidak dibubarkan.

(3) Mahkamah boleh, melalui perintah yang dibuat di bawah
subseksyen (2), memberi apa-apa arahan dan membuat apa-apa
peruntukan yang difikirkannya adil untuk meletakkan perkongsian
liabiliti terhad itu dan semua orang lain yang terjejas oleh
pembubaran itu pada kedudukan yang sama seberapa hampir
yang boleh seolah-olah perkongsian liabiliti terhad itu tidak
dibubarkan.

**Kuasa Pendaftar untuk mewakili perkongsian liabiliti terhad**
**yang dibubarkan dalam hal keadaan tertentu**

**53. (1) Pendaftar boleh mewakili suatu perkongsian liabiliti terhad**
yang dibubarkan di bawah seksyen 49, 50 atau 51 atau pelikuidasi
yang diluluskannya untuk melakukan atau menyebabkan dilakukan
apa-apa tindakan pentadbiran untuk menjalankan, menyelesaikan
atau memberi kesan kepada apa-apa urusan, transaksi atau perkara
yang perkongsian liabiliti terhad itu jika masih wujud akan terikat
di sisi undang-undang atau ekuiti untuk menjalankan, menyelesaikan
atau memberi kesan kepada urusan, transaksi atau perkara itu.

(2) Apabila Pendaftar menyempurnakan atau menandatangani
apa-apa surat cara atau dokumen yang berkenaan dalam menjalankan
tindakan pentadbiran di bawah subseksyen (1), Pendaftar hendaklah
menyatakan bahawa dia berbuat sedemikian menurut seksyen ini


-----

46 _Rang Undang-Undang_

dan penyempurnaan atau tandatangan itu hendaklah mempunyai
kuat kuasa, kesahan dan kesan yang sama seolah-olah perkongsian
liabiliti terhad itu jika masih wujud telah menyempurnakan surat
cara atau dokumen itu dengan sewajarnya.

**Aset yang berbaki bagi perkongsian liabiliti terhad yang**
**dibubarkan terletak hak pada Pendaftar**

**54. (1) Walau apa pun mana-mana undang-undang bertulis yang**
berlawanan, jika sesuatu perkongsian liabiliti terhad dibubarkan
di bawah seksyen 49, 50 atau 51 dan terdapat apa-apa harta yang
berbaki yang terletak hak pada perkongsian liabiliti terhad itu atau
yang baginya ia berhak atau yang ke atasnya ia mempunyai kuasa
untuk melupuskan pada masa ia dibubarkan sedemikian tetapi yang
tidak dikumpulkan, direalisasikan atau selainnya dilupuskan atau
diuruskan oleh perkongsian liabiliti terhad itu atau pelikuidasi yang
diluluskannya, harta itu hendaklah terletak hak pada Pendaftar
bagi semua estet dan kepentingan dalamnya, undang-undang atau
ekuiti, pada tarikh perkongsian liabiliti terhad itu dibubarkan
bersama dengan semua tuntutan, hak dan remedi ke atas harta itu.

(2) Jika apa-apa tuntutan, hak atau remedi bagi pelikuidasi yang
diluluskan itu boleh di bawah Akta ini dibuat, dijalankan atau
digunakan hanya dengan kelulusan atau persetujuan Mahkamah
atau mana-mana orang lain, Pendaftar boleh, bagi maksud seksyen
ini, membuat, menjalankan atau menggunakan bagi dirinya
tuntutan, hak atau remedi itu tanpa kelulusan atau persetujuan
sedemikian.

(3) Menteri boleh, melalui peraturan-peraturan, menetapkan
cara bagaimana Pendaftar boleh menguruskan harta yang terletak
hak padanya di bawah subseksyen (1) termasuk cara harta itu
hendaklah dijual atau selainnya dilupuskan, pembiayaan kos
sampingan yang ditanggung dan komisyen untuk dibayar kepada
Pendaftar.

(4) Wang yang diterima oleh Pendaftar daripada penjualan atau
selainnya pelupusan harta hendaklah digunakan bagi membiayai
semua kos, belanja, komisyen dan fi yang bersampingan baginya,
dan selepas itu lebihan itu, jika ada, hendaklah diuruskan seolaholah lebihan itu ialah wang tidak dituntut di bawah undang-undang
yang berhubungan dengan wang tidak dituntut.


-----

_Perkongsian Liabiliti Terhad_ 47

BAHAGIAN VIII

PENGUATKUASAAN

**Pemberian maklumat**

**55. (1) Walau apa pun mana-mana undang-undang bertulis yang**
lain, jika Pendaftar mempunyai alasan yang munasabah untuk
mempercayai bahawa mana-mana orang—

_(a)_ mempunyai apa-apa maklumat atau dokumen yang berkaitan
dengan pelaksanaan fungsi dan kuasa Pendaftar di bawah
Akta ini atau perundangan subsidiarinya; atau

_(b)_ berupaya untuk memberikan apa-apa keterangan yang
Pendaftar mempunyai alasan yang munasabah untuk
mempercayai adalah berkaitan dengan pelaksanaan fungsi
dan kuasa Pendaftar di bawah Akta ini atau perundangan
subsidiarinya,

Pendaftar boleh, melalui notis bertulis, memerintahkan orang
itu—

(A) supaya memberikan apa-apa maklumat sedemikian kepada
Pendaftar mengikut cara dan bentuk dan dalam tempoh
yang dinyatakan dalam notis itu atau apa-apa tempoh
lanjutan yang diberikan oleh Pendaftar;

(B) supaya mengemukakan apa-apa dokumen sedemikian,
sama ada dalam bentuk fizikal atau dalam perantara
elektronik, kepada Pendaftar mengikut cara dan dalam
tempoh yang dinyatakan dalam notis itu atau apa-apa
tempoh lanjutan yang diberikan oleh Pendaftar;

(C) supaya membuat salinan apa-apa dokumen sedemikian
dan supaya mengemukakan salinan itu kepada Pendaftar
mengikut cara dan dalam tempoh yang dinyatakan dalam
notis itu atau apa-apa tempoh lanjutan yang diberikan
oleh Pendaftar;

(D) jika orang itu ialah seorang individu, supaya hadir,
pada suatu pendengaran tertutup, di hadapan Pendaftar
pada masa dan di tempat yang dinyatakan dalam notis
itu untuk memberikan apa-apa keterangan, sama ada
secara lisan atau bertulis, dan mengemukakan apa-apa


-----

48 _Rang Undang-Undang_

dokumen, sama ada dalam bentuk fizikal atau dalam
perantara elektronik, mengikut cara dan dalam tempoh
yang dinyatakan dalam notis itu atau apa-apa tempoh
lanjutan yang diberikan oleh Pendaftar;

(E) jika orang itu ialah suatu pertubuhan perbadanan atau
badan awam, supaya menyebabkan seorang pegawai yang
berwibawa dari pertubuhan perbadanan atau badan itu
untuk hadir, pada suatu pendengaran tertutup, di hadapan
Pendaftar pada masa dan di tempat yang dinyatakan
dalam notis itu untuk memberikan apa-apa keterangan,
sama ada secara lisan atau bertulis, dan mengemukakan
apa-apa dokumen, sama ada dalam bentuk fizikal atau
dalam perantara elektronik, mengikut cara dan dalam
tempoh yang dinyatakan dalam notis itu atau apa-apa
tempoh lanjutan yang diberikan oleh Pendaftar; atau

(F) jika orang itu ialah suatu perkongsian, supaya menyebabkan
seorang individu yang merupakan seorang pekongsi dalam
perkongsian itu atau seorang pekerja perkongsian itu
untuk hadir, pada suatu pendengaran tertutup, di hadapan
Pendaftar pada masa dan di tempat yang dinyatakan
dalam notis itu untuk memberikan apa-apa keterangan,
sama ada secara lisan atau bertulis, dan mengemukakan
apa-apa dokumen, sama ada dalam bentuk fizikal atau
dalam perantara elektronik, mengikut cara dan dalam
tempoh yang dinyatakan dalam notis itu atau apa-apa
tempoh lanjutan yang diberikan oleh Pendaftar.

(2) Mana-mana orang yang dikehendaki supaya memberikan
maklumat atau dokumen di bawah subseksyen (1) hendaklah
memastikan bahawa maklumat atau dokumen yang diberikan itu
adalah benar, tepat dan lengkap dan orang itu patut memberikan
suatu representasi bagi maksud itu, termasuk suatu representasi
bahawa dia tidak mengetahui tentang apa-apa maklumat atau
dokumen lain yang mungkin menjadikan maklumat atau dokumen
yang diberikan itu tidak benar atau mengelirukan.

(3) Seseorang yang tidak mematuhi perintah Pendaftar mengikut
seksyen ini melakukan suatu kesalahan dan boleh, apabila disabitkan,
didenda tidak melebihi lima puluh ribu ringgit atau dipenjara
selama tempoh tidak melebihi enam bulan atau kedua-duanya.


-----

_Perkongsian Liabiliti Terhad_ 49

**Kuasa untuk menjalankan pemeriksaan**

**56. (1) Bagi maksud menentukan sama ada suatu perkongsian**
liabiliti terhad, pekongsinya atau pegawai pematuhannya mematuhi
Akta ini, Pendaftar hendaklah mempunyai akses kepada manamana tempat atau bangunan dan boleh memeriksa dan membuat
salinan atau mengambil cabutan daripada apa-apa buku, buku
minit, daftar atau dokumen lain yang dikehendaki oleh Pendaftar
atau di bawah Akta ini untuk disimpan oleh perkongsian liabiliti
terhad itu.

(2) Bagi maksud seksyen ini, Pendaftar boleh melalui notis
bertulis menghendaki mana-mana pekongsi atau pegawai pematuhan
sesuatu perkongsian liabiliti terhad atau mana-mana orang untuk
mengemukakan kepadanya apa-apa buku, buku minit, daftar atau
dokumen lain yang berada dalam jagaan atau di bawah kawalan
pekongsi, pegawai pematuhan atau orang itu.

(3) Suatu perkongsian liabiliti terhad atau mana-mana orang
yang—

_(a)_ tidak mengemukakan apa-apa buku, buku minit, daftar
atau dokumen lain sebagaimana yang dikehendaki oleh
Pendaftar di bawah seksyen ini; atau

_(b)_ menghalang, menakut-nakutkan, mengganggu, mengacau
atau menggalang Pendaftar semasa menjalankan apa-apa
kuasa di bawah seksyen ini,

melakukan suatu kesalahan.

**Kuasa penyiasatan**

**57. (1) Pendaftar boleh menyiasat pelakuan apa-apa kesalahan**
di bawah Akta ini atau perundangan subsidiarinya.

(2) Dalam apa-apa hal yang berhubungan dengan pelakuan
sesuatu kesalahan di bawah Akta ini atau perundangan subsidiarinya,
Pendaftar yang menjalankan suatu penyiasatan boleh menjalankan
kesemua atau mana-mana kuasa yang berhubung dengan penyiasatan
polis, kecuali kuasa untuk menangkap tanpa waran, yang diberikan
oleh Kanun Tatacara Jenayah [Akta 593].


-----

50 _Rang Undang-Undang_

**Penggeledahan dan penyitaan dengan waran**

**58. (1) Jika seseorang Majistret mendapati, berdasarkan maklumat**
bertulis dengan bersumpah daripada Pendaftar dan selepas apaapa siasatan yang difikirkannya perlu, bahawa terdapat sebab
yang munasabah untuk mempercayai bahawa suatu kesalahan di
bawah Akta ini atau perundangan subsidiarinya sedang atau telah
dilakukan di mana-mana premis, supaya apa-apa keterangan atau
benda yang perlu untuk penjalanan sesuatu penyiasatan mengenai
suatu kesalahan boleh didapati di mana-mana premis, Majistret
boleh mengeluarkan suatu waran yang memberi kuasa kepada
Pendaftar yang dinamakan dalam waran itu untuk memasuki
premis itu pada bila-bila masa yang munasabah pada waktu siang
atau malam, dengan atau tanpa bantuan dan jika perlu dengan
kekerasan dan di premis itu menggeledah dan menyita apa-apa
keterangan atau benda sedemikian, dengan syarat bahawa tiada
apa-apa jua boleh memberi kuasa kepada mana-mana mahkamah
selain Mahkamah untuk memberikan suatu waran untuk menggeledah
bagi suatu barang pos, telegram atau dokumen lain yang berada
dalam jagaan pihak berkuasa pos atau telegraf.

(2) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa penggeledahan
dan penyitaan bagi—

_(a)_ salinan mana-mana buku, akaun atau dokumen lain,
termasuk data berkomputer, yang mengandungi atau
dengan munasabah disyaki mengandungi maklumat
tentang apa-apa kesalahan yang disyaki telah dilakukan;
atau

_(b)_ apa-apa dokumen, kelengkapan, peralatan atau perkara lain
yang dengan munasabah dipercayai dapat memberikan
keterangan mengenai pelakuan kesalahan itu.

(3) Pendaftar yang menjalankan penggeledahan di bawah
subseksyen (1) boleh, bagi maksud menyiasat kesalahan itu,
memeriksa mana-mana orang yang berada di dalam atau di premis
itu.

(4) Pendaftar yang membuat pemeriksaan seseorang di bawah
subseksyen (3) atau seksyen 59 boleh menyita, atau mengambil
milik, dan menyimpan dalam jagaan selamat semua benda selain
pakaian yang perlu, yang dijumpai pada orang itu, dan apa-apa
benda lain, yang baginya ada sebab untuk mempercayai merupakan
peralatan atau keterangan lain bagi kesalahan itu, dan benda itu
boleh ditahan sehingga orang itu dilepaskan atau dibebaskan.


-----

_Perkongsian Liabiliti Terhad_ 51

(5) Tiada seorang pun boleh diperiksa kecuali oleh seorang
lain yang sama jantina, dan pemeriksaan sedemikian hendaklah
dijalankan dengan penuh kesopanan.

(6) Jika, oleh sebab sifat, saiz atau amaunnya, pemindahan
apa-apa buku, akaun, dokumen, data berkomputer, papan tanda,
kad, surat, risalah, lembaran, notis, kelengkapan, peralatan atau
perkara yang disita di bawah seksyen ini tidak boleh dilaksanakan,
Pendaftar hendaklah dengan apa-apa cara mengelak buku, akaun,
dokumen, data berkomputer, papan tanda, kad, surat, risalah,
lembaran, notis, kelengkapan, peralatan atau perkara lain itu di
dalam premis atau bekas yang di dalamnya ia dijumpai.

(7) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam
subseksyen (6) atau memindahkan apa-apa buku, akaun, dokumen,
data berkomputer, papan tanda, kad, surat, risalah, lembaran,
notis, kelengkapan, peralatan atau perkara yang dilak atau cuba
untuk berbuat demikian melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi enam bulan atau
kedua-duanya.

**Penggeledahan dan penyitaan tanpa waran**

**59. Jika Pendaftar berpuas hati atas maklumat yang diterima bahawa**
dia mempunyai sebab yang munasabah untuk mempercayai bahawa
oleh sebab kelengahan dalam memperoleh suatu waran geledah
di bawah seksyen 58 penyiasatan akan terjejas atau keterangan
mengenai pelakuan suatu kesalahan mungkin diganggu, dipindahkan,
dirosak atau dimusnahkan, Pendaftar boleh memasuki premis itu
dan menjalankan di dalam, pada dan berkenaan dengan premis itu
semua kuasa yang disebut dalam seksyen 58 dengan cara yang
sepenuhnya dan secukupnya seolah-olah dia diberi kuasa untuk
berbuat demikian oleh suatu waran yang dikeluarkan di bawah
seksyen itu.

**Capaian kepada data berkomputer**

**60. (1) Pendaftar yang menjalankan suatu penggeledahan di**
bawah seksyen 58 atau 59 hendaklah diberi capaian kepada data
berkomputer sama ada disimpan dalam suatu komputer atau
selainnya.


-----

52 _Rang Undang-Undang_

(2) Bagi maksud seksyen ini, “capaian”—

_(a)_ termasuk diberi kata laluan, kod penyulitan, kod
penyahsulitan, perisian atau perkakasan yang perlu dan
apa-apa cara lain yang dikehendaki untuk membolehkan
data berkomputer difahami; dan

_(b)_ mempunyai erti yang diberikan kepadanya oleh
subseksyen 2(2) dan (5) Akta Jenayah Komputer 1997

[Akta 563].

**Waran boleh diterima walaupun cacat**

**61. Suatu waran geledah yang dikeluarkan di bawah Akta ini**
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan
bagi waran itu dan apa-apa kelengkapan, peralatan, bahan, buku,
rekod, akaun, dokumen atau benda yang disita di bawah waran itu
hendaklah boleh diterima sebagai keterangan dalam mana-mana
prosiding di bawah Akta ini atau perundangan subsidiarinya.

**Senarai benda yang disita**

**62. (1) Kecuali sebagaimana yang diperuntukkan dalam**
subseksyen (2), jika apa-apa kelengkapan, peralatan, bahan, buku,
rekod, akaun, dokumen atau benda disita di bawah Bahagian ini,
Pendaftar hendaklah dengan secepat yang dapat dilaksanakan
menyediakan suatu senarai benda yang disita dan mengenai tempat
di mana kelengkapan, peralatan, bahan, buku, rekod, akaun, dokumen
atau benda itu masing-masing dijumpai dan menyerahkan suatu
salinan senarai itu yang ditandatangani olehnya kepada penghuni
premis yang telah digeledah, atau kepada ejen atau pekerjanya,
di premis itu.

(2) Jika premis itu tidak berpenghuni, Pendaftar hendaklah
bilamana mungkin menampal senarai benda yang disita itu di
tempat yang mudah dilihat di premis itu.

**Pelepasan benda yang disita**

**63. (1) Jika apa-apa kelengkapan, peralatan, bahan, buku, rekod,**
akaun, dokumen atau benda telah disita di bawah Akta ini,
Pendaftar yang membuat penyitaan itu, boleh pada bila-bila masa
selepas itu melepaskan kelengkapan, peralatan, bahan, buku, rekod,


-----

_Perkongsian Liabiliti Terhad_ 53

akaun, dokumen atau benda itu kepada orang yang diputuskan
olehnya sebagai berhak secara sah kepada kelengkapan, peralatan,
bahan, buku, rekod, akaun, dokumen atau benda itu jika dia
berpuas hati bahawa kelengkapan, peralatan, bahan, buku, rekod,
akaun, dokumen atau benda itu tidak dikehendaki selainnya bagi
maksud mana-mana prosiding di bawah Akta ini atau perundangan
subsidiarinya, atau bagi maksud apa-apa pendakwaan di bawah
mana-mana undang-undang bertulis yang lain, dan dalam hal
sedemikian Pendaftar atau Kerajaan Persekutuan atau mana-mana
orang yang bertindak bagi pihak Pendaftar atau Kerajaan tidak
boleh dikenakan apa-apa prosiding oleh mana-mana orang jika
penyitaan dan pelepasan kelengkapan, peralatan, bahan, buku,
rekod, akaun, dokumen atau benda itu telah dibuat dengan suci
hati.

(2) Suatu rekod bertulis hendaklah dibuat oleh Pendaftar yang
membuat pelepasan mana-mana kelengkapan, peralatan, bahan,
buku, rekod, akaun, dokumen atau benda di bawah subseksyen (1)
yang menyatakan secara terperinci hal keadaan dan sebab bagi
pelepasan itu dan dia hendaklah menghantarkan suatu salinan
rekod itu kepada Pendakwa Raya dan kepada Ketua Polis Negara
dalam masa tujuh hari dari pelepasan itu.

**Kuasa untuk menghendaki kehadiran orang yang mempunyai**
**pengetahuan tentang kes**

**64.** (1) Pendaftar yang menjalankan suatu penyiasatan di bawah
Akta ini atau perundangan subsidiarinya boleh melalui perintah
secara bertulis menghendaki kehadiran di hadapannya mana-mana
orang yang pada pendapat Pendaftar mempunyai pengetahuan
tentang fakta dan hal keadaan kes itu, dan orang itu hendaklah
hadir sebagaimana yang dikehendaki sedemikian.

(2) Mana-mana orang yang tidak mematuhi perintah yang
diberikan di bawah subseksyen (1) melakukan suatu kesalahan
di bawah Akta ini.

**Pemeriksaan orang yang mempunyai pengetahuan tentang kes**

**65. (1) Pendaftar yang menjalankan suatu penyiasatan di bawah**
Akta ini atau perundangan subsidiarinya boleh memeriksa secara
lisan mana-mana orang yang dikatakan mempunyai pengetahuan
tentang fakta dan hal keadaan kes itu.


-----

54 _Rang Undang-Undang_

(2) Orang yang diperiksa di bawah subseksyen (1) itu adalah
terikat di sisi undang-undang untuk menjawab semua soalan
berhubungan dengan kes itu yang diajukan kepadanya oleh
Pendaftar, tetapi orang itu boleh enggan menjawab mana-mana
soalan yang jawapannya berkecenderungan mendedahkannya
kepada pertuduhan jenayah atau penalti atau pelucuthakan.

(3) Seseorang yang membuat suatu pernyataan di bawah
seksyen ini adalah terikat di sisi undang-undang untuk menyatakan
yang benar, sama ada atau tidak pernyataan itu dibuat secara
keseluruhannya atau sebahagiannya dalam menjawab soalan.

(4) Pendaftar yang memeriksa seseorang di bawah subseksyen (1)
hendaklah terlebih dahulu memaklumkan orang itu mengenai
peruntukan subseksyen (2) dan (3).

(5) Suatu pernyataan yang dibuat oleh mana-mana orang di
bawah seksyen ini hendaklah, apabila mungkin, diubah ke dalam
bentuk bertulis dan ditandatangani oleh orang yang membuatnya
atau dilekatkan cap ibu jarinya, mengikut mana-mana yang
berkenaan—

_(a)_ selepas pernyataan itu dibacakan kepadanya dalam bahasa
dia membuatnya; dan

_(b)_ selepas dia diberi peluang untuk membuat apa-apa
pembetulan yang dia mahu.

(6) Jika orang yang diperiksa itu enggan menandatangani atau
melekatkan cap ibu jarinya pada pernyataan itu sebagaimana
yang dikehendaki di bawah subseksyen (5), Pendaftar hendaklah
mengendors pada pernyataan itu di bawah tandatangannya hakikat
tentang keengganan itu dan sebabnya, jika ada, yang dinyatakan
oleh orang yang diperiksa itu.

**Kebolehterimaan pernyataan sebagai keterangan**

**66. (1) Jika mana-mana orang dipertuduh atas suatu kesalahan**
di bawah Akta ini atau perundangan subsidiarinya, apa-apa
pernyataan, sama ada pernyataan itu terjumlah kepada suatu
pengakuan salah atau tidak atau sama ada pernyataan itu dibuat
secara lisan atau bertulis, yang dibuat pada bila-bila masa, sama
ada sebelum atau selepas orang itu ditangkap dan sama ada dalam
penjalanan suatu penyiasatan di bawah Akta ini atau tidak dan


-----

_Perkongsian Liabiliti Terhad_ 55

sama ada atau tidak secara keseluruhannya atau sebahagiannya
dalam menjawab soalan, oleh orang itu kepada atau dengan
didengar oleh Pendaftar atau orang lain, boleh diterima sebagai
keterangan dalam perbicaraannya dan, jika orang yang dipertuduh
itu mengemukakan dirinya sebagai saksi, mana-mana pernyataan
sedemikian boleh digunakan semasa pemeriksaan balas dan bagi
maksud mencabar kebolehpercayaannya.

(2) Tiada pernyataan di bawah subseksyen (1) boleh diterima
atau digunakan—

_(a)_ jika pembuatan pernyataan itu ternyata pada mahkamah
telah disebabkan oleh suatu dorongan, ugutan atau janji
yang berkaitan dengan pertuduhan terhadap orang itu
yang datang daripada seorang yang berkuasa dan cukup
pada pendapat mahkamah untuk memberikan orang yang
dipertuduh itu alasan yang pada pendapatnya adalah
munasabah untuk menyangkakan bahawa dengan membuat
pernyataan itu dia akan mendapat apa-apa faedah atau
mengelakkan apa-apa durjana keduniaan berkaitan dengan
prosiding terhadapnya; atau

_(b)_ dalam hal suatu pernyataan yang dibuat oleh orang itu
selepas dia ditangkap, melainkan jika mahkamah berpuas
hati bahawa dia telah diberi amaran dalam perkataan
yang berikut atau perkataan yang serupa maksudnya:

“Menjadi kewajipan saya untuk memberi amaran
kepada anda bahawa anda tidaklah diwajibkan untuk
menyatakan apa-apa atau untuk menjawab apa-apa
soalan, tetapi apa-apa yang anda nyatakan, sama ada
dalam menjawab sesuatu soalan atau tidak, boleh
diberikan sebagai keterangan.”.

(3) Sesuatu pernyataan yang dibuat oleh seseorang sebelum
ada masa untuk memberi amaran kepadanya tidaklah menjadikan
pernyataan itu tidak boleh diterima sebagai keterangan sematamata kerana orang itu tidak diberi amaran jika dia telah diberi
amaran dengan secepat yang mungkin selepas itu.

(4) Walau apa pun apa-apa jua yang berlawanan yang terkandung
dalam mana-mana undang-undang bertulis, seseorang yang
dipertuduh atas suatu kesalahan yang baginya subseksyen (1)
terpakai tidaklah terikat untuk menjawab apa-apa soalan yang
berhubungan dengan kes itu selepas apa-apa amaran yang disebut
dalam perenggan (2)(b) telah diberikan kepadanya.


-----

56 _Rang Undang-Undang_

**Tiada kos atau ganti rugi berbangkit daripada penyitaan**
**boleh didapatkan**

**67.** Tiada seorang pun boleh, dalam apa-apa prosiding di hadapan
mana-mana mahkamah berkenaan dengan apa-apa kelengkapan,
peralatan, bahan, buku, rekod, akaun, dokumen atau benda yang
disita dalam menjalankan atau yang berupa sebagai menjalankan
mana-mana kuasa yang diberikan di bawah Akta ini, berhak
kepada kos prosiding itu atau kepada apa-apa ganti rugi atau
relief lain melainkan jika penyitaan itu telah dibuat tanpa sebab
yang munasabah.

BAHAGIAN IX

AM

**Perakuan tahunan**

**68. (1) Tiap-tiap perkongsian liabiliti terhad hendaklah menyerah**
simpan dengan Pendaftar suatu perakuan, yang mengandungi
butir-butir yang ditentukan oleh Pendaftar dan disertai dengan
apa-apa dokumen yang dikehendaki untuk dimasukkan dalam
perakuan itu, oleh mana-mana dua orang pekongsinya bahawa
pada pendapat mereka, perkongsian liabiliti terhad itu—

_(a)_ didapati setakat tarikh itu boleh membayar hutangnya
apabila hutang itu kena dibayar dalam perjalanan biasa
perniagaan; atau

_(b)_ didapati setakat tarikh itu tidak boleh membayar hutangnya
apabila hutang itu kena dibayar dalam perjalanan biasa
perniagaan.

(2) Perakuan yang disebut dalam subseksyen (1) hendaklah
diserah simpan secara tahunan dalam masa sembilan puluh hari
dari berakhirnya tahun kewangan perkongsian liabiliti terhad
itu.

(3) Dalam hal perakuan tahunan yang pertama, perakuan itu
hendaklah diserah simpan tidak lewat dari lapan belas bulan dari
tarikh pendaftaran perkongsian liabiliti terhad itu.

(4) Walau apa pun subseksyen (2) dan (3), Pendaftar boleh,
apabila dipohon oleh suatu perkongsian liabiliti terhad dan jika
difikirkan wajar oleh Pendaftar, memberi suatu lanjutan masa bagi
penyerahsimpanan perakuan yang disebut dalam subseksyen (1).


-----

_Perkongsian Liabiliti Terhad_ 57

(5) Jika sesuatu perkongsian liabiliti terhad tidak menyerah
simpan perakuan yang disebut dalam subseksyen (1) dalam tempoh
masa atau lanjutan masa yang disebut dalam subseksyen (2),
(3) atau (4), mengikut mana-mana yang berkenaan, perkongsian
liabiliti terhad itu melakukan suatu kesalahan dan boleh, apabila
disabitkan, didenda tidak melebihi dua puluh ribu ringgit dan,
dalam hal kesalahan berterusan, didenda selanjutnya tidak melebihi
lima ratus ringgit bagi setiap hari kesalahan itu berterusan selepas
disabitkan.

(6) Mana-mana orang yang membuat perakuan yang disebut
dalam perenggan (1)(a) tanpa mempunyai alasan yang munasabah
bagi pendapatnya melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi dua tahun atau
kedua-duanya.

(7) Mana-mana orang yang, berkaitan dengan suatu perakuan
yang dibuat di bawah seksyen ini, membuat suatu pernyataan atau
memberi maklumat, sama ada secara langsung atau tidak langsung
yang palsu atau mengelirukan dalam butir-butir material, apabila
dia mengetahui atau sepatutnya mengetahui bahawa pernyataan
atau maklumat itu adalah palsu atau mengelirukan dalam butirbutir material, melakukan suatu kesalahan dan boleh, apabila
disabitkan, dipenjarakan selama tempoh tidak melebihi tiga tahun
atau didenda tidak kurang daripada dua ratus lima puluh ribu
ringgit dan tidak melebihi lima ratus ribu ringgit atau keduaduanya.

(8) Jika kesalahan di bawah subseksyen (5), (6) atau (7)
dilakukan dengan niat untuk memfraud pemiutang perkongsian
liabiliti terhad itu atau bagi maksud fraud, orang itu boleh,
apabila disabitkan, dipenjarakan selama tempoh tidak melebihi
lima tahun atau didenda tidak melebihi satu juta ringgit atau
kedua-duanya.

**Rekod perakaunan dan rekod lain hendaklah disimpan**

**69.** (1) Tiap-tiap perkongsian liabiliti terhad hendaklah menyimpan
apa-apa rekod perakaunan dan rekod lain yang mencukupi untuk
menjelaskan transaksi dan kedudukan kewangan perkongsian
liabiliti terhad itu dan membolehkan akaun untung dan rugi dan
kunci kira-kira disediakan dari semasa ke semasa yang memberikan
gambaran yang benar dan adil tentang hal-ehwal perkongsian
liabiliti terhad itu.


-----

58 _Rang Undang-Undang_

(2) Perkongsian liabiliti terhad itu hendaklah menyimpan rekod
perakaunan dan rekod lain yang disebut dalam subseksyen (1)
bagi tempoh tidak kurang daripada tujuh tahun dari berakhirnya
tahun kewangan yang dalamnya transaksi atau operasi yang rekod
adalah berhubungan dengannya itu diselesaikan.

(3) Rekod perakaunan dan rekod lain yang disebut dalam
subseksyen (1) hendaklah disimpan di pejabat berdaftar atau manamana tempat lain yang difikirkan patut oleh pekongsi dengan syarat
bahawa Pendaftar diberitahu dengan sewajarnya tentang tempat
lain itu dan rekod perakaunan dan rekod lain itu hendaklah pada
setiap masa dibuka untuk pemeriksaan oleh pekongsi-pekongsi.

(4) Pendaftar boleh, dengan notis bertulis kepada perkongsian
liabiliti terhad atau mana-mana pekongsinya, menghendaki
perkongsian liabiliti terhad itu atau pekongsi itu untuk mengemukakan
rekod perakaunan dan rekod lain yang disebut dalam subseksyen (1)
untuk pemeriksaannya dalam masa dan di tempat yang dinyatakan
dalam notis itu.

(5) Tertakluk kepada perjanjian perkongsian liabiliti terhad,
akaun bagi suatu perkongsian liabiliti terhad tidak dikehendaki
untuk diaudit.

(6) Jika suatu perkongsian liabiliti terhad tidak mematuhi
subseksyen (1), perkongsian liabiliti terhad itu dan tiap-tiap
pekongsi perkongsian liabiliti terhad itu melakukan suatu kesalahan
dan boleh, apabila disabitkan, didenda tidak melebihi lima puluh
ribu ringgit atau dipenjarakan selama tempoh tidak melebihi enam
bulan atau kedua-duanya.

(7) Jika suatu perkongsian liabiliti terhad tidak mematuhi
subseksyen (2) atau (3), perkongsian liabliti terhad itu dan tiaptiap pekongsi perkongsian liabiliti terhad itu melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit dan, dalam hal kesalahan berterusan,
di denda selanjutnya tidak melebihi lima ratus ringgit bagi setiap
hari kesalahan itu berterusan selepas disabitkan.

(8) Mana-mana orang yang tidak mematuhi subseksyen (4)
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi enam bulan atau kedua-duanya.


-----

_Perkongsian Liabiliti Terhad_ 59

**Daftar**

**70. (1) Pendaftar hendaklah, tertakluk kepada Akta ini, menyimpan**
apa-apa daftar yang difikirkannya perlu dalam apa-apa bentuk
yang difikirkannya patut.

(2) Mana-mana orang boleh, apabila fi yang ditetapkan
dibayar—

_(a)_ memeriksa apa-apa dokumen yang diserah simpan dengan
Pendaftar di bawah Akta ini; atau

_(b)_ menghendaki suatu salinan terperaku atau tidak terperaku,
atau cabutan daripada, apa-apa dokumen yang berhak
untuk diperiksa oleh orang itu.

**Pembetulan daftar**

**71. (1) Seseorang yang berkenaan dengannya suatu catatan dalam**
suatu daftar—

_(a)_ telah ditinggalkan;

_(b)_ tidak betul; atau

_(c)_ telah dimasukkan dengan silap,

boleh memohon kepada Pendaftar bagi pembetulan daftar itu.

(2) Apabila permohonan di bawah subseksyen (1) diterima,
Pendaftar boleh menghendaki pemohon itu untuk mengemukakan
apa-apa dokumen atau memberikan apa-apa maklumat kepada
Pendaftar yang difikirkan perlu oleh Pendaftar untuk membentuk
suatu pendapat sama ada daftar itu hendaklah dibetulkan atau
tidak.

(3) Pendaftar boleh menghendaki orang yang membuat
permohonan di bawah subseksyen (1) untuk memberikan notis
tentang permohonan itu kepada mana-mana orang lain yang
dinyatakan oleh Pendaftar, yang merupakan seorang yang didapati
oleh Pendaftar ada kena mengena atau mempunyai kepentingan
dalam perniagaan itu.


-----

60 _Rang Undang-Undang_

(4) Pendaftar boleh, tanpa suatu permohonan dibuat di bawah
subseksyen (1), membetulkan daftar jika, pada pandangannya,
suatu catatan–

_(a)_ telah ditinggalkan;

_(b)_ tidak betul; atau

_(c)_ telah dimasukkan dengan silap.

(5) Walau apa pun subseksyen (1), Pendaftar boleh menolak
apa-apa permohonan jika kesilapan, kekhilafan atau peninggalan
itu tidak berbangkit dalam perjalanan biasa Pendaftar menunaikan
kewajipan Pendaftar.

(6) Mana-mana orang yang terkilan dengan keengganan Pendaftar
untuk membetulkan butir-butir perniagaannya dalam daftar boleh
merayu dalam masa tiga puluh hari dari keputusan Pendaftar itu
ke mahkamah yang boleh menentukan perkara itu.

(7) Apabila rayuan di bawah subseksyen (6) dibuat, mahkamah
boleh—

_(a)_ menolak permohonan itu; atau

_(b)_ memerintahkan daftar itu dibetulkan dengan membuat
suatu catatan, pengubahan atau pemotongan dalamnya.

(8) Apa-apa perintah yang dibuat oleh mahkamah di bawah
seksyen ini hendaklah mengarahkan notis bagi perintah itu
disampaikan kepada Pendaftar mengikut cara yang ditentukan
oleh mahkamah dan Pendaftar hendaklah, apabila menerima notis
itu, membetulkan daftar itu dengan sewajarnya.

(9) Walau apa pun apa-apa jua dalam seksyen ini, apabila
seseorang mendapati bahawa mana-mana butir yang direkodkan
dalam daftar mengandungi perkara yang palsu, fraud atau
mengelirukan, orang itu boleh memohon kepada mahkamah dan
mahkamah boleh, akibat daripada keterangan yang dikemukakan
di hadapannya, memerintahkan Pendaftar untuk membetulkan
daftar itu mengikut cara yang dinyatakan dalam perintah itu dan
Pendaftar, apabila menerima perintah itu, hendaklah membetulkan
daftar itu dengan sewajarnya.


-----

_Perkongsian Liabiliti Terhad_ 61

**Penyerahsimpanan semula dokumen berdaftar yang hilang**

**72. (1) Jika Pendaftar mempunyai sebab yang munasabah untuk**
mempercayai bahawa suatu dokumen yang berhubung dengan
suatu perkongsian liabiliti terhad yang diserah simpan di bawah
Akta ini telah hilang atau musnah, dia boleh melalui notis bertulis
mengarahkan perkongsian liabiliti terhad itu untuk menyerah
simpan semula dokumen itu mengikut cara dan dalam bentuk
yang ditentukan oleh Pendaftar.

(2) Perkongsian liabiliti terhad itu atau mana-mana pegawai
pematuhan perkongsian liabiliti terhad itu hendaklah, dalam masa
empat belas hari selepas penyampaian notis di bawah subseksyen (1)
atau apa-apa tempoh yang lebih lama yang dibenarkan oleh
Pendaftar, mematuhi arahan Pendaftar itu.

(3) Pada dan dari tarikh penyerahsimpanan yang dibuat di bawah
subseksyen (1), penyerahsimpanan dokumen itu hendaklah mempunyai
kuat kuasa dan kesan yang sama seolah-olah penyerahsimpanan
itu dibuat pada tarikh asal penyerahsimpanan itu.

(4) Tiada fi yang kena dibayar apabila dokumen diserah simpan
di bawah seksyen ini.

(5) Jika sesuatu perkongsian liabiliti terhad tidak mematuhi
arahan Pendaftar di bawah subseksyen (1), perkongsian liabiliti
terhad itu dan pegawai pematuhan melakukan suatu kesalahan.

**Perkhidmatan penyerahsimpanan elektronik bagi dokumen**

**73. (1) Pendaftar boleh memberikan suatu perkhidmatan**
penyerahsimpanan elektronik bagi dokumen yang dikehendaki
oleh Akta ini untuk diserah simpan dengan Pendaftar.

(2) Sesuatu dokumen yang diserah simpan secara elektronik di
bawah seksyen ini hendaklah disifatkan telah memenuhi kehendak
bagi penyerahsimpanan jika dokumen itu dihubungkan atau
dihantar kepada Pendaftar mengikut cara yang ditentukan oleh
Pendaftar.

(3) Sesuatu dokumen yang dikehendaki supaya dicapkan,
ditandatangani atau dimeterai hendaklah, jika dokumen itu diserah
simpan secara elektronik, diperakukan sebagai salinan yang benar
atau ditentusahkan mengikut apa-apa cara yang ditentukan oleh
Pendaftar.


-----

62 _Rang Undang-Undang_

(4) Suatu salinan atau cabutan daripada mana-mana dokumen
yang diserah simpan secara elektronik dengan Pendaftar, atau yang
dibekalkan atau dikeluarkan oleh Pendaftar, di bawah subseksyen (1)
dan diperakukan sebagai salinan yang benar, atau cabutan
daripada, apa-apa dokumen di bawah tandatangan dan meterai
Pendaftar hendaklah diterima sebagai keterangan dalam apa-apa
prosiding.

(5) Jika sesuatu dokumen diserah simpan secara elektronik
dengan Pendaftar, Pendaftar atau ejen yang diberi kuasanya tidak
bertanggungan ke atas apa-apa kehilangan atau kerugian yang dialami
oleh mana-mana orang oleh sebab apa-apa kesilapan atau peninggalan
daripada apa-apa jua sifat atau walau bagaimanapun berbangkit yang
didapati dalam apa-apa dokumen yang diperoleh oleh mana-mana
orang di bawah perkhidmatan yang disebut dalam subseksyen (1)
jika kesilapan atau peninggalan itu telah dibuat dengan suci hati
dan dalam perjalanan biasa penunaian kewajipan Pendaftar atau
ejennya yang diberi kuasa atau berlaku atau timbul akibat daripada
apa-apa kecacatan atau pemberhentian perkhidmatan atau kerosakan
peralatan yang digunakan bagi memberikan perkhidmatan itu.

**Pengeluaran dokumen secara elektronik**

**74. Pendaftar boleh, dengan cara elektronik, mengeluarkan sesuatu**
dokumen yang dikehendaki untuk dikeluarkan olehnya di bawah
Akta ini.

**Maklumat yang diperakukan oleh Pendaftar boleh diterima**
**sebagai keterangan**

**75. Apa-apa maklumat yang dibekalkan oleh Pendaftar yang**
diperakukan di bawah tandatangan dan meterainya sebagai cabutan
yang benar daripada apa-apa dokumen yang diserah simpan atau
dikemukakan kepada Pendaftar di bawah seksyen 73 atau dikeluarkan
oleh Pendaftar di bawah seksyen 74 hendaklah diterima sebagai
keterangan dalam apa-apa prosiding dan hendaklah dianggap,
melainkan jika keterangan sebaliknya dibuktikan, sebagai cabutan
yang benar daripada dokumen sedemikian.


-----

_Perkongsian Liabiliti Terhad_ 63

**Penyampaian dokumen kepada perkongsian liabiliti terhad**

**76. Suatu dokumen boleh disampaikan kepada perkongsian liabiliti**
terhad dengan meninggalkannya di atau menghantarkannya melalui
pos ke pejabat berdaftar perkongsian liabiliti terhad itu.

**Kuasa untuk mengeluarkan garis panduan, nota amalan, dsb.**

**77. (1) Pendaftar boleh mengeluarkan apa-apa notis, pekeliling,**
garis panduan atau nota amalan yang difikirkannya sesuai di
bawah apa-apa peruntukan Akta ini.

(2) Pendaftar boleh membatalkan, mengubah, menyemak semula
atau meminda keseluruhan atau mana-mana bahagian apa-apa notis,
pekeliling, garis panduan atau nota amalan yang dikeluarkan di
bawah seksyen ini.

(3) Seseorang yang baginya notis, pekeliling, garis panduan
atau nota amalan yang disebut dalam subseksyen (1) terpakai,
hendaklah melaksanakan notis, pekeliling, garis panduan atau
nota amalan itu.

**Kuasa untuk mengambil tindakan**

**78. (1) Seseorang yang—**

_(a)_ tidak mematuhi mana-mana peruntukan Akta ini atau
peraturan-peraturannya; atau

_(b)_ tidak mematuhi atau melaksanakan apa-apa notis, pekeliling,
garis panduan atau nota amalan yang dikeluarkan oleh
Pendaftar,

melakukan suatu kemungkiran.

(2) Jika seseorang telah melakukan suatu kemungkiran dan
Pendaftar berpuas hati bahawa adalah bersesuaian dalam semua
hal keadaan untuk mengambil tindakan terhadap orang itu,
Pendaftar boleh mengambil mana-mana satu atau lebih tindakan
yang berikut:

_(a)_ mengarahkan orang yang mungkir itu untuk mematuhi
atau melaksanakan peruntukan Akta, peraturan-peraturan,
notis, pekeliling, garis panduan atau nota amalan itu;


-----

64 _Rang Undang-Undang_

_(b)_ mengenakan penalti pentadbiran, yang sepadan dengan
beratnya kemungkiran itu, tetapi dalam apa jua keadaan
tidak melebihi sepuluh ribu ringgit;

_(c)_ mencela orang yang mungkir itu; atau

_(d)_ mengarahkan orang yang mungkir itu untuk mengambil
apa-apa langkah untuk meremedi kemungkiran itu atau
mengurangkan kesan kemungkiran itu, termasuk membuat
restitusi kepada mana-mana orang yang terkilan oleh
kemungkiran itu.

(3) Pendaftar hendaklah memberikan suatu notis bertulis kepada
orang yang mungkir tentang niatnya untuk mengambil tindakan
di bawah subseksyen (2) dan hendaklah memberi orang yang
mungkir itu peluang untuk didengar sebelum Pendaftar mengambil
apa-apa tindakan di bawah subseksyen (2).

(4) Jika Pendaftar menganggap bahawa perkongsian liabiliti
terhad itu atau mana-mana pekongsinya tidak mematuhi arahan
yang diberikan di bawah perenggan (2)(a) atau _(d), dia boleh_
memohon kepada mahkamah bagi satu atau lebih perintah yang
berikut:

_(a)_ suatu perintah yang mengarahkan perkongsian liabiliti
terhad itu atau pekongsinya untuk mematuhi arahan
itu;

_(b)_ suatu perintah yang mengarahkan perkongsian liabiliti
terhad itu atau pekongsinya untuk membayar apa-apa
kos yang ditanggung oleh Pendaftar atau orang lain
berhubung dengan pengeluaran arahan oleh Pendaftar
atau kemungkiran Akta ini atau peraturan-peraturannya,
notis, pekeliling, garis panduan atau nota amalan yang
berkaitan dengan pengeluaran arahan itu; atau

_(c)_ apa-apa perintah lain yang difikirkan sesuai oleh
mahkamah.

(5) Jika seseorang tidak membayar penalti pentadbiran yang
dikenakan oleh Pendaftar di bawah perenggan (2)(b), penalti pentadbiran
yang dikenakan oleh Pendaftar itu boleh dibawa guaman
dan didapatkan sebagai hutang sivil yang kena bayar kepada
Pendaftar.


-----

_Perkongsian Liabiliti Terhad_ 65

(6) Bagi maksud perenggan (2)(d), dalam menentukan sama ada
atau tidak restitusi hendaklah dibuat oleh orang yang mungkir,
Pendaftar hendaklah mengambil kira—

_(a)_ keuntungan yang telah terakru kepada orang yang mungkir
itu; atau

_(b)_ sama ada satu orang atau lebih telah mengalami kerugian
atau selainnya terjejas akibat kemungkiran itu.

(7) Tiada apa-apa jua dalam seksyen ini menjejaskan operasi
mana-mana seksyen yang mengenakan penalti ke atas perkongsian
liabiliti terhad atau pekongsinya berkenaan dengan apa-apa kegagalan
di bawah subseksyen (1), atau apa-apa kuasa yang dimiliki oleh
Pendaftar atau orang lain atau mahkamah di bawah Akta ini.

**Fi**

**79. Pendaftar boleh mengenakan suatu fi bagi apa-apa perkhidmatan**
yang diberikan olehnya selain menurut suatu obligasi yang
dikenakan ke atasnya di bawah Akta ini.

**Kesalahan bagi pernyataan palsu dan mengelirukan**

**80.** (1) Seseorang yang dalam tiap-tiap penyata, perisytiharan,
laporan, perakuan, kunci kira-kira atau dokumen lain yang dikehendaki
oleh atau bagi maksud Akta ini membuat atau membenarkan untuk
dibuat suatu pernyataan yang palsu atau mengelirukan dalam apaapa butir-butir material dengan mengetahui pernyataan itu adalah
palsu atau mengelirukan atau dengan sengaja meninggalkan atau
membenarkan peninggalan atau penambahan bagi apa-apa perkara
atau benda yang menjadikan dokumen itu mengelirukan tentang
sesuatu perkara matan melakukan suatu kesalahan dan boleh,
apabila disabitkan, dipenjarakan selama tempoh tidak melebihi
lima tahun atau didenda tidak kurang daripada satu ratus lima
puluh ribu ringgit dan tidak lebih daripada lima ratus ribu ringgit
atau kedua-duanya.

(2) Bagi maksud subseksyen (1), jika seseorang dalam suatu
mesyuarat mengundi yang memihak kepada pembuatan suatu
pernyataan yang disebut dalam subseksyen itu dengan mengetahui
pernyataan itu adalah palsu, dia hendaklah disifatkan telah
membenarkan pernyataan itu dibuat.


-----

66 _Rang Undang-Undang_

**Kesalahan bagi penggunaan tidak wajar perkataan “Perkongsian**
**Liabiliti Terhad”**

**81.** Mana-mana orang yang menjalankan perniagaan di bawah
apa-apa nama atau gelaran yang baginya “Perkongsian Liabiliti
Terhad” atau singkatan “PLT” ialah perkataan atau singkatan
terakhir orang itu, melainkan jika perniagaan itu didaftarkan
dengan sewajarnya di bawah Akta ini, melakukan suatu kesalahan
dan boleh, apabila disabitkan, didenda tidak melebihi dua ratus
lima puluh ribu ringgit atau dipenjarakan selama tempoh tidak
melebihi tiga tahun atau kedua-duanya.

**Pemusnahan, penyembunyian, pencacatan dan pengubahan**
**rekod**

**82. Mana-mana orang yang—**

_(a)_ memusnahkan, menyembunyikan, mencacatkan atau
mengubah; atau

_(b)_ menghantar atau cuba untuk menghantar atau berkomplot
dengan mana-mana orang lain untuk mengalihkan dari
premisnya atau menghantar keluar dari Malaysia,

apa-apa buku, rekod, akaun, dokumen, data berkomputer, benda
atau perkara yang disimpan atau disenggarakan dengan niat untuk
memfraud Pendaftar melakukan suatu kesalahan.

**Halangan**

**83. Seseorang yang—**

_(a)_ enggan memberi Pendaftar akses kepada mana-mana
premis yang Pendaftar berhak kepadanya di bawah Akta
ini atau dalam melaksanakan apa-apa kewajipan yang
dikenakan atau kuasa yang diberikan oleh Akta ini;

_(b)_ mengamang, menghalang, menggalang atau melengahkan
Pendaftar dalam membuat apa-apa kemasukan yang
Pendaftar berhak untuk membuatnya di bawah Akta
ini atau dalam melaksanakan apa-apa kewajipan yang
dikenakan atau kuasa yang diberikan oleh Akta ini;
atau


-----

_Perkongsian Liabiliti Terhad_ 67

_(c)_ enggan memberi Pendaftar apa-apa maklumat yang
berhubungan dengan suatu kesalahan atau kesalahan yang
disyaki di bawah Akta ini atau apa-apa maklumat lain
yang boleh dikehendaki daripadanya secara munasabah
dan yang ada dalam pengetahuannya atau dalam kuasanya
untuk diberi,

melakukan suatu kesalahan.

**Pemberian maklumat**

**84. (1) Mana-mana orang yang—**

_(a)_ mengetahui atau mempunyai alasan yang munasabah
untuk mengesyaki bahawa Pendaftar sedang bertindak,
atau bercadang untuk bertindak, berkaitan dengan suatu
penyiasatan yang sedang atau akan dijalankan di bawah
atau bagi maksud Akta ini atau apa-apa perundangan
subsidiari yang dibuat di bawah Akta ini dan menzahirkan
kepada mana-mana orang lain maklumat atau apa-apa
perkara lain yang mungkin akan menjejaskan penyiasatan
itu atau penyiasatan yang dicadangkan itu; atau

_(b)_ mengetahui atau mempunyai alasan yang munasabah untuk
mengesyaki bahawa suatu penzahiran telah dibuat kepada
Pendaftar di bawah Akta ini dan menzahirkan kepada
mana-mana orang lain maklumat atau apa-apa perkara
lain yang mungkin menjejaskan apa-apa penyiasatan
yang mungkin dijalankan berikutan daripada penzahiran
itu,

melakukan suatu kesalahan.

(2) Tiada apa pun dalam subseksyen (1) menjadikannya suatu
kesalahan bagi seorang peguam bela dan peguam cara atau
pekerjanya untuk menzahirkan apa-apa maklumat atau perkara
lain—

_(a)_ kepada pelanggannya atau wakil pelanggannya berkaitan
dengan pemberian nasihat kepada pelanggan itu dalam
perjalanan dan bagi maksud khidmat profesional peguam
bela dan peguam cara itu; atau

_(b)_ kepada mana-mana orang pada menjangkakan, atau
berkaitan dengan dan bagi maksud, apa-apa prosiding
undang-undang.


-----

68 _Rang Undang-Undang_

(3) Subseksyen (2) tidak terpakai berhubung dengan apa-apa
maklumat atau perkara lain yang dizahirkan dengan tujuan untuk
melaksanakan apa-apa maksud yang menyalahi undang-undang.

(4) Dalam prosiding terhadap seseorang bagi suatu kesalahan
di bawah seksyen ini, menjadi suatu pembelaan jika orang itu
membuktikan bahawa—

_(a)_ dia tidak mengetahui atau mengesyaki bahawa penzahiran
yang dibuat di bawah perenggan (1)(b) berkemungkinan
menjejaskan penyiasatan itu; atau

_(b)_ dia mempunyai autoriti yang sah atau alasan yang
munasabah untuk membuat penzahiran itu.

**Kesalahan oleh pertubuhan perbadanan**

**85. (1) Jika sesuatu pertubuhan perbadanan melakukan suatu**
kesalahan di bawah Akta ini atau perundangan subsidiarinya,
mana-mana orang yang pada masa pelakuan kesalahan itu ialah
seorang pengarah, pekongsi, ketua pegawai eksekutif, ketua pegawai
operasi, pengurus, setiausaha atau pegawai lain yang seumpamanya
dalam pertubuhan perbadanan itu atau yang berupa bertindak atas
mana-mana sifat sedemikian atau yang dengan apa-apa cara atau
pada apa-apa takat bertanggungjawab bagi pengurusan apa-apa
hal ehwal pertubuhan perbadanan itu atau yang membantu dalam
pengurusan sedemikian—

_(a)_ boleh dipertuduh secara berasingan atau bersesama dalam
prosiding yang sama bersekali dengan pertubuhan
perbadanan itu; dan

_(b)_ jika pertubuhan perbadanan itu didapati bersalah melakukan
kesalahan itu, hendaklah disifatkan bersalah atas
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa
pengetahuan, persetujuan atau pembiarannya;
dan

(ii) bahawa dia telah mengambil segala langkah yang
munasabah dan menjalankan segala usaha yang
wajar untuk mengelak pelakuan kesalahan itu.


-----

_Perkongsian Liabiliti Terhad_ 69

(2) Jika mana-mana orang boleh di bawah Akta ini atau
perundangan subsidiarinya dikenakan apa-apa hukuman atau penalti
bagi perbuatan, peninggalan, pengabaian atau keingkarannya, dia
boleh dikenakan hukuman atau penalti yang sama bagi tiap-tiap
perbuatan, peninggalan, pengabaian atau keingkaran mana-mana
pekerja atau ejennya, atau pekerja kepada ejen itu, jika perbuatan,
peninggalan, pengabaian atau keingkaran itu telah dilakukan—

_(a)_ oleh pekerja orang itu dalam perjalanan pekerjaannya;

_(b)_ oleh ejen itu semasa bertindak bagi pihak orang itu;
atau

_(c)_ oleh pekerja kepada ejen itu dalam perjalanan pekerjaannya
dengan ejen itu atau selainnya bagi pihak ejen itu yang
bertindak bagi pihak orang itu.

**Penalti am**

**86.** Seseorang yang melakukan suatu kesalahan di bawah Akta
ini yang baginya tiada penalti diperuntukkan dengan nyata boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi satu tahun atau
kedua-duanya.

**Pengkompaunan kesalahan**

**87.** (1) Pendaftar boleh, dengan keizinan bertulis Pendakwa Raya,
mengkompaun mana-mana kesalahan yang dilakukan oleh manamana orang di bawah Akta ini atau perundangan subsidiarinya
dengan membuat tawaran bertulis kepada orang yang disyaki telah
melakukan kesalahan itu untuk mengkompaun kesalahan itu apabila
dibayar kepada Pendaftar suatu amaun wang yang tidak melebihi
lima puluh peratus daripada denda maksimum bagi kesalahan itu
dalam masa yang dinyatakan dalam tawaran bertulis itu.

(2) Sesuatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu, atau apa-apa masa lanjutan yang
diberikan oleh Pendaftar, pendakwaan bagi kesalahan itu boleh
dimulakan pada bila-bila masa selepas itu terhadap orang yang
kepadanya tawaran itu dibuat.


-----

70 _Rang Undang-Undang_

(3) Jika sesuatu kesalahan telah dikompaun di bawah
subseksyen (1), tiada pendakwaan boleh dimulakan berkenaan
dengan kesalahan itu terhadap orang yang kepadanya tawaran
mengkompaun itu dibuat, dan apa-apa kelengkapan, peralatan,
bahan, buku, rekod, akaun, dokumen atau benda yang disita di
bawah Akta ini atau perundangan subsidiarinya yang berkaitan
dengan kesalahan itu boleh dilepaskan oleh Pendaftar, tertakluk
kepada apa-apa terma dan syarat yang difikirkannya patut untuk
dikenakan mengikut syarat kompaun itu.

(5) Segala wang yang diterima oleh Pendaftar di bawah seksyen
ini hendaklah dibayar ke dalam kumpulan wang yang ditubuhkan
di bawah seksyen 28 Akta Suruhanjaya Syarikat Malaysia
2001.

**Permulaan pendakwaan**

**88. Suatu pendakwaan bagi mana-mana kesalahan di bawah Akta**
ini tidak boleh dimulakan kecuali oleh atau dengan keizinan
bertulis Pendakwa Raya.

**Perlindungan terhadap guaman dan prosiding undang-**
**undang**

**89.** Tiada tindakan boleh diambil atau dibawa, dimulakan atau
dikekalkan dalam mana-mana mahkamah terhadap—

_(a)_ Pendaftar, atau ejen atau pekerja Suruhanjaya; dan

_(b)_ mana-mana orang lain bagi atau kerana atau berkenaan
dengan apa-apa perbuatan yang dilakukan atau berupa
sebagai dilakukan oleh orang itu di bawah perintah,
arahan atau petunjuk Pendaftar, atau ejen atau pekerja
Suruhanjaya,

jika perbuatan itu dilakukan dengan suci hati dan dengan
kepercayaan yang munasabah bahawa ia adalah perlu bagi maksud
yang diniatkan untuk dicapai olehnya dan bagi melaksanakan
peruntukan Akta ini.


-----

_Perkongsian Liabiliti Terhad_ 71

**Perlindungan kepada pekongsi, pegawai atau pekerja tertentu**
**yang membuat penzahiran**

**90.** (1) Jika seseorang pekongsi, pegawai atau pekerja sesuatu
perkongsian liabiliti terhad semasa melaksanakan kewajipannya
mempercayai dengan munasabah tentang apa-apa perkara yang
boleh atau akan menjadi suatu kemungkiran atau ketidakpatuhan
terhadap peruntukan Akta ini atau perundangan subsidiarinya, atau
mempunyai sebab untuk mempercayai bahawa suatu kesalahan
serius yang melibatkan fraud dan ketidakjujuran telah, sedang
atau mungkin dilakukan terhadap perkongsian liabiliti terhad itu
atau Akta ini oleh mana-mana pekongsi atau pegawai perkongsian
liabiliti terhad itu, pekongsi, pegawai atau pekerja itu boleh
melaporkan perkara itu secara bertulis kepada Pendaftar.

(2) Tiada pekongsi, pegawai atau pekerja perkongsian liabiliti
terhad itu boleh diberhentikan, diturunkan pangkat, digantung
kerja, diancam atau diganggu atau dengan apa-apa cara lain
didiskriminasikan terhadap terma-terma dan syarat-syarat perjanjian
perkongsian liabiliti terhad, kontrak pekerjaan atau instrumen lain
disebabkan oleh laporan yang dikemukakan olehnya di bawah
subseksyen (1).

(3) Tiada pekongsi, pegawai atau pekerja perkongsian liabiliti
terhad boleh dibawa guaman terhadapnya di mana-mana mahkamah
atau tertakluk kepada mana-mana proses tribunal, termasuk tindakan
disiplin bagi apa-apa laporan yang dikemukakan olehnya di bawah
subseksyen (1) dengan syarat bahawa laporan itu dibuat dengan
suci hati.

(4) Bagi maksud seksyen ini—

_(a)_ “suatu kesalahan serius yang melibatkan fraud dan
ketidakjujuran” ertinya suatu kesalahan yang boleh
dihukum dengan pemenjaraan selama tempoh tidak
kurang daripada dua tahun; dan

_(b)_ “pegawai” ertinya—

(i) seorang pegawai pematuhan; dan

(ii) seorang penerima atau pengurus bagi mana-mana
bahagian perusahaan perkongsian liabiliti terhad
itu yang dilantik di bawah kuasa yang terkandung
dalam mana-mana instrumen.


-----

72 _Rang Undang-Undang_

**Kuasa untuk membuat peraturan-peraturan**

**91. (1) Menteri boleh membuat peraturan-peraturan bagi atau**
berkenaan dengan—

_(a)_ kewajipan dan fungsi Pendaftar, Penolong Pendaftar atau
pekerja lain yang dilantik untuk membantu pentadbiran
Akta ini;

_(b)_ fi untuk dibayar kepada Pendaftar berkenaan dengan apaapa obligasi di bawah Akta ini;

_(c)_ cara bagaimana Pendaftar boleh menguruskan harta yang
terletak hak padanya di bawah seksyen 54; dan

_(d)_ segala perkara atau benda yang dikehendaki atau diberi kuasa
oleh Akta ini untuk ditetapkan atau diperuntukkan bagi
menjalankan atau melaksanakan sepenuhnya peruntukan
Akta ini.

(2) Mana-mana perundangan subsidiari yang dibuat di bawah
Akta ini boleh memperuntukkan bagi apa-apa perbuatan atau
peninggalan yang melanggar perundangan subsidiari itu menjadi
suatu kesalahan dan boleh memperuntukkan penalti denda tidak
melebihi lima ratus ribu ringgit atau pemenjaraan selama tempoh
tidak melebihi tiga tahun atau kedua-duanya.

**Kuasa untuk meminda Jadual**

**92.** Menteri boleh, melalui perintah, yang disiarkan dalam Warta
mengubah, memotong, menambah, menggantikan atau selainnya
meminda Jadual Pertama, Jadual Kedua dan Jadual Ketiga.

JADUAL PERTAMA

[Seksyen 2]

AMALAN PROFESIONAL

|Amalan profesional|Undang-undang yang mentadbir|Badan pentadbir|
|---|---|---|


1. A k a u n t a n A k t a A k a u n t a n 1 9 6 7 I n s t i t u t A k a u n t a n
bertauliah [Akta 94] Malaysia


-----

_Perkongsian Liabiliti Terhad_ 73

|Amalan profesional|Undang-undang yang mentadbir|Badan pentadbir|
|---|---|---|
|2. Peguam bela dan peguam cara|(i) Akta Profesion Undang-Undang 1976 [Akta 166] (ii) Ordinan Peguam Bela Sabah [Sabah Bab 2] (iii) Ordinan Peguam Bela Sarawak [Sarawak Bab 110]|(i) Majlis Peguam Malaysia (ii) P e r s a t u a n U n d a n g - Undang Sabah (iii) P e r s a t u a n Peguambela- P e g u a m b e l a Sarawak|
|3. Setiausaha|Akta Syarikat 1965 [Akta 125]|-Tiada-|



JADUAL KEDUA

[Seksyen 9]

PERUNTUKAN YANG TERPAKAI BAGI PERKONGSIAN LIABILITI TERHAD

1. Hak dan kewajipan bersama pekongsi-pekongsi dan hak dan kewajipan
bersama sesuatu perkongsian liabiliti terhad dan pekongsi-pekongsinya hendaklah
ditentukan, tertakluk kepada terma mana-mana perjanjian perkongsian liabiliti
terhad, oleh peruntukan dalam Jadual ini.

2. Semua pekongsi sesuatu perkongsian liabiliti terhad berhak untuk berkongsi
dengan sama rata modal dan keuntungan perkongsian liabiliti terhad itu.

3. Perkongsian liabiliti terhad itu mestilah menanggung rugi setiap pekongsi
berkenaan dengan pembayaran yang dibuat dan liabiliti peribadi yang ditanggung
oleh pekongsi itu—

_(a)_ dalam perjalanan biasa dan wajar perniagaan perkongsian liabiliti
terhad itu; dan

_(b)_ dalam atau tentang apa-apa jua yang dilakukan dengan perlu bagi
pemeliharaan perniagaan atau harta perkongsian liabiliti terhad itu.

4. Tiap-tiap pekongsi boleh mengambil bahagian dalam pengurusan perkongsian
liabiliti terhad itu.


-----

74 _Rang Undang-Undang_

5. Tiada pekongsi berhak kepada saraan kerana bertindak dalam perniagaan
atau pengurusan perkongsian liabiliti terhad itu.

6. Tiada seorang pun boleh dimasukkan sebagai pekongsi tanpa persetujuan
kesemua pekongsi yang sedia ada.

7. Tiada seorang pun boleh menyerah hak kesemua atau sebahagian daripada
kepentingannya dalam perkongsian liabiliti terhad itu tanpa persetujuan kesemua
pekongsi yang sedia ada.

8. Apa-apa perkara atau isu yang berhubungan dengan perkongsian liabiliti
terhad itu hendaklah diputuskan melalui ketetapan yang diluluskan oleh majoriti
bilangan pekongsi, dan bagi maksud ini, setiap pekongsi hendaklah mempunyai
satu undi.

9. Setiap pekongsi hendaklah memberikan penjelasan yang benar dan maklumat
lengkap bagi semua perkara yang menyentuh perkongsian liabiliti terhad itu
kepada mana-mana pekongsi lain atau wakil di sisi undang-undang pekongsi
lain itu.

10. Jika seseorang pekongsi, tanpa persetujuan perkongsian liabiliti terhad
itu, menjalankan apa-apa perniagaan yang sama jenis seperti dan bersaing
dengan perkongsian liabiliti terhad itu, pekongsi itu mestilah menjelaskan
dan membayar kepada perkongsian liabiliti terhad itu semua keuntungan yang
dibuat oleh pekongsi itu dalam perniagaan itu.

11. Tiap-tiap pekongsi mestilah menjelaskan kepada perkongsian liabiliti terhad
itu bagi apa-apa faedah yang diperoleh oleh pekongsi itu tanpa persetujuan
perkongsian liabiliti terhad itu daripada apa-apa transaksi yang berkenaan
dengan perkongsian liabiliti terhad itu, atau daripada apa-apa kegunaan oleh
pekongsi itu daripada harta, nama atau apa-apa hubungan perniagaan perkongsian
liabiliti terhad itu.

12. Tiada majoriti pekongsi boleh memecat mana-mana pekongsi melainkan
jika kuasa untuk berbuat demikian telah diberikan oleh perjanjian secara nyata
antara pekongsi-pekongsi.

JADUAL KETIGA

[Seksyen 44]

Sesuatu perkongsian liabiliti terhad asing tidak boleh dianggap menjalankan
suatu perniagaan di Malaysia hanya atas sebab bahawa di Malaysia ia—

_(a)_ merupakan atau menjadi suatu pihak kepada apa-apa tindakan atau
guaman atau apa-apa prosiding pentadbiran atau timbang tara atau
melaksanakan penyelesaian bagi sesuatu tindakan, guaman atau
prosiding atau bagi apa-apa tuntutan atau pertikaian;

_(b)_ mengadakan mesyuarat atau menjalankan aktiviti lain berkenaan dengan
hal ehwal dalamannya;


-----

_Perkongsian Liabiliti Terhad_ 75

_(c)_ menyenggarakan apa-apa akaun bank;

_(d)_ melaksanakan apa-apa jualan melalui seorang kontraktor bebas;

_(e)_ cuba mendapatkan atau memperoleh apa-apa pesanan yang menjadi
suatu kontrak yang mengikat hanya jika pesanan itu diterima di luar
Malaysia;

_(f)_ mewujudkan keterangan tentang apa-apa hutang atau mewujudkan
suatu gadaian ke atas harta alih atau tak alih;

_(g)_ mendapatkan atau memungut mana-mana hutangnya atau menguatkuasakan
haknya berkenaan dengan apa-apa sekuriti yang berhubungan dengan
hutang itu;

_(h)_ menjalankan suatu transaksi terpencil yang diselesaikan dalam masa
tiga puluh satu hari, tetapi bukan merupakan satu daripada sebilangan
transaksi yang serupa dari semasa ke semasa;

_(i)_ melaburkan apa-apa dananya atau memegang harta; atau

_(j)_ mengimport barang-barang hanya sementara menurut Akta Kastam
1967 [Akta 235] bagi maksud pameran, pertunjukan, demonstrasi
atau sebagai sampel perdagangan dengan tujuan untuk pengeksportan
semula selepas itu dalam tempoh tiga bulan atau dalam apa-apa
tempoh lanjut yang dibenarkan oleh Ketua Pengarah Kastam dan
Eksais mengikut budi bicaranya.

HURAIAN

Rang Undang-Undang Perkongsian Liabiliti Terhad 2011 (“Akta yang dicadangkan”)
bertujuan untuk mengadakan peruntukan bagi pendaftaran, pentadbiran dan
pembubaran perkongsian liabiliti terhad dan bagi perkara yang berkaitan.

BAHAGIAN I

2. Bahagian I memperkatakan perkara permulaan.

3. _Fasal 1 mengandungi tajuk ringkas Akta yang dicadangkan dan bertujuan_
untuk membolehkan Menteri menetapkan tarikh permulaan kuat kuasa Akta
yang dicadangkan.

4. _Fasal 2_ mentakrifkan perkataan dan ungkapan tertentu yang digunakan
dalam Akta yang dicadangkan.

BAHAGIAN II

5. Bahagian II memperkatakan asas bagi sesuatu perkongsian liabiliti
terhad.


-----

76 _Rang Undang-Undang_

6. _Fasal 3_ bertujuan untuk memperuntukkan bahawa suatu perkongsian
liabiliti terhad yang didaftarkan di bawah Akta yang dicadangkan merupakan
suatu pertubuhan perbadanan dan mempunyai keperibadian undang-undang
yang berasingan daripada pekongsinya.

7. _Fasal 4 bertujuan untuk memperuntukkan ketidakpakaian Akta Perkongsian_
1961 dan rukun ekuiti dan _common law bagi suatu perkongsian liabiliti_
terhad.

BAHAGIAN III

8. Bahagian III memperkatakan peruntukan tentang penubuhan dan pendaftaran
sesuatu perkongsian liabiliti terhad.

9. _Fasal 5 bertujuan untuk menamakan Ketua Pegawai Eksekutif Suruhanjaya_
Syarikat Malaysia sebagai Pendaftar Perkongsian Liabiliti Terhad.

10. _Fasal 6_ bertujuan untuk memperuntukkan penubuhan suatu perkongsian
liabiliti terhad oleh dua orang atau lebih yang bersekutu bagi menjalankan
apa-apa perniagaan yang sah dengan tujuan untuk mendapatkan keuntungan
mengikut terma-terma perjanjian perkongsian liabiliti terhad itu. Walau
bagaimanapun, _fasal ini adalah tertakluk kepada_ _fasal 7 dan_ _8._

11. _Subfasal 7(1)_ bertujuan untuk membenarkan suatu perkongsian liabiliti
terhad untuk menjalankan perniagaan dengan kurang daripada dua orang
pekongsi bagi tempoh tidak melebihi enam bulan atau tempoh yang lebih lama
yang ditentukan oleh Pendaftar yang tidak melebihi satu tahun. _Subfasal 7(3)_
menjadikannya suatu kesalahan bagi suatu perkongsian liabiliti terhad untuk
menjalankan perniagaan yang berlawanan dengan subfasal 7(1) dan mahkamah
boleh, apabila disabitkan, memerintahkan perkongsian liabiliti terhad itu
dibubarkan dan namanya dipotong daripada daftar.

12. _Fasal 8 membenarkan suatu perkongsian liabiliti terhad untuk ditubuhkan_
bagi maksud menjalankan suatu amalan profesional yang pekongsinya hendaklah
terdiri daripada orang sebenar yang mengamalkan amalan profesional yang
sama dan mempunyai perlindungan insurans tanggung rugi profesional yang
berkuat kuasa.

13. _Fasal 9_ memperuntukkan bahawa hak dan kewajipan bersama pekongsi
sesuatu perkongsian liabiliti terhad, dan hak dan kewajipan bersama suatu
perkongsian liabiliti terhad dan pekongsinya hendaklah ditentukan oleh perjanjian
perkongsian liabiliti terhad dan jika tiada apa-apa perjanjian mengenai apaapa perkara yang dinyatakan dalam Jadual Kedua, Jadual Kedua hendaklah
terpakai.

14. _Fasal 10, 11 dan 12 bertujuan untuk memperuntukkan tatacara terperinci_
berkenaan dengan permohonan bagi pendaftaran sesuatu perkongsian liabiliti
terhad dan kuasa Pendaftar untuk mendaftarkan dan enggan mendaftarkan
perkongsian liabiliti terhad itu di bawah Akta yang dicadangkan.

15. _Fasal 13, 14 dan 15 bertujuan untuk memperuntukkan kehendak berhubung_
dengan nama sesuatu perkongsian liabiliti terhad, penempahan nama bagi
perkongsian liabiliti terhad itu dan pertukaran nama itu.


-----

_Perkongsian Liabiliti Terhad_ 77

16. _Fasal 16_ bertujuan untuk memberi Pendaftar kuasa untuk menghendaki
suatu perkongsian liabiliti terhad untuk menukarkan namanya dalam hal keadaan
tertentu.

17. _Fasal 17 bertujuan untuk menghendaki suatu perkongsian liabiliti terhad_
memberitahu Pendaftar tentang apa-apa perubahan yang dibuat ke atas butirbutir yang didaftarkan.

18. _Fasal 18 bertujuan untuk menghendaki suatu perkongsian liabiliti terhad_
untuk menyenggarakan suatu pejabat berdaftar di Malaysia.

19. _Fasal 19_ bertujuan untuk menyenaraikan dokumen yang hendaklah
disenggarakan oleh perkongsian liabiliti terhad di pejabat berdaftarnya.

20. _Fasal 20 bertujuan untuk menghendaki suatu perkongsian liabiliti terhad_
untuk mempamerkan nama dan nombor pendaftarannya di luar pejabat berdaftar
dan tempat perniagaan tertakluk kepada pengecualian tertentu.

BAHAGIAN IV

21. Bahagian IV memperkatakan pengurusan sesuatu perkongsian liabiliti
terhad.

22. _Fasal 21_ memperuntukkan liabiliti terhad bagi pekongsi dalam sesuatu
perkongsian liabiliti terhad yang mana pekongsi tidak bertanggungan sendiri
bagi apa-apa obligasi perkongsian liabiliti terhad itu yang berbangkit daripada
kontrak, tort atau selainnya semata-mata disebabkan menjadi seorang pekongsi
perkongsian liabiliti terhad itu.

23. _Fasal 22 memperuntukkan bahawa seseorang pekongsi atau bekas pekongsi_
perkongsian liabiliti terhad yang menerima suatu pembahagian daripada
perkongsian liabiliti terhad itu apabila perkongsian liabiliti terhad itu tidak
solven hendaklah bertanggungan sendiri ke atas perkongsian liabiliti terhad itu
bagi amaun atau nilai pembahagian itu jika pembahagain itu diterima dalam
tempoh dua tahun sebelum permulaan penggulungan perkongsian liabiliti terhad
itu.

24. _Fasal 23_ memperkatakan kuasa seseorang pekongsi, sebagai ejen suatu
perkongsian liabiliti terhad, untuk mengikat perkongsian itu bagi perbuatan
pekongsi itu atas sifat pekongsi itu sebagai seorang pekongsi tertakluk kepada
pengecualian tertentu.

25. _Fasal 24_ memperkatakan pemberhentian seseorang pekongsi daripada
perkongsian liabiliti terhad dan kesan pemberhentian itu.

26. _Fasal 25_ bertujuan untuk memperuntukkan kesan kebankrapan ke atas
pekongsi sesuatu perkongsian liabiliti terhad.

27. _Fasal 26_ memperkatakan tentang penyerahhakan kepentingan seseorang
pekongsi dalam pembahagian daripada perkongsian liabiliti terhad dan kesan
penyerahhakan itu.


-----

78 _Rang Undang-Undang_

28. _Subfasal 27(1)_ menghendaki suatu perkongsian liabiliti terhad untuk
melantik sekurang-kurangnya seorang pegawai pematuhan daripada kalangan
pekongsinya atau orang yang layak untuk bertindak sebagai setiausaha di bawah
Akta Syarikat 1965. Subfasal 27(6) memperuntukkan bahawa jika tiada pegawai
pematuhan dilantik maka semua pekongsi hendaklah disifatkan sebagai pegawai
pematuhan bagi pekongsian liabiliti terhad itu. Subfasal 27(7) memperuntukkan
bahawa seorang pegawai pematuhan hendaklah bertanggungjawab bagi
melakukan semua perbuatan, perkara atau benda yang dikehendaki dilakukan
oleh perkongsian liabiliti terhad di bawah _fasal_ _17, 19_ dan _20_ dan hendaklah
bertanggungan sendiri bagi semua penalti yang dikenakan ke atas perkongsian
liabiliti terhad itu bagi apa-apa pelanggaran terhadap fasal-fasal itu melainkan
jika dia memuaskan hati mahkamah yang mendengar perkara itu bahawa dia
tidak sepatutnya bertanggungan sedemikian.

29. _Fasal 28 memperuntukkan bahawa seseorang tidak boleh bertindak sebagai_
pegawai pematuhan jika dia ialah seorang bankrap yang belum dilepaskan atau
hilang kelayakan untuk bertindak sebagai pengarah atau setiausaha di bawah
Akta Syarikat 1965.

BAHAGIAN V

30. Bahagian V memperuntukkan penukaran sesuatu perkongsian konvensional
atau syarikat persendirian, mengikut mana-mana yang berkenaan, kepada suatu
perkongsian liabiliti terhad dan peruntukan kecualian dan peralihan berhubung
dengan penukaran itu.

31. _Fasal 29_ dan _30_ bertujuan untuk memperuntukkan penukaran sesuatu
perkongsian konvensional atau syarikat persendirian, mengikut mana-mana
yang berkenaan, kepada suatu perkongsian liabiliti terhad apabila kehendak
tertentu dipenuhi.

32. _Fasal 31_ bertujuan untuk menghendaki suatu perkongsian konvensional
atau syarikat persendirian untuk menyerah simpan pernyataan tertentu dengan
Pendaftar bagi maksud penukaran kepada suatu perkongsian liabiliti terhad.

33. _Fasal 32 memberi Pendaftar kuasa untuk mendaftarkan penukaran sesuatu_
perkongsian konvensional atau syarikat persendirian, mengikut mana-mana
yang berkenaan, kepada suatu perkongsian liabiliti terhad, atau untuk menolak
pendaftaran bagi penukaran sedemikian jika dia tidak berpuas hati dengan
maklumat yang diberikan.

34. _Fasal 33 memperuntukkan kesan pendaftaran penukaran sesuatu perkongsian_
konvensional atau syarikat persendirian kepada suatu perkongsian liabiliti
terhad.

35. _Fasal 34, 35, 36, 37, 38, 39 dan 40 memperkatakan peruntukan peralihan_
yang berhubungan dengan penukaran sesuatu perkongsian konvensional atau
syarikat persendirian kepada perkongsian liabiliti terhad.

36. _Fasal 40 bertujuan untuk memperuntukkan bahawa fasal 33 sehingga 39_
tidak terpakai bagi apa-apa kelulusan, permit atau lesen yang dikeluarkan di
bawah mana-mana undang-undang bertulis kepada perkongsian konvensional
atau syarikat persendirian yang berkuat kuasa sebaik sebelum tarikh pendaftaran
perkongsian liabiliti terhad itu.


-----

_Perkongsian Liabiliti Terhad_ 79

37. _Fasal 41 bertujuan untuk memperuntukkan bahawa tiap-tiap pekongsi bagi_
sesuatu perkongsian konvensional yang telah bertukar kepada suatu perkongsian
liabiliti terhad hendaklah terus bertanggungan sendiri bagi liabiliti dan obligasi
perkongsian liabiliti terhad itu yang ditanggung sebelum penukaran itu.

38. _Fasal 43 memperuntukkan bahawa semua buku statutori, daftar dan rekod_
lain yang dikehendaki untuk disenggarakan atau disimpan oleh suatu syarikat
persendirian di bawah Akta Syarikat 1965 hendaklah dipindahkan hakmilik
kepada perkongsian liabiliti terhad dan disimpan di pejabat berdaftarnya selama
tujuh tahun dari tarikh pendaftaran.

BAHAGIAN VI

39. Bahagian VI memperkatakan pendaftaran dan pemberhentian perniagaan
sesuatu perkongsian liabiliti terhad asing di Malaysia dan pelikuidasian atau
pembubaran sesuatu perkongsian liabiliti terhad asing di tempat pemerbadanannya,
penubuhannya atau tempat asalnya.

40. _Fasal 44_ menghendaki sesuatu perkongsian liabiliti terhad asing didaftarkan
sebelum menjalankan perniagaan di Malaysia. Suatu perkongsian liabiliti
terhad asing tidak dianggap sebagai menjalankan perniagaan di Malaysia jika
ia menjalankan aktiviti sebagaimana yang dinyatakan dalam Jadual Ketiga.

41. _Subfasal 45(1) menyenaraikan dokumen yang perlu diserah simpan dengan_
Pendaftar bagi maksud pendaftaran perkongsian liabiliti terhad asing. Subfasal
_45(2) membenarkan Pendaftar untuk mendaftarkan perkongsian liabiliti terhad_
asing jika kehendak tertentu dipenuhi.

42. _Fasal 46_ memperkatakan kehendak bagi sesuatu perkongsian liabiliti
terhad asing yang berhubungan dengan pegawai pematuhan, pejabat berdaftar,
dokumen yang hendaklah disimpan dan perakuan tahunan.

43. _Fasal 47 bertujuan untuk menghendaki suatu perkongsian liabiliti terhad_
asing yang terhenti mempunyai tempat perniagaan atau menjalankan perniagaan
di Malaysia untuk memberitahu Pendaftar tentang hakikat itu dan bertujuan
untuk memberi Pendaftar kuasa untuk mengeluarkan nama perkongsian liabiliti
terhad asing itu daripada daftar.

44. _Fasal 48_ memperkatakan tatacara terperinci bagi pelikuidasian atau
pembubaran suatu perkongsian liabiliti terhad asing di tempat pemerbadanannya,
penubuhannya atau tempat asalnya.

BAHAGIAN VII

45. Bahagain VII memperkatakan tatacara penggulungan, pembubaran dan
pemotongan bagi suatu perkongsian liabiliti terhad.

46. _Fasal 49 memperkatakan tatacara penerimaan dan penggulungan bagi suatu_
perkongsian liabiliti terhad. Dalam hal penerimaan bagi suatu perkongsian liabiliti
terhad, peruntukan Bahagian VIII (setakat yang peruntukan itu berhubungan
dengan syarikat berhad menurut syer) Akta Syarikat 1965 hendaklah terpakai.


-----

80 _Rang Undang-Undang_

Bagi maksud penggulungan oleh Mahkamah, Penggal 2 dan 4 Bahagian X
(setakat yang peruntukan itu berhubungan dengan syarikat berhad menurut
syer) Akta Syarikat 1965 dan Kaedah-Kaedah Syarikat (Penggulungan) 1972
hendaklah terpakai.

47. _Fasal 50_ memperuntukkan tatacara yang hendaklah dipatuhi bagi
penggulungan secara sukarela sesuatu perkongsian liabiliti terhad.

48. _Fasal 51 bertujuan untuk memberi Pendaftar kuasa untuk memotong nama_
suatu perkongsian liabiliti terhad daripada daftar dan untuk memperuntukkan
tatacara bagi pemotongan nama.

49. _Fasal 52 memberi Mahkamah Tinggi kuasa untuk membuat perintah bagi_
membatalkan pembubaran sesuatu perkongsian liabiliti terhad jika kehendak
tertentu dipenuhi.

50. _Fasal 53_ bertujuan untuk membenarkan Pendaftar untuk mewakili suatu
perkongsian liabiliti terhad yang telah dibubarkan di bawah _fasal 49, 50_ atau
_51, atau pelikuidasinya untuk melakukan atau menyebabkan dilakukan apa-apa_
tindakan pentadbiran untuk menjalankan, menyelesaikan atau melaksanakan
apa-apa urusan, transaksi atau perkara yang perkongsian liabiliti terhad itu
jika masih wujud adalah terikat di sisi undang-undang atau ekuiti.

51. _Fasal 54_ memperkatakan harta yang berbaki bagi sesuatu perkongsian
liabiliti terhad selepas ia dibubarkan di bawah fasal 49, 50 atau 51 yang tidak
dikumpulkan, direalisasikan atau selainnya dilupuskan atau diuruskan oleh
perkongsian liabiliti terhad itu atau pelikuidasinya yang mana semua harta
yang berbaki itu hendaklah terletak hak pada Pendaftar.

BAHAGIAN VIII

52. Bahagian VIII memperkatakan peruntukan penguatkuasaan.

53. _Fasal 55_ bertujuan untuk membenarkan Pendaftar memerintahkan
seseorang untuk memberikan apa-apa maklumat atau dokumen yang berkaitan,
atau keterangan yang Pendaftar mempunyai alasan yang munasabah untuk
mempercayai adalah berkaitan, bagi maksud menjalankan fungsi dan kuasanya
di bawah Akta yang dicadangkan.

54. _Fasal 56_ bertujuan untuk memberi Pendaftar kuasa untuk mendapatkan
akses kepada mana-mana tempat atau bangunan dan memeriksa dokumen bagi
maksud menentukan pematuhan sesuatu perkongsian liabiliti terhad terhadap
Akta yang dicadangkan.

55. _Fasal 57_ memberi Pendaftar kuasa untuk menyiasat pelakuan apa-apa
kesalahan di bawah Akta yang dicadangkan atau perundangan subsidiarinya.

56. _Fasal 58_ dan _59_ memperkatakan peruntukan yang berhubung dengan
kuasa penggeledahan dan penyitaan dengan waran dan penggeledahan dan
penyitaan tanpa waran, masing-masing.


-----

_Perkongsian Liabiliti Terhad_ 81

57. _Fasal 60_ memperkatakan capaian kepada data berkomputer.

58. _Fasal 61_ memperuntukkan bahawa waran geledah yang dikeluarkan di
bawah Akta yang dicadangkan adalah sah dan berkuat kuasa walau apa pun
kecacatan, kesilapan atau peninggalan dalam waran itu atau dalam permohonan
waran itu.

59. _Fasal 62 bertujuan untuk mengenakan kewajipan ke atas Pendaftar untuk_
menyediakan senarai benda yang disita di bawah Akta yang dicadangkan dan
untuk menghantar senarai itu kepada penghuni premis.

60. _Fasal 63_ memperkatakan tatacara bagi pelepasan benda yang disita di
bawah Akta yang dicadangkan.

61. _Fasal 64 bertujuan untuk membenarkan Pendaftar untuk memerintahkan_
kehadiran orang yang mempunyai pengetahuan tentang kes.

62. _Fasal 65 memberikan kuasa kepada Pendaftar yang menyiasat suatu kes_
di bawah Akta yang dicadangkan untuk memeriksa secara lisan mana-mana
orang yang dikatakan mempunyai pengetahuan tentang fakta dan hal keadaan
kes.

63. _Fasal 66_ memperkatakan kebolehterimaan pernyataan sebagai
keterangan.

64. _Fasal 67_ memperkatakan kos dan ganti rugi yang timbul daripada
penyitaan benda di bawah Akta yang dicadangkan.

BAHAGIAN IX

65. Bahagian IX memperkatakan peruntukan am.

66. _Fasal 68_ memperkatakan perakuan yang dikehendaki diserah simpan
secara tahunan oleh suatu perkongsian liabiliti terhad yang memperakui status
kesolvenan perkongsian liabiliti terhad itu. Kegagalan untuk mematuhi kehendak
ini merupakan suatu kesalahan.

67. _Fasal 69 bertujuan untuk mengawal selia penyimpanan dan pengauditan_
rekod perakaunan dan rekod lain bagi sesuatu perkongsian liabiliti terhad.

68. _Fasal 70_ memperuntukkan bahawa Pendaftar mestilah menyenggarakan
daftar yang difikirkannya perlu.

69. _Fasal 71 memperuntukkan tatacara bagi permohonan untuk membetulkan_
daftar dan kuasa Pendaftar untuk membetulkan daftar.

70. _Fasal 72 memberi Pendaftar kuasa untuk mengarahkan suatu perkongsian_
liabiliti terhad untuk menyerah simpan semula dokumen yang telah hilang atau
musnah dengan Pendaftar.

71. _Fasal 73 membenarkan Pendaftar untuk menyediakan suatu perkhidmatan_
penyerahsimpanan elektronik bagi dokumen yang dikehendaki oleh Akta yang
dicadangkan untuk diserah simpan dengan Pendaftar.


-----

82 _Rang Undang-Undang_

72. _Fasal 74 memberi Pendaftar kuasa untuk mengeluarkan dokumen secara_
elektronik.

73. _Fasal 75_ memperkatakan kebolehterimaan dokumen yang diperakukan
oleh Pendaftar sebagai cabutan yang sebenar daripada dokumen yang diserah
simpan dengan atau yang dikeluarkan oleh Pendaftar.

74. _Fasal 76 bertujuan untuk memperuntukkan penyampaian dokumen kepada_
suatu perkongsian liabiliti terhad.

75. _Fasal 77_ bertujuan untuk memberi Pendaftar kuasa untuk mengeluarkan
notis, pekeliling, garis panduan atau nota amalan di bawah Akta yang
dicadangkan.

76. _Fasal 78_ bertujuan untuk memberi Pendaftar kuasa untuk mengambil
pelbagai tindakan pentadbiran terhadap orang yang tidak mematuhi apa-apa
peruntukan Akta yang dicadangkan atau perundangan subsidiarinya, notis,
pekeliling, garis panduan atau nota amalan.

77. _Fasal 79_ bertujuan untuk memberi Pendaftar kuasa untuk mengenakan
apa-apa fi berhubung dengan perkhidmatan yang diberikan oleh Pendaftar di
bawah Akta yang dicadangkan.

78. _Fasal 80 bertujuan untuk menjadikan suatu kesalahan untuk memberikan_
maklumat atau dokumen yang palsu atau mengelirukan kepada Pendaftar.

79. _Fasal 81_ bertujuan untuk menjadikan suatu kesalahan bagi mana-mana
orang untuk manjalankan perniagaan di bawah apa-apa nama atau gelaran
yang baginya “Perkongsian Liabiliti Terhad” atau singkatan “PLT” merupakan
perkataan atau singkatan akhir melainkan jika perniagaan itu didaftarkan dengan
sewajarnya di bawah Akta yang dicadangkan.

80. _Fasal 82 menjadikan suatu kesalahan untuk memusnahkan, menyembunyikan,_
mencacatkan atau mengubah apa-apa buku, rekod, akaun, dokumen, dsb.,
dengan niat untuk memfraud Pendaftar.

81. _Fasal 83_ menjadikan suatu kesalahan untuk menghalang Pendaftar yang
menjalankan suatu penggeledahan dengan enggan memberikan akses kepada
premis, mengamang, menghalang, menggalang atau melengahkan Pendaftar
dalam melaksanakan fungsinya di bawah Akta yang dicadangkan, atau enggan
mengemukakan apa-apa maklumat yang berhubung dengan kesalahan di bawah
Akta yang dicadangkan.

82. _Fasal 84_ bertujuan untuk memperuntukkan suatu kesalahan bagi
menzahirkan maklumat kepada mana-mana orang lain yang berkemungkinan
akan menjejaskan suatu penyiasatan di bawah Akta yang dicadangkan.

83. _Fasal 85_ bertujuan untuk memperuntukkan liabiliti pengarah, pekongsi,
pengurus, dll., atau pegawai seumpamanya yang lain dalam suatu pertubuhan
perbadanan bagi kesalahan yang dilakukan oleh pertubuhan perbadanan itu.


-----

_Perkongsian Liabiliti Terhad_ 83

84. _Fasal 86 bertujuan untuk mengenakan penalti am denda yang tidak melebihi_
lima puluh ribu ringgit atau pemenjaraan selama tempoh tidak melebihi satu
tahun atau kedua-duanya bagi kesalahan yang dilakukan di bawah Akta yang
dicadangkan yang tiada penalti diberikan secara nyata.

85. _Fasal 87 bertujuan untuk memberi Pendaftar kuasa untuk mengkompaun_
apa-apa kesalahan dengan keizinan bertulis Pendakwa Raya.

86. _Fasal 88_ memperuntukkan bahawa pendakwaan sesuatu kesalahan tidak
boleh dimulakan kecuali oleh atau dengan keizinan bertulis Pendakwa Raya.

87. _Fasal 89_ memperuntukkan perlindungan bagi Pendaftar, atau ejen atau
pekerja Suruhanjaya yang menjalankan apa-apa kuasa di bawah Akta yang
dicadangkan daripada tindakan guaman jika perbuatan itu dilakukan dengan
suci hati.

88. _Fasal 90_ memperuntukkan perlindungan bagi pekongsi, pegawai atau
pekerja sesuatu perkongsian liabiliti terhad yang melaporkan kepada Pendaftar
berkenaan dengan perkara tertentu yang berhubung dengan perkongsian liabiliti
terhad itu.

89. _Fasal 91_ bertujuan untuk memberi Menteri kuasa untuk membuat
peraturan-peraturan dan untuk memperuntukkan penalti denda yang tidak
melebihi lima ratus ribu ringgit atau pemenjaraan selama tempoh yang tidak
melebihi tiga tahun atau kedua-duanya bagi apa-apa perbuatan atau peninggalan
yang melanggar perundangan subsidiari itu.

90. _Fasal 92_ memberi Menteri kuasa untuk mengubah, memotong,
menambah, menggantikan atau selainnya meminda Jadual Pertama, Jadual
Kedua dan Jadual Ketiga.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U[2])2770]


-----

