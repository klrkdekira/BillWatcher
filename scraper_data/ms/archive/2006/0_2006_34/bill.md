---
Year: 2006
Bill: D.R.38/2006 - Rang Undang-Undang Koperasi (Pindaan) 2006 (Lulus)
Title: D.R.38/2006 - Rang Undang-Undang Koperasi (Pindaan) 2006 (Lulus)
Download URL: https://www.parlimen.gov.my/files/billindex/pdf/2006/DR382006.pdf
URL: https://www.parlimen.gov.my/files/billindex/pdf/2006/DR382006.pdf
---
---
Reading:
D.R.38/2006
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

**D.R. 38/2006**

RANG UNDANG-UNDANG

_b e r n a m a_

Suatu Akta untuk meminda Akta Koperasi 1993.

**[** **]**

**DIPERBUAT oleh Parlimen Malaysia seperti yang berikut:**

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Koperasi (Pindaan)
2006.

(2) Akta ini mula berkuat kuasa pada tarikh yang ditetapkan oleh

Menteri melalui pemberitahuan dalam _Warta_ dan Menteri boleh
menetapkan tarikh yang berlainan bagi permulaan kuat kuasa
peruntukan yang berlainan Akta ini.

**Pindaan tajuk panjang**

**2.** Akta Koperasi 1993 _[Akta 502],_ yang disebut "Akta ibu" dalam
Akta ini, dipinda dalam tajuk panjang, dengan menggantikan
perkataan "untuk menggalakkan perkembangan koperasi dan bagi
perkara yang berkaitan dengannya" dengan perkataan "untuk
menggalakkan perkembangan koperasi mengikut nilai-nilai kejujuran,
kebolehpercayaan dan ketelusan koperasi bagi menyumbang
ke arah mencapai objektif sosioekonomi negara dan bagi perkaraperkara yang berkaitan dengannya".


-----

**2** _Rang Undang-Undang_

**Pindaan am**

**3.** Akta ibu dipinda—

_(a)_ dalam teks bahasa kebangsaan, dengan menggantikan

perkataan "koperasi berdaftar" di mana-mana jua terdapat
dengan perkataan "koperasi";

_(b)_ dalam teks bahasa Inggeris, dengan menggantikan perkataan

"registered society" dan "society" di mana-mana jua
terdapat masing-masing dengan perkataan "co-operative
society";

_(c)_ dalam teks bahasa Inggeris, dengan menggantikan perkataan

"registered societies" dan "societies" di mana-mana jua
terdapat masing-masing dengan perkataan "co-operative
societies"; dan

_(d)_ dengan menggantikan perkataan "Ketua Pendaftar" di

mana-mana j u a terdapat dengan perkataan "Suruhanjaya".

**Pindaan seksyen 2**

4. Seksyen 2 Akta ibu dipinda—

_(a)_ dengan menggantikan takrif "anggota" dengan takrif yang

berikut:

' "anggota" termasuklah seseorang atau sesuatu

koperasi yang turut sama dalam permohonan pendaftaran
sesuatu koperasi dan yang telah menandatangani minit
mesyuarat agung permulaan koperasi itu dan seseorang
atau sesuatu koperasi yang diterima menjadi anggota
koperasi mengikut peraturan-peraturan dan undangundang kecilnya selepas pendaftaran;';


_(b)_ dengan memasukkan selepas takrif "anggota" takrif yang

berikut:

', "cawangan" termasuklah pejabat berdaftar koperasi,

suatu pejabat, suatu agensi, suatu pangkalan elektronik
dan termasuklah suatu tempat yang diadakan dan
disenggarakan bagi apa-apa tempoh masa untuk
menjalankan urusan koperasi;';


-----

_Koperasi (Pindaan)_ **3**

_(c) dengan menggantikan takrif "deposit" dengan takrif yang_

berikut:

' "deposit" ertinya suatu jumlah wang yang —

_(a)_ diterima atau dibayar atas terma yang kena dibayar

balik, dengan atau tanpa pulangan atau faedah atau
dengan suatu premium atau diskaun; atau

_(b)_ diterima atau dibayar atas terma yang kena dibayar

balik, sama ada keseluruhannya atau

sebahagiannya, dengan apa-apa balasan berupa
wang atau nilaian wang,


dan pembayaran balik itu adalah sama ada atas permintaan
atau pada suatu masa atau mengikut hal keadaan yang
dipersetujui oleh atau bagi pihak orang yang membuat
pembayaran itu dan orang yang menerimanya, tidak kira
sama ada transaksi itu diperihalkan sebagai suatu
pinjaman, pendahuluan, pelaburan, simpanan, jualan atau
jualan dan belian semula, tetapi tidak termasuk wang
yang dibayar secara bona fide —

_(i)_ dengan cara suatu pendahuluan atau suatu

pembayaran sebahagian di bawah suatu kontrak
bagi jualan, sewaan atau peruntukan lain harta atau
perkhidmatan, dan kena dibayar balik hanya dalam
keadaan bahawa harta atau perkhidmatan itu tidak
sebenarnya dijual, disewa atau selainnya

diperuntukkan;

_(ii) dengan cara jaminan bagi pelaksanaan suatu kontrak_

atau dengan cara jaminan berkenaan dengan apaapa kerugian yang mungkin berbangkit daripada
ketidaklaksanaan sesuatu kontrak; dan

(iii) tanpa menjejaskan subperenggan (ii), dengan cara

jaminan bagi penyerahan atau pemulangan apa-apa
harta, sama ada dalam suatu keadaan baik yang
tertentu atau selainnya,

dan hendaklah termasuk wang yang didepositkan oleh
mana-mana orang dengan sesuatu koperasi dalam suatu
akaun deposit tetap atau akaun simpanan atau akaun
deposit lain tetapi tidak termasuk suatu syer, yuran atau
simpanan khusus;';


-----

_4_ _Rang Undang-Undang_

_(d)_ dengan memasukkan selepas takrif "deposit" takrif yang

berikut:

' "ditentukan", jika tiada cara disebutkan, ertinya

ditentukan dari semasa ke semasa secara bertulis, dan suatu
kuasa untuk menentukan termasuklah kuasa untuk
menentukan secara berlainan bagi orang, kelas, kategori
atau perihalan orang yang berlainan;';

_(e)_ dengan memasukkan selepas takrif "ditentukan" takrif

yang berikut:

' "ditetapkan", jika tiada cara disebutkan, ertinya

ditetapkan dari semasa ke semasa melalui perintah yang
disiarkan dalam Warta, dan suatu kuasa untuk menetapkan
termasuklah kuasa untuk menetapkan secara berlainan bagi
orang, kelas, kategori atau perihalan orang yang
berlainan;';

_(f)_ dengan memasukkan selepas takrif "dividen" takrif yang

berikut:

' "dokumen" mempunyai erti yang sama seperti yang

ditakrifkan dalam Akta Keterangan 1950 [Akta 56]-;;

_(g)_ dengan memasukkan selepas takrif "dokumen" takrif yang

berikut:

' "harta" ertinya apa-apa harta alih atau tak alih dan

termasuklah—

_(a)_ apa-apa hak, kepentingan, hakmilik, tuntutan, hak

dalam tindakan, kuasa atau keistimewaan, sama ada
pada masa ini atau hadapan, atau sama ada terletak
hak atau kontingen, berhubung dengan apa-apa
harta, atau selainnya yang mempunyai nilai;

_(b)_ apa-apa dokumen pemindahhakan yang

disempurnakan bagi memindahhakkan,

menyerahhakkan, menetapkan, menyerahkan, atau
selainnya memindahkan atau melupuskan harta yang
orang yang menyempurnakan dokumen

pemindahhakan itu ialah tuan punya atau memiliki
atau yang dia berhak kepada suatu hak yang
kontingen, sama ada bagi semua kepentingan atau
bagi apa-apa kepentingan yang kurang;


-----

_Koperasi (Pindaan)_ _5_

_(c)_ apa-apa sekuriti, termasuk apa-apa saham, syer,

debentur dan kumpulan wang;

_(d)_ apa-apa surat cara boleh niaga, termasuk apa-apa

wang kertas bank, nota pembawa, bil

perbendaharaan, waran dividen, bil pertukaran, nota
janji hutang, cek dan sijil deposit boleh niaga;

_(e)_ apa-apa gadai janji atau gadaian, sama ada

menurut undang-undang atau saksama, jaminan,
lien atau sandaran, sama ada sebenar atau
konstruktif, surat hipotekasi atau resit amanah,
tanggung rugi, aku janji atau cara lain yang
menjamin pembayaran atau pelepasan suatu
hutang atau liabiliti, sama ada pada masa ini
atau hadapan, atau sama ada terletak hak atau
kontingen; dan

_(f)_ apa-apa harta ketara atau tidak ketara lain;';


_(h) dengan memasukkan selepas takrif "harta" takrif yang_

berikut:

' "honorarium" ertinya suatu bahagian keuntungan

bersih teraudit koperasi yang diagihkan antara beberapa
atau semua anggota Lembaga sebagai balasan bagi
perkhidmatan mereka yang lazimnya tidak diberi saraan;';

_(i) dengan memasukkan selepas takrif "honorarium" takrif yang_

berikut:

' "kanak-kanak" mempunyai erti yang sama seperti yang

ditakrifkan dalam Akta Kanak-Kanak 2001 [Akta 611]-;';

_(j) dengan memasukkan selepas takrif "kanak-kanak" takrif yang_

berikut:

' "kemudahan kredit" mempunyai erti yang sama

seperti yang ditakrifkan dalam Akta Suruhanjaya

Koperasi Malaysia 2006 [Akta ];';

_(k) dengan memasukkan selepas takrif "kesalahan boleh daftar"_

takrif yang berikut:

' "ketua pegawai eksekutif", berhubung dengan suatu

koperasi, ertinya seseorang dengan apa jua nama


-----

_Rang Undang-Undang_

dipanggil yang, sama ada secara individu atau bersesama
dengan seorang lain atau lebih bertanggungjawab,
tertakluk kepada kuasa Lembaga, bagi perjalanan urusan
dan aktiviti koperasi;';

_(I) dengan memotong takrif "Ketua Pendaftar";_

_(m)_ dengan memasukkan selepas takrif "ketua pegawai

eksekutif' takrif yang berikut:

' "koperasi" ertinya suatu pertubuhan orang

berautonomi yang bersatu secara sukarela untuk
memenuhi keperluan dan aspirasi ekonomi, sosial dan
budaya mereka yang sama melalui suatu perusahaan
milik bersama dan dikawal secara demokrasi yang
berdaftar di bawah Akta ini;';

_(n) dalam takrif "koperasi asas", dengan menggantikan perkataan_

"yang didaftarkan" dengan perkataan "sebagaimana yang
diperuntukkan";

_(o)_ dalam takrif "koperasi atasan", dengan menggantikan

perkataan "yang didaftarkan" dengan perkataan

"sebagaimana yang diperuntukkan";

_(p) dengan memotong takrif "koperasi berdaftar";_

_(q)_ dengan memasukkan selepas takrif "koperasi atasan" takrif

yang berikut:

' "koperasi ditetapkan" ertinya suatu koperasi yang

ditetapkan oleh Suruhanjaya melalui perintah secara
bertulis mengikut kelas, kategori, jenis, aktiviti dan
perihalan koperasi itu;';

_(r)_ dalam takrif "koperasi menengah", dengan menggantikan

perkataan "yang didaftarkan" dengan perkataan

"sebagaimana yang diperuntukkan";

_(s)_ dengan memasukkan selepas takrif "koperasi menengah"

takrif yang berikut:

' "Kumpulan Wang Rizab Statutori" ertinya suatu

kumpulan wang yang disenggara oleh tiap-tiap koperasi


-----

_Koperasi (Pindaan)_ _1_

menurut subseksyen 57(1) daripada keuntungan bersih
teraudit setiap tahun;';

_(t) dengan memasukkan selepas takrif "Lembaga" takrif yang_

berikut:

' "Menteri" ertinya Menteri yang dipertanggungkan

dengan tanggungjawab bagi pembangunan koperasi;';

_(u) dengan menggantikan takrif "pegawai" dengan takrif yang_

berikut:

' "pegawai" berhubung dengan suatu koperasi, ertinya

seorang pengerusi, setiausaha, bendahari atau mana-mana
anggota lain Lembaga dan termasuklah —

_(a)_ ketua pegawai eksekutif;

_(b)_ mana-mana orang yang diberi kuasa oleh Lembaga,

peraturan-peraturan atau perintah atau undangundang kecil untuk memberi arahan berkenaan
dengan urusan koperasi itu; atau

_(c)_ mana-mana pekerja;';

_(v) dengan memasukkan selepas takrif "pegawai" takrif yang_

berikut:

' "pembiayaan Islam" mempunyai erti yang sama

seperti yang ditakrifkan dalam Akta Suruhanjaya
Koperasi Malaysia 2006;';

_(w) dengan memasukkan selepas takrif "pembiayaan Islam"_

takrif yang berikut:

' "Pengerusi Eksekutif ertinya Pengerusi Eksekutif

Suruhanjaya;';

_(x) dengan memasukkan selepas takrif "peraturan" takrif yang_

berikut:

' "perbadanan" mempunyai erti yang sama seperti yang

ditakrifkan dalam Akta Syarikat 1965 [Akta 125]-;;


-----

_Rang Undang-Undang_


_(y) dengan memasukkan selepas takrif "perbadanan" takrif yang_

berikut:

"perbadanan berkaitan" ertinya suatu subsidiari atau

perbadanan bersekutu sesuatu koperasi atau sesuatu
perbadanan bersekutu suatu subsidiari sesuatu koperasi;';

_(z) dengan memasukkan selepas takrif "perbadanan berkaitan"_

takrif yang berikut:

' "perbadanan bersekutu" ertinya suatu perbadanan

yang tidak kurang daripada dua puluh peratus dan tidak
lebih daripada lima puluh peratus daripada syer
perbadanan itu dipegang oleh suatu perbadanan lain,
dengan perbadanan yang mula-mula disebut menjadi
suatu perbadanan sekutu bagi perbadanan yang lain itu;';

_(aa) dalam takrif "pelantikan", dengan memotong perkataan_

"melalui pemilihan";

_(bb) dengan memotong takrif "perniagaan pembiayaan";_

_(cc) dengan menggantikan takrif "prinsip koperasi" dengan takrif_

yang berikut:

' "prinsip koperasi" termasuklah—

_(a)_ keanggotaan sukarela dan terbuka;

_(b)_ kawalan demokratik oleh anggota;

_(c)_ penglibatan ekonomi oleh anggota;

_(d)_ autonomi dan kebebasan;

_(e)_ pendidikan, latihan dan maklumat;

_(f)_ kerjasama antara koperasi; dan

_(g)_ mengambil berat terhadap masyarakat;';

_(dd) dengan memasukkan selepas takrif "prinsip koperasi" takrif_

yang berikut:

' "pulangan" termasuklah apa-apa bentuk sewaan,

pulangan, dividen atau faedah, termasuk apa-apa fi


-----

_Koperasi (Pindaan)_

9

atau hadiah, yang kena dibayar atau akan diberikan
berhubung dengan apa-apa urus niaga, transaksi atau
surat cara;';

_(ee)_ dengan memasukkan selepas takrif "sabitan" takrif yang

berikut:

; "sekuriti" mempunyai erti yang sama seperti yang

ditakrifkan dalam Akta Suruhanjaya Sekuriti 1993 [Akta
_498]-;;_


_iff)_ dengan memasukkan selepas takrif "subsidiari" takrif yang

berikut:

' "Suruhanjaya" ertinya Suruhanjaya Koperasi

Malaysia yang ditubuhkan di bawah Akta Suruhanjaya
Koperasi Malaysia 2006;';


_(gg)_ dengan memasukkan selepas takrif "syer" takrif yang

berikut:

' "tahun kewangan" ertinya tempoh kewangan

perniagaan bagi setiap koperasi sebagaimana yang
diperuntukkan dalam undang-undang kecilnya;';

_(hh)_ dalam takrif "wang lebihan", dengan memasukkan selepas

perkataan "ertinya" perkataan ", tertakluk kepada peraturanperaturan,"; dan

_(ii) dalam takrif "yuran", dengan menggantikan perkataan "yang_

boleh dikeluarkan apabila tamat keanggotaannya" dengan
perkataan "tidak boleh dikeluarkan kecuali menurut syarat
yang ditetapkan dalam undang-undang kecil atau apabila
tamat keanggotaannya".

**Pemotongan seksyen 3**

**5.  Akta ibu dipinda dengan memotong seksyen 3.**

**Pindaan seksyen 5**

**6. Perenggan 5(l)(a) Akta ibu dipinda dengan menggantikan**
perkataan "satu ratus" dengan perkataan "lima puluh".


-----

10 _Rang Undang-Undang_

**Pindaan seksyen 6**

**7.** Subseksyen 6(2) Akta ibu dipinda—

_(a)_ dalam perenggan (a), dengan memotong perkataan "dan" di

hujung perenggan itu;

_(b)_ dengan menggantikan perenggan (b) dengan perenggan

yang berikut:

_"(b)_ dalam hal suatu koperasi asas, tertakluk kepada

subseksyen 8(2), minit mesyuarat agung

permulaan yang ditandatangani oleh sekurangkurangnya dua puluh lima orang yang hadir;
atau"; dan

_(c)_ dengan memasukkan selepas perenggan (b) perenggan

yang berikut:

_"(c)_ dalam hal suatu koperasi menengah atau koperasi

atasan, minit mesyuarat agung permulaan yang
ditandatangani oleh semua orang yang diberi kuasa
sewajarnya yang hadir.".


**Pindaan seksyen 10**

**8.** Seksyen 10 Akta ibu dipinda dengan menggantikan perkataan
"ditandatangani" dengan perkataan "dikeluarkan".

**Seksyen baru 10A dan 10B**

**9.** Akta ibu dipinda dengan memasukkan selepas seksyen 10
seksyen yang berikut:

**"Pengemukaan diri sebagai koperasi**

**10A.** (1) Tiada seorang pun boleh mengemukakan dirinya
sebagai suatu koperasi, atau menyatakan bahawa dia atau manamana orang lain menjalankan urusan suatu koperasi mengikut
apa-apa bentuk atau cara melainkan jika dia atau orang lain itu,
mengikut mana-mana yang berkenaan, berdaftar di bawah Akta
ini.

(2) Mana-mana orang yang melanggar subseksyen (1)

melakukan suatu kesalahan dan boleh, apabila disabitkan,
didenda tidak melebihi lima juta ringgit atau dipenjarakan
selama tempoh tidak melebihi lima tahun atau kedua-duanya.


-----

_Koperasi (Pindaan)_ 11

**Larangan penggunaan perkataan "koperasi", dll.**

**10B.** (1) Tiada seorang pun selain suatu koperasi boleh
berdagang atau menjalankan apa-apa urusan atau urus niaga di
bawah apa-apa nama atau gelaran yang perkataan "koperasi",
"koperatif', "ko-operatif', atau "ko-op", atau apa-apa terbitan
daripada perkataan ini dalam apa-apa bahasa, atau apa-apa
perkataan lain dalam apa-apa bahasa yang boleh ditafsirkan
sebagai menunjukkan penjalanan urusan atau urus niaga
sedemikian, berhubung dengan urusan atau urus niaga atau apaapa bahagian urusan atau urus niaga yang dijalankan oleh orang
itu, atau membuat apa-apa representasi yang bermaksud
sedemikian dalam apa-apa kepala bil, kertas surat, notis, iklan
atau mengikut apa-apa cara lain jua pun.

(2) Mana-mana orang yang melanggar subseksyen (1)

melakukan suatu kesalahan dan boleh, apabila disabitkan,
didenda tidak melebihi lima juta ringgit atau dipenjarakan
selama tempoh tidak melebihi lima tahun atau kedua-duanya dan
boleh sebagai tambahan, didenda harian lima ribu ringgit bagi
setiap hari kesalahan itu berterusan selepas sabitan.".

**Penggantian seksyen 12**

**10.** Akta ibu dipinda dengan menggantikan seksyen 12 dengan
seksyen yang berikut:

**"Nama berdaftar hendaklah dipamerkan**

**12.** Tiap-tiap koperasi berdaftar hendaklah mempamerkan
dengan ketara pada setiap cawangannya—

_(a)_ nama berdaftar koperasi itu; atau

_(b)_ dengan kelulusan bertulis terlebih dahulu Suruhanjaya,

apa-apa nama atau logo lain sebagaimana yang boleh
melambangkan koperasi itu.".

**Pindaan seksyen 13**

**11.** Seksyen 13 Akta ibu dipinda—

_(a) dengan menomborkan semula seksyen yang sedia ada_

sebagai subseksyen (1) seksyen itu;


-----

12 _Rang Undang-Undang_

_(b)_ dalam perenggan _(l)(a),_ dengan memasukkan selepas

perkataan "peraturan-peraturan" perkataan "atau perintah,
arahan atau garis panduan";

_(c)_ dalam perenggan (\)(b), dengan memotong perkataan "dan"

di hujung perenggan itu;

_(d)_ dalam perenggan (l)fcj, dengan menggantikan koma yang

terdapat selepas perkataan "anggotanya" dengan koma
bernoktah;

_(e)_ dengan memasukkan selepas perenggan _(\)(c)_ perenggan

yang berikut:

_"(d) suatu senarai anggota Lembaga;_

_(e)_ nama ketua pegawai eksekutifnya, jika ada; dan
_(f)_ suatu senarai pegawai koperasi yang berkenaan

dengan pengurusan koperasi itu, jika ada,"; dan


_(f)_ dengan memasukkan selepas subseksyen (1) subseksyen

yang berikut:

"(2) Mana-mana koperasi atau pegawai koperasi yang

tidak mematuhi subseksyen (1) melakukan suatu
kesalahan dan boleh, apabila disabitkan —

_(a)_ dalam hal suatu koperasi, didenda tidak melebihi

dua ratus ribu ringgit dan boleh sebagai
tambahan, didenda harian satu ratus ringgit bagi
setiap hari kesalahan itu berterusan selepas
sabitan; atau

_(b)_ dalam hal seorang pegawai koperasi, didenda

tidak melebihi dua ratus ribu ringgit atau
dipenjarakan selama tempoh tidak melebihi satu
tahun atau kedua-duanya dan boleh, sebagai
tambahan, didenda harian satu ratus ringgit bagi
setiap hari kesalahan itu berterusan selepas
sabitan.".

**Pindaan seksyen 14**

12. Seksyen 14 Akta ibu dipinda—

_(a)_ dengan menomborkan semula seksyen yang sedia ada

sebagai subseksyen (1) seksyen itu;

_(b)_ dalam perenggan _(l)(b),_ dengan memotong perkataan "dan

mesyuarat Lembaga";


-----

_Koperasi (Pindaan)_ 13

_(c)_ dalam perenggan _(l)(c),_ dengan memasukkan selepas

perkataan "keadaan kewangan koperasi itu" perkataan ",
termasuk minit mesyuarat Lembaga"; dan

_(d)_ dengan memasukkan selepas subseksyen (1) subseksyen

yang berikut:

"(2) Mana-mana koperasi atau pegawai koperasi yang

tidak mematuhi subseksyen (1) melakukan suatu
kesalahan dan boleh, apabila disabitkan —

_(a)_ dalam hal suatu koperasi, didenda tidak melebihi

dua ratus ribu ringgit dan boleh sebagai tambahan,
didenda harian satu ratus ringgit bagi setiap hari
kesalahan itu berterusan selepas sabitan; atau

_(b)_ dalam hal seorang pegawai koperasi, didenda tidak

melebihi dua ratus ribu ringgit atau dipenjarakan
selama tempoh tidak melebihi satu tahun atau
kedua-duanya dan boleh, sebagai tambahan,
didenda harian satu ratus ringgit bagi setiap hari
kesalahan itu berterusan selepas sabitan.".

**Pindaan seksyen 17**

13. Seksyen 17 Akta ibu dipinda—

_(a)_ dengan menomborkan semula seksyen yang sedia ada

sebagai subseksyen (1) seksyen itu; dan

_(b)_ dengan memasukkan selepas subseksyen (1) subseksyen

yang berikut:

"(2) Suruhanjaya boleh, pada bila-bila masa,

menghendaki undang-undang kecil suatu koperasi untuk
mengandungi peruntukan yang berhubungan dengan
kerahsiaan atau pendedahan yang dibenarkan dan
undang-undang kecil itu hendaklah, tertakluk kepada
subseksyen (1), mengikat koperasi itu dan anggotaanggotanya.".

**Seksyen baru 17A**

**14.** Akta ibu dipinda dangan memasukkan selepas seksyen 17
seksyen yang berikut:

**"Pemakaian undang-undang kecil**

**17A.** (1) Mana-mana undang-undang kecil sesuatu koperasi yang
tidak selaras dengan peruntukan Akta ini hendaklah terbatal
setakat ketidakselarasan itu.


-----

14 _Rang Undang-Undang_

(2) Tertakluk kepada mana-mana peraturan atau perintah

atau arahan atau garis panduan, tiap-tiap koperasi hendaklah
mengkaji semula undang-undang kecilnya dan membuat
pindaan yang perlu dalam masa dua tahun dari tarikh
permulaan kuat kuasa Akta ini, atau apa-apa tempoh lanjutan
sebagaimana yang diluluskan oleh Suruhanjaya, untuk
memastikan undang-undang kecilnya selaras dengan Akta ini.

(3) Jika koperasi itu, selepas kajian semula atau pindaan

yang dibuat di bawah subseksyen (2), berpendapat bahawa
undang-undang kecilnya adalah selaras atau sebaliknya,
Lembaga koperasi hendaklah memberitahu hakikat itu kepada
Suruhanjaya.


(4) Mana-mana koperasi atau pegawai koperasi yang tidak

mematuhi subseksyen (2) melakukan suatu kesalahan dan
boleh, apabila disabitkan —

_(a)_ dalam hal suatu koperasi, didenda tidak melebihi dua

ratus ribu ringgit dan boleh, sebagai tambahan,
didenda harian satu ratus ringgit bagi setiap hari
kesalahan itu berterusan selepas sabitan; atau

_(b)_ dalam hal seorang pegawai koperasi, didenda tidak

melebihi dua ratus ribu ringgit atau dipenjarakan
selama tempoh tidak melebihi enam bulan atau keduaduanya dan boleh, sebagai tambahan, didenda harian
satu ratus ringgit bagi setiap hari kesalahan itu
berterusan selepas sabitan.".

**Pindaan seksyen 18**

15. Seksyen 18 Akta ibu dipinda—

_(a)_ dalam subseksyen (3), dengan menggantikan perkataan

"dia" dengan perkataan "Suruhanjaya";

_(b)_ dengan menggantikan subseksyen (4) dengan subseksyen

yang berikut:

" (4) Sesuatu rayuan terhadap keengganan Suruhanjaya

untuk mendaftarkan apa-apa pindaan mana-mana

undang-undang kecil boleh dibuat kepada Menteri dan


-----

_Koperasi (Pindaan)_ 15

rayuan itu hendaklah dibuat dalam masa tiga bulan dari
tarikh keengganan itu."; dan

_(c) dalam subseksyen (6)_

(i) dalam teks bahasa kebangsaan, dengan

menggantikan perkataan "dia" dan "olehnya"

masing-masing dengan perkataan "Suruhanjaya"
dan "oleh Suruhanjaya"; dan

(ii) dalam teks bahasa Inggeris, dengan menggantikan

perkataan "he" dan "him" masing-masing dengan
perkataan "the Commission".


**Pindaan seksyen 18A**

**16.  Seksyen 18A Akta ibu dipinda—**

_(a)_ dalam subseksyen (1) —

(i) dalam teks bahasa kebangsaan, dengan menggantikan

perkataan "olehnya" dengan perkataan "oleh

Suruhanjaya"; dan

(ii) dalam teks bahasa Inggeris, dengan menggantikan

perkataan "him" di mana-mana jua terdapat dengan
perkataan "the Commission";

_(b)_ dalam perenggan (l)(a), dengan memotong perkataan "atau"

di hujung perenggan itu;

_(c)_ dalam perenggan (l)(b), dengan menggantikan noktah di

hujung perenggan itu dengan perkataan "; atau";

_(d)_ dengan memasukkan selepas perenggan (b) perenggan yang

berikut:

"(c) apabila pemberitahuan dibuat oleh Lembaga

sesuatu koperasi di bawah subseksyen 17A(3),
bahawa undang-undang kecil sesuatu koperasi
adalah tidak selaras dengan Akta ini."; dan


_(e)_ dalam subseksyen (2) teks bahasa Inggeris, dengan

menggantikan perkataan "his" dengan perkataan "its".


-----

16 _Rang Undang-Undang_

**Pindaan seksyen 19**

**17.** Akta ibu dipinda dengan menggantikan seksyen 19 dengan
seksyen yang berikut:

"19. (1) Tiada koperasi boleh membentuk, mempunyai,

memperoleh atau menubuhkan sesuatu subsidiari kecuali dengan
kelulusan bertulis terlebih dahulu Suruhanjaya.

(2) Tiada koperasi boleh memberikan apa-apa pembiayaan

Islam atau kemudahan kredit atau memberi apa-apa jaminan atau
aku janji bagi pembiayaan atau kemudahan itu atau memindahkan
apa-apa wang atau aset dalam apa-apa bentuk kepada subsidiarinya
kecuali dengan kelulusan bertulis terlebih dahulu Suruhanjaya.

(3) Suruhanjaya boleh, melalui suatu notis secara bertulis,

menghendaki mana-mana subsidiari sesuatu koperasi untuk
mematuhi apa-apa kehendak yang dikenakan oleh Akta ini,
peraturan-peraturan atau perintah atau arahan atau garis panduan.


(4) Mana-mana koperasi atau pegawai koperasi yang tidak

mematuhi subseksyen (1) atau (2) melakukan suatu kesalahan dan
boleh, apabila disabitkan —

_(a)_ dalam hal suatu koperasi, didenda tidak melebihi lima

ratus ribu ringgit dan boleh sebagai tambahan, didenda
harian satu ratus ringgit bagi setiap hari kesalahan itu
berterusan selepas sabitan; atau

_(b)_ dalam hal seorang pegawai koperasi, didenda tidak

melebihi lima ratus ribu ringgit atau dipenjarakan selama
tempoh tidak melebihi satu tahun atau kedua-duanya dan
boleh, sebagai tambahan, didenda harian satu ratus
ringgit bagi setiap hari kesalahan itu berterusan selepas
sabitan.".

**Seksyen baru 19A**

**18.** Akta ibu dipinda dengan memasukkan selepas seksyen 19
seksyen berikut:

**"Cawangan koperasi atau subsidiari**

**19A.** (1) Tiada koperasi atau subsidiari sesuatu koperasi boleh
membuka apa-apa cawangan di dalam atau di luar


-----

_Koperasi (Pindaan)_ 17

Malaysia tanpa kelulusan  bertulis  terlebih  dahulu
Suruhanjaya.


(2) Mana-mana koperasi atau pegawai koperasi yang tidak

mematuhi subseksyen (1) melakukan suatu kesalahan dan boleh,
apabila disabitkan, didenda tidak melebihi dua ratus ribu
ringgit.".

**Pemotongan seksyen 20**

19. Akta ibu dipinda dengan memotong seksyen 20.

**Pindaan seksyen 22**

**20.** Seksyen 22 Akta ibu dipinda—

_(a)_ dalam nota bahu, dengan memasukkan selepas perkataan

"syer" perkataan ", pulangan"; dan


_(b)_ dengan menggantikan perkataan "atau yuran" dengan

perkataan ", yuran, pulangan".

**Pindaan seksyen 23**

**21.** Seksyen 23 Akta ibu dipinda—

_(a)_ dalam nota bahu, dengan memasukkan selepas perkataan ",

yuran" perkataan ", pulangan"; dan


_(b)_ dengan menggantikan perkataan "atau yuran" dengan

perkataan ", yuran, pulangan".

**Pindaan seksyen 24**

**22.** Seksyen 24 Akta ibu dipinda—

_(a)_ dalam nota bahu, dengan memasukkan selepas perkataan

"harta dan" perkataan ", pulangan atau";


_(b)_ dengan memasukkan selepas perkataan "syer" di mana
mana jua terdapat  perkataan ", pulangan"; dan


-----

18 _Rang Undang-Undang_

_(c)_ dengan memasukkan selepas perkataan "atau faedah" di

mana-mana jua terdapat perkataan ", mengikut mana-mana
yang berkenaan,".

**Pindaan seksyen 25**

**23.** Seksyen 25 Akta ibu dipinda—

_(a)_ dalam nota bahu, dengan menggantikan perkataan "orang

belum dewasa" dengan perkataan "kanak-kanak";

_(b)_ dalam teks bahasa kebangsaan, dengan menggantikan

perkataan "orang belum dewasa" di mana-mana jua
terdapat dengan perkataan "kanak-kanak"; dan

_(c)_ dalam teks bahasa Inggeris —

(i) dalam subseksyen (1), dengan menggantikan perkataan

"minors" dengan perkataan "children"; dan

(ii) dengan menggantikan perkataan "minor" di mana
mana jua terdapat dengan perkataan "child".

**Pemotongan seksyen 29**

**24.** Akta ibu dipinda dengan memotong seksyen 29.

**Pindaan seksyen 31**

**25.** Seksyen 31 Akta ibu dipinda dalam nota bahu, dengan
menggantikan perkataan "Perwakilan" dengan perkataan

"Pengundian".

**Penggantian seksyen 32**

**26.** Akta ibu dipinda dengan menggantikan seksyen 32 dengan
seksyen yang berikut:

"Kontrak anggota kanak-kanak dengan koperasi

**32. Walau apa pun perenggan 26(b), seorang kanak-kanak yang**
diterima sewajarnya sebagai anggota mana-mana koperasi boleh
menyempurnakan apa-apa surat cara atau memberi apa-apa
penjelasan yang perlu disempurnakan atau diberikan


-----

_Koperasi (Pindaan)_ 19

di bawah Akta ini atau peraturan-peraturan, dan statusnya
sebagai seorang kanak-kanak tidaklah menjadi suatu alasan bagi
menidaksahkan atau mengelakkan apa-apa kontrak yang dibuat
olehnya dengan koperasi itu, sama ada sebagai prinsipal atau
sebagai penjamin, dan boleh dikuatkuasakan di sisi undangundang.".

**Seksyen bam 34A**

**27.** Akta ibu dipinda dengan memasukkan selepas seksyen 34
seksyen yang berikut:

**"Liabiliti anggota terhad oleh yuran atau syer**

**34A.** (1) Tertakluk kepada subseksyen (2), liabiliti seseorang
anggota, anggota sekarang atau bekas anggota, sesuatu koperasi
hendaklah setakat nilai nominal apa-apa syer yang dipegang,
atau dilanggani, olehnya.

(2) Jika dalam undang-undang kecil sesuatu koperasi amaun

liabiliti seseorang anggota dinyatakan lebih besar daripada nilai
nominal apa-apa syer yang dipegang atau dilanggani olehnya,
maka liabiliti anggota itu hendaklah setakat amaun yang lebih
besar itu.".

**Pindaan seksyen 35**

**28.** Subseksyen 35(1) Akta ibu dipinda, dengan memasukkan
selepas perkataan "hutang koperasi itu" perkataan ", dalam
pengehadan yang diperuntukkan dalam seksyen 34A,".

**Pindaan seksyen 36**

**29.** Seksyen 36 Akta ibu dipinda dengan memasukkan selepas
perkataan "peraturan-peraturan" perkataan "atau arahan atau garis
panduan".

**Pindaan seksyen 37**

**30.** Seksyen 37 Akta ibu dipinda dengan menggantikan perkataan
"Tiap-tiap koperasi" dengan perkataan "Melainkan jika Suruhanjaya
menentukan selainnya, tiap-tiap koperasi".


-----

20 _Rang Undang-Undang_

**Pindaan seksyen 38**

**31.** Akta ibu dipinda dengan menggantikan seksyen 38 dengan
seksyen yang berikut:

**"Mesyuarat agung permuiaan**

**38.** (1) Mesyuarat agung permuiaan sesuatu koperasi yang
dicadangkan hendaklah diadakan oleh anggota yang

dicadangkannya untuk—


_(a)_ bersetuju tentang pengemukaan permohonan koperasi

untuk didaftarkan;

_(b)_ menerima pakai undang-undang kecil yang dicadangkan;

_(c)_ memilih anggota Lembaga; dan

_(d)_ menjalankan apa-apa perkara lain sebagaimana yang

dikehendaki oleh undang-undang kecilnya atau

Suruhanjaya.


(2) Mesyuarat agung permuiaan yang diperuntukkan dalam

subseksyen (1) hendaklah mempunyai segala kuasa yang
seumpama sebagaimana dalam mesyuarat agung tahunan di
bawah seksyen 39 dan anggota itu hendaklah mempunyai hak
yang sama pada mesyuarat agung permuiaan itu sebagaimana
yang diperuntukkan di bawah peraturan-peraturan dan undangundang kecil.".

**Pindaan seksyen 39**

**32.** Seksyen 39 Akta ibu dipinda—

_(a)_ dengan menomborkan semula seksyen yang sedia ada

sebagai subseksyen (1) seksyen itu;

_(b)_ dalam subseksyen (1), dengan memasukkan selepas

perkataan "selepas berakhirnya setiap tahun kewangan"
perkataan "atau tempoh yang lebih panjang sebagaimana
yang diluluskan oleh Suruhanjaya"; dan


-----

_Koperasi (Pindaan)_ 21


_(c)_ dengan memasukkan selepas subseksyen (1) subseksyen

yang berikut:

"(2) Mana-mana koperasi atau pegawai koperasi yang

tidak mematuhi subseksyen (1) melakukan suatu
kesalahan dan boleh, apabila disabitkan, didenda tidak
melebihi dua ratus ribu ringgit.".

**Pindaan seksyen 40**

**33.** Seksyen 40 Akta ibu dipinda dalam subseksyen (2) —

_(a)_ dalam teks bahasa kebangsaan, dengan menggantikan

perkataan "diarahkannya" dengan perkataan "diarahkan
oleh Suruhanjaya"; dan

_(b)_ dalam teks bahasa Inggeris, dengan menggantikan perkataan

"he" dengan perkataan "the Commission".

**Penggantian seksyen 42**

**34.** Akta ibu dipinda dengan menggantikan seksyen 42 dengan
seksyen yang berikut:

**"Lembaga koperasi**

**42.** Tertakluk kepada peraturan-peraturan atau perintah atau
arahan atau garis panduan, tiap-tiap koperasi hendaklah
mempunyai suatu Lembaga, yang hendaklah terdiri daripada
tidak kurang daripada enam orang dan tidak lebih daripada lima
belas orang anggota yang dilantik dengan sewajarnya pada
mesyuarat agung tahunan.".

**Seksyen baru 42A**

**35.** Akta ibu dipinda dengan memasukkan selepas seksyen 42
seksyen yang berikut:

**"Jawatankuasa Audit Dalaman**

**42A.** (1) Lembaga hendaklah menubuhkan suatu Jawatankuasa
Audit Dalaman yang terdiri daripada tidak kurang daripada tiga
orang dan tidak lebih daripada lima orang anggota yang dilantik
dengan sewajarnya oleh Lembaga.


-----

22 _Rang Undang-Undang_

(2) Tugas dan tanggungjawab Jawatankuasa itu hendaklah

diperuntukkan dalam undang-undang kecil.


(3) Bagi maksud seksyen ini, perkataan "pegawai"

sebagaimana yang ditakrifkan dalam seksyen 2 tidaklah
termasuk anggota Jawatankuasa Audit Dalaman.".

**Pindaan seksyen 43**

**36. Akta ibu dipinda dengan menggantikan seksyen 43 dengan**
seksyen yang berikut:

**"Kelayakan bagi dilantik menjadi anggota Lembaga**

**43.** (1) Tiada seorang pun layak dilantik menjadi anggota
Lembaga atau kekal sebagai seorang anggota Lembaga sesuatu
koperasi jika dia telah —

_(a)_ disabitkan atas suatu kesalahan di bawah Akta ini;

atau

_(b)_ dipecat sebagai seorang pegawai sesuatu koperasi.

(2) Walau apa pun subseksyen (1) dan tertakluk kepada apa
apa arahan atau garis panduan sebagaimana yang ditentukan
oleh Suruhanjaya, sesuatu koperasi hendaklah, sebelum
pelantikan atau pelantikan semula mana-mana orang sebagai
anggota Lembaga, meminta penentusahan daripada Suruhanjaya
sama ada orang itu memenuhi kriteria layak dan sesuai
sebagaimana yang ditentukan oleh Suruhanjaya.

(3) Setelah penentusahan bahawa orang itu telah memenuhi

kriteria layak dan sesuai di bawah subseksyen (2), koperasi boleh
melantik atau melantik semula orang itu sebagai anggota
Lembaganya.

(4) Dari tahun ketiga pendaftaran sesuatu koperasi, tiada

seorang pun boleh dilantik sebagai anggota Lembaga koperasi
itu melainkan jika dia telah menjadi anggota koperasi itu bagi
tempoh minimum dua tahun.

(5) Subseksyen (4) tidak terpakai bagi sesuatu koperasi yang

anggotanya berjumlah lima puluh orang atau kurang dan bagi
sesuatu koperasi sekolah.".


-----

_Koperasi (Pindaan)_ **23**

**Pindaan seksyen 44**

**37.** Akta ibu dipinda dengan menggantikan seksyen 44 dengan
seksyen yang berikut:

"44. (1) Lembaga sesuatu koperasi hendaklah mewakili koperasi

itu di hadapan semua pihak berkuasa awam yang berwibawa dan
dalam semua urus niaga dan transaksi dengan orang ketiga,
hendaklah mempunyai kuasa untuk memulakan atau membela
guaman yang dibawa atas nama koperasi itu dan, pada
umumnya, hendaklah mengarahkan, menguruskan dan

mengawasi urusan atau aktiviti, kumpulan wang dan harta
koperasi itu, dan hendaklah menjalankan segala kuasa yang
perlu untuk memastikan pentadbiran dan pengurusan yang
sepenuhnya dan sepatutnya akan hal ehwal, urusan atau aktiviti
koperasi itu termasuk, dan walau apa pun keluasan makna di
atas, urusan atau aktiviti koperasi itu sebagaimana yang
dikehendaki di bawah peraturan-peraturan, kecuali kuasa yang
dikhaskan untuk mesyuarat agung anggota atau perwakilan.


(2) Mana-mana anggota Lembaga Koperasi yang tidak

mematuhi subseksyen (1) melakukan suatu kesalahan dan boleh,
apabila disabitkan, didenda tidak melebihi dua ratus ribu
ringgit.".

**Seksyen baru 44A dan 44B**

**38.** Akta ibu dipinda dengan memasukkan selepas seksyen 44
seksyen yang berikut:

**"Pendedahan kepentingan dalam pembiayaan Islam atau**

**kemudahan kredit oleh anggota Lembaga atau ketua**
**pegawai eksekutif**

**44A.** (1) Tiap-tiap anggota Lembaga atau ketua pegawai
eksekutif, jika ada, sesuatu koperasi yang mempunyai, dalam
apa-apa jua cara, sama ada secara langsung atau tidak langsung,
apa-apa kepentingan dalam sesuatu pembiayaan Islam atau
kemudahan kredit yang dicadangkan untuk diberikan kepada
mana-mana orang oleh koperasi itu hendaklah secepat yang
dapat dilaksanakan mengisytiharkan secara bertulis jenis
kepentingannya, pada suatu mesyuarat anggota Lembaga yang
dibentuk dengan sewajarnya, dan setiausaha koperasi


-----

24 _Rang Undang-Undang_

itu, jika ada, atau pegawai lain yang dilantik oleh koperasi bagi
maksud itu, hendaklah menyebabkan suatu salinan perisytiharan
itu untuk diedarkan dengan serta-merta kepada tiap-tiap anggota
Lembaga tidak kira sama ada dia hadir atau tidak pada
mesyuarat itu.

(2) Bagi maksud subseksyen (1), suatu notis am secara

bertulis yang disampaikan pada setiap anggota Lembaga
sesuatu koperasi yang disebut dalam subseksyen itu oleh
seorang anggota Lembaga koperasi itu, yang menjelaskan
bahawa dia mempunyai kepentingan dalam sesuatu pembiayaan
Islam atau kemudahan kredit itu, yang selepas tarikh notis
itu boleh diberikan kepada orang itu hendaklah disifatkan
sebagai perisytiharan kepentingan yang memadai berhubung
dengan sesuatu pembiayaan Islam atau kemudahan kredit
yang diberikan itu jika—

_(a)_ ia menyatakan jenis dan takat kepentingan orang itu;

atau

_(b)_ pada masa pembiayaan Islam atau kemudahan kredit

itu diberikan, kepentingannya tidak berbeza pada
jenisnya atau lebih besar daripada yang dinyatakan
dalam notis itu.

(3) Mana-mana anggota lembaga atau ketua pegawai eksekutif

sesuatu koperasi yang tidak mematuhi subseksyen (1) melakukan
suatu kesalahan dan boleh, apabila disabitkan, didenda tidak
melebihi lima ratus ribu ringgit atau dipenjarakan selama
tempoh tidak melebihi enam bulan atau kedua-duanya.

**Pendedahan percanggahan kepentingan oleh anggota**
**Lembaga dan ketua pegawai eksekutif**

**44B.** **(1)** Seseorang anggota Lembaga atau ketua pegawai
eksekutif, jika ada, sesuatu koperasi yang memegang suatu
jawatan atau memiliki sesuatu harta yang, sama ada secara
langsung atau tidak langsung, suatu kewajipan atau suatu
kepentingan mungkin wujud yang bercanggah dengan kewajipan
atau kepentingannya sebagai seorang anggota Lembaga atau
ketua pegawai eksekutif, hendaklah mengisytiharkan hakikat,
jenis dan takat percanggahan yang mungkin berbangkit pada
mesyuarat pertama Lembaga yang diadakan—

_(a)_ selepas dia menjadi seorang anggota Lembaga atau

ketua pegawai eksekutif, sesuatu koperasi; atau


-----

_Koperasi (Pindaan)_ **25**


_(b)_ jika dia telah pun menjadi seorang anggota Lembaga

atau ketua pegawai eksekutif sesuatu koperasi, selepas
dia mula memegang jawatan atau memiliki harta yang
melaluinya percanggahan itu mungkin berbangkit.

(2) Mana-mana anggota Lembaga atau ketua pegawai

eksekutif sesuatu koperasi yang tidak mematuhi subseksyen (1)
melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit atau dipenjarakan
selama tempoh tidak melebihi enam bulan atau kedua-duanya.".

**Pindaan seksyen 45**

**39.** Seksyen 45 Akta ibu dipinda—

_(a)_ dalam subseksyen (1), dengan memasukkan selepas

perkataan "peraturan-peraturan," perkataan "perintah atau";

_(b)_ dalam subseksyen (2), dengan memasukkan selepas perkataan

"peraturan-peraturan" perkataan ", perintah";

_(c)_ dalam subseksyen (3), dengan menggantikan perkataan

"pengurus" dengan perkataan "ketua pegawai eksekutif; dan

_(d)_ dengan memasukkan selepas subseksyen (3) subseksyen

yang berikut:

"(4) Mana-mana anggota Lembaga sesuatu koperasi

yang tidak mematuhi subseksyen (1) melakukan suatu
kesalahan dan boleh, apabila disabitkan, didenda tidak
melebihi dua ratus ribu ringgit.".

**Pindaan seksyen 46**

**40.** Seksyen 46 Akta ibu dipinda—

_(a)_ dalam nota bahu, dengan memotong perkataan "dan

Jawatankuasa Audit Dalaman";

_(b)_ dalam subseksyen (1), dengan memotong perkataan "atau

Jawatankuasa Audit Dalaman"; dan

_(c)_ dalam subseksyen (3), dengan memotong perkataan "atau

seseorang anggota Jawatankuasa Audit Dalaman suatu
koperasi".


-----

26 _Rang Undang-Undang_

**Pemotongan seksyen 49**

**41.** Akta ibu dipinda dengan memotong seksyen 49.

**Pindaan seksyen 50**

**42.** Seksyen 50 Akta ibu dipinda—

_(a)_ dalam perenggan (c), dengan memotong perkataan

"modal";

_(b)_ dengan menggantikan perenggan (e) dengan perenggan

yang berikut:

_"(e)_ tertakluk kepada subseksyen 52(1) atau peraturan
peraturan, deposit atau pinjaman daripada anggota
dan dengan kelulusan daripada Suruhanjaya,
daripada orang yang bukan anggota koperasi itu;";
dan

_(c)_ dalam perenggan (g), dengan memasukkan selepas perkataan

"kelulusan" perkataan "bertulis".

**Penggantian seksyen 51**

**43. Akta ibu dipinda dengan menggantikan seksyen 51 dengan**
seksyen yang berikut:


**"Pembiayaan  Islam  atau  kemudahan  kredit  oleh**

**koperasi**

**51.** (1) Tiada koperasi boleh memberikan apa-apa pembiayaan
Islam atau kemudahan kredit kecuali kepada anggotanya,
pekerjanya termasuk ketua pegawai eksekutif sebagaimana yang
diperuntukkan dalam skim perkhidmatan mereka, subsidiarinya
sebagaimana yang diperuntukkan di bawah subseksyen 19(2),
atau koperasi yang lain sebagaimana yang diluluskan oleh
Suruhanjaya, dan pembiayaan Islam atau kemudahan kredit itu
hendaklah tertakluk kepada arahan atau garis panduan yang
dikeluarkan oleh Suruhanjaya dan undang-undang kecil koperasi
itu.


-----

_Koperasi (Pindaan)_ **27**

(2) Subseksyen (1) tidak terpakai bagi sesuatu koperasi

yang dibenarkan untuk memberikan apa-apa pembiayaan
Islam atau kemudahan kredit yang diberikan —

_(a)_ dalam perjalanan urusannya sebagaimana yang

diperuntukkan dalam mana-mana undang-undang
bertulis lain yang menentukan operasinya; atau

_(b)_ mengikut undang-undang kecilnya.


(3) Suruhanjaya boleh, melalui perintah, melarang atau

menyekat pinjaman wang pada suatu gadaian atau gadai janji
harta tak alih oleh mana-mana koperasi atau kelas, kategori
atau perihalan sesuatu koperasi.".

**Penggantian seksyen 52**

**44.** Akta ibu dipinda dengan menggantikan seksyen 52 dengan
seksyen yang berikut:

**"Sekatan atas pinjaman**

**52. (1) Sesuatu koperasi boleh menerima deposit dan meminjam**
wang daripada anggotanya.

(2) Tertakluk kepada seksyen 52A dan peraturan-peraturan,

sesuatu koperasi boleh meminjam wang daripada orang yang
bukan anggota koperasi itu.

(3) Sesuatu koperasi hendaklah memberitahu anggotanya

mengenai pinjamannya di bawah subseksyen (1) pada mesyuarat
agung tahunannya.


(4) Mana-mana koperasi yang tidak mematuhi seksyen ini

melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit.".

**Seksyen baru 52A**

**45.** Akta ibu dipinda dengan memasukkan selepas seksyen 52
seksyen yang berikut:

**"Larangan mengenai deposit daripada bukan anggota**

**52A.** (1) Sesuatu koperasi tidak boleh menerima deposit daripada
orang yang bukan anggota koperasi itu kecuali sebagaimana
yang diperuntukkan dalam peraturan-peraturan.


-----

28 _Rang Undang-Undang_

(2) Mana-mana koperasi yang melanggar subseksyen (1)

melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit.".

**Pindaan seksyen 53**

**46.** Seksyen 53 Akta ibu dipinda—

_(a)_ dengan menomborkan semula seksyen yang sedia ada

sebagai subseksyen (1) seksyen itu;

_(b)_ dalam subseksyen (1), dengan menggantikan perkataan

"ditetapkan" dengan perkataan "dinyatakan"; dan

_(c)_ dengan memasukkan selepas subseksyen (1) subseksyen

yang berikut:

"(2) Mana-mana koperasi atau pegawai koperasi yang

tidak mematuhi subseksyen (1) melakukan suatu
kesalahan dan boleh, apabila disabitkan—

_(a)_ dalam hal suatu koperasi, didenda tidak melebihi

dua ratus ribu ringgit; atau

_(b)_ dalam hal seorang pegawai koperasi, didenda

tidak melebihi dua **ratus ribu ringgit** atau
dipenjarakan selama tempoh tidak melebihi enam
bulan atau kedua-duanya.".

**Pindaan seksyen 54**

**47.** Akta ibu dipinda dengan menggantikan seksyen 54 dengan
seksyen yang berikut:

"54. (1) Tertakluk kepada undang-undang kecilnya, sesuatu
koperasi boleh melaburkan wang lebihannya dalam—

_(a)_ mana-mana sekuriti yang dikeluarkan oleh Kerajaan

Malaysia, Bank Negara Malaysia atau mana-mana
sekuriti lain yang diluluskan oleh Suruhanjaya; atau

_(b)_ syer mana-mana koperasi lain.


-----

_Koperasi (Pindaan)_ 29


(2) Melainkan jika diperuntukkan selainnya dalam peraturan
peraturan, tiada koperasi boleh melabur wang lebihannya
dalam—

_(a)_ bon atau debentur mana-mana koperasi lain;

_(b)_ sekuriti mana-mana syarikat atau mana-mana pertubuhan

perbadanan yang didaftarkan di Malaysia, selain yang
dinyatakan dalam subseksyen (1);

_(c)_ subsidiarinya; atau

_(d)_ apa-apa cara lain sebagaimana yang ditentukan oleh

Suruhanjaya.

(3) Mana-mana koperasi atau pegawai koperasi yang tidak

mematuhi subseksyen (2) melakukan suatu kesalahan dan boleh,
apabila disabitkan—

_(a)_ dalam hal suatu koperasi, didenda tidak melebihi satu juta

ringgit; atau

_(b)_ dalam hal seorang pegawai koperasi, didenda tidak melebihi

satu juta ringgit atau dipenjarakan selama tempoh tidak
melebihi satu tahun atau kedua-duanya.".

**Seksyen baru 54A**

**48. Akta ibu dipinda dengan memasukkan selepas seksyen 54**
seksyen yang berikut:

**"Pelaburan dalam harta tak alih**

**54A.** (1) Melainkan jika diperuntukkan selainnya dalam
peraturan-peraturan dan subseksyen (2), tiada koperasi boleh
memperoleh, memegang atau melabur dalam apa-apa harta tak
alih.

(2) Subseksyen (1) tidak terpakai bagi sesuatu koperasi jika
_(a)_ pemegangan suatu harta tak alih itu adalah bagi pelunasan

suatu hutang seseorang anggota koperasi;

_(b)_ perniagaannya melibatkan pemerolehan, pelaburan dalam

atau penjualan harta tak alih;


-----

**30** _Rang Undang-Undang_

_(c)_ pemerolehan, pemegangan atau pelaburan suatu harta tak

alih itu adalah perlu bagi maksud perjalanan

perniagaannya; atau

_(d)_ koperasi itu memberi kemudahan perumahan atau

kemudahan lain untuk pekerjanya yang dinyatakan
dalam skim perkhidmatan mereka.


(3) Mana-mana koperasi atau pegawai koperasi yang tidak

mematuhi subseksyen (1) melakukan suatu kesalahan dan boleh,
apabila disabitkan —

_(a)_ dalam hal suatu koperasi, didenda tidak melebihi satu

juta ringgit; atau

_(b)_ dalam hal seorang pegawai koperasi, didenda tidak melebihi

satu juta ringgit atau dipenjarakan selama tempoh tidak
melebihi satu tahun atau kedua-duanya.".

**Pindaan seksyen 55**

**49.** Seksyen 55 Akta ibu dipinda—

_(a)_ dalam subseksyen (3), dengan menggantikan perkataan

"perenggan (l)fflj" dengan perkataan "subseksyen (1)"; dan

_(b)_ dalam subseksyen (4), dengan menggantikan perkataan

"tetapi boleh" dengan perkataan "kecuali".

**Pindaan seksyen 57**

**50.** Seksyen 57 Akta ibu dipinda—

_(a)_ dengan menggantikan subseksyen (1) dengan subseksyen

yang berikut:

"(1) Tiap-tiap koperasi hendaklah—

_(a)_ menyenggara suatu Kumpulan Wang Rizab

Statutori; dan

_(b)_ sebelum mengisytiharkan apa-apa dividen

daripada untung bersih terauditnya bagi setiap
tahun, selepas peruntukan yang wajar telah


-----

_Koperasi (Pindaan)_ 31

dibuat bagi pencukaian, memindahkan kepada
Kumpulan Wang Rizab Statutorinya daripada
untung bersih teraudit bagi setiap tahun—

(i) suatu jumlah wang yang sama banyak

dengan tidak kurang daripada dua puluh
lima peratus daripada untung bersih teraudit
bagi tahun itu, selagi amaun Kumpulan
Wang Rizab Statutori itu kurang daripada
lima puluh peratus daripada syer dan
yurannya; atau

(ii) suatu jumlah wang yang sama banyak

dengan tidak kurang daripada lima belas
peratus daripada untung bersih teraudit
bagi tahun itu, selagi amaun Kumpulan
Wang Rizab Statutori itu adalah lima puluh
peratus tetapi kurang daripada seratus
peratus daripada syer dan yurannya.";

_(b) dengan memasukkan selepas subseksyen (1) subseksyen_

yang berikut:

" (IA) Walau apa pun subseksyen (1), Suruhanjaya

boleh dari semasa ke semasa menentukan suatu bahagian
berlainan daripada untung bersih teraudit bagi setiap
tahun, iaitu sama ada kurang atau lebih daripada
bahagian yang ditentukan dalam subseksyen (1), untuk
dipindahkan kepada Kumpulan Wang Rizab Statutori
sesuatu koperasi bagi maksud memastikan bahawa
amaun Kumpulan Wang Rizab Statutori bagi koperasi itu
adalah mencukupi bagi maksud perniagaannya dan
memadai berhubung dengan liabiliti-liabilitinya.


(1B) Walau apa pun subseksyen (1), Kumpulan Wang

Rizab Statutori boleh digunakan—

_(a)_ tertakluk kepada peraturan-peraturan atau

undang-undang kecil, bagi membayar syer atau
yuran yang dikeluarkan oleh anggota koperasi;
atau

_(b)_ dengan kelulusan Suruhanjaya dan tertakluk

kepada apa-apa terma dan syarat yang boleh
dikenakan oleh Suruhanjaya, bagi menerbitkan
syer bonus kepada anggota koperasi itu.


-----

**32** _Rang Undang-Undang_

(lc) Tiada apa pun dalam seksyen ini boleh memberi

sesuatu koperasi kuasa untuk membayar dividen
daripada Kumpulan Wang Rizab Statutori.

(ID) Kumpulan Wang Rizab Statutori tidak boleh

dibahagi dan tiada seorang pun anggota berhak untuk
menuntut suatu bahagian tertentu daripadanya.

(1E) Kumpulan Wang Rizab Statutori hendaklah

disenggara dalam suatu akaun yang berasingan dan
hendaklah dilaburkan dalam Akaun Deposit Koperasi
sebagaimana yang disebut dalam Akta Suruhanjaya
Koperasi Malaysia 2006.";

_(c)_ dalam subseksyen (2) —

_(i)_ dengan memasukkan selepas perkataan "setiap tahun

kewangan," perkataan "sebelum mengisytiharkan
apa-apa dividen"; dan

(ii) dengan menggantikan perkataan "Menteri" dengan

perkataan "Suruhanjaya";

_(d)_ dalam subseksyen (5) —

(i) dalam perenggan (a), dengan memotong perkataan

"dan pulangan atas deposit";

(ii) dengan menggantikan perenggan (b) dengan

perenggan yang berikut:

_"(b)_ pembayaran dividen, atas syer dan yuran

anggota koperasi sebagaimana yang

ditentukan oleh arahan atau garis panduan:

Dengan syarat bahawa, pembayaran dividen

daripada mana-mana sumber selain untung
bersih teraudit bagi tahun kewangan itu
tidak boleh dibuat kecuali dengan mendapat
kelulusan bertulis terlebih dahulu daripada
Suruhanjaya yang tidak boleh dalam manamana hal melebihi apa-apa kadar maksimum
sebagaimana yang ditentukan dalam arahan
atau garis panduan itu;";


(iii) dalam perenggan (c), dengan menggantikan

perkataan "diluluskan oleh Ketua Pendaftar;"


-----

_Koperasi (Pindaan)_ **33**

dengan perkataan "disyorkan oleh mesyuarat agung
tahunan dan diluluskan oleh Suruhanjaya; atau";
dan

(iv) dengan menggantikan perenggan (d) dengan

perenggan yang berikut:

_"(d) pembayaran untuk kebajikan anggotanya dan_

masyarakat."; dan

_(e)_ dalam subseksyen (6), dengan memotong perkataan

"pulangan atas deposit atau".

**Pindaan seksyen 58**

**51.** Seksyen 58 Akta.ibu dipinda dengan memasukkan selepas
subseksyen (5) subseksyen yang berikut:

"(6) Mana-mana koperasi atau pegawai koperasi yang tidak

mematuhi subseksyen (1), (2), (3) atau (4) melakukan suatu
kesalahan dan boleh, apabila disabitkan, didenda tidak melebihi
dua ratus ribu ringgit dan boleh, sebagai tambahan, didenda harian
tidak melebihi lima ratus ringgit bagi setiap hari kesalahan itu
berterusan selepas sabitan.".

**Pindaan seksyen 59**

**52.** Seksyen 59 Akta ibu dipinda—

_(a)_ dalam perenggan _(l)(a),_ dengan menggantikan perkataan

"penyata sumber dan penggunaan wang" dengan perkataan
"dan apa-apa penyata sebagaimana yang ditentukan oleh
Suruhanjaya,";

_(b)_ dalam perenggan (l)fcj, dengan memasukkan selepas

perkataan "jika ada;" perkataan "dan";

_(c)_ dalam perenggan (l)(d), dengan menggantikan perkataan ";

dan" di hujung perenggan itu dengan noktah;

_(d)_ dengan memotong perenggan (l)(e);

_(e)_ dengan memasukkan selepas subseksyen (2) subseksyen

yang berikut:

"(2A) Semua pandangan Suruhanjaya yang mempunyai

kesan kewangan terhadap akaun teraudit dan kunci


-----

34 _Rang Undang-Undang_

kira-kira koperasi hendaklah diselaraskan dengan

sewajarnya oleh koperasi dan ditunjukkan dengan jelas
dalam akaun teraudit koperasi dalam tahun kewangan
yang berikutnya.";

_(f)_ dalam perenggan _(3)(b),_ dengan menggantikan perkataan

"amaun" dengan perkataan "kadar dan amaun";

_(g)_ dengan memasukkan selepas perenggan _(3)(b)_ perenggan

yang berikut:

_"(ba) penerbitan  syer  bonus, jika  ada,  dan_

kriterianya;";

_(h)_ dalam perenggan _3(e),_ dengan memotong perkataan "dan"

di hujung perenggan itu;

_(i)_ dalam perenggan _(3)(f),_ dengan menggantikan noktah di

hujung perenggan itu dengan perkataan "; dan";

_(j)_ dengan memasukkan selepas perenggan _(3)(f)_ perenggan

yang berikut:

_"(g)_ sama ada semua pelarasan menurut subseksyen

59(2A) telah dijalankan dengan sewajarnya."; dan

_(k)_ dengan memasukkan selepas subseksyen (5) subseksyen

yang berikut:

"(6) Mana-mana koperasi atau pegawai koperasi yang

tidak mematuhi subseksyen (1) melakukan suatu
kesalahan dan boleh, apabila disabitkan, didenda tidak
melebihi dua ratus ribu ringgit dan boleh, sebagai
tambahan, didenda harian lima ratus ringgit bagi setiap
hari kesalahan itu berterusan selepas sabitan.".

**Pindaan seksyen 60**

**53. Seksyen 60 Akta ibu dipinda dengan menggantikan**
subseksyen (1) dengan subseksyen yang berikut:


"(1) Tiap-tiap koperasi hendaklah menyebabkan akaunnya

diaudit sekurang-kurangnya sekali pada tiap-tiap tahun kewangan
oleh—

_(a)_ seorang juruaudit yang diluluskan oleh Suruhanjaya; atau

_(b)_ seorang pegawai Suruhanjaya.".


-----

_Koperasi (Pindaan)_ 35

**Pindaan seksyen 61**

**54.** Seksyen 61 Akta ibu dipinda—

_(a)_ dalam subseksyen (1), dengan memasukkan selepas perkataan

"sebagaimana ditetapkan" perkataan "dan tertakluk kepada
apa-apa terma dan syarat yang disifatkannya patut"; dan

_(b)_ dengan menggantikan subseksyen (3) dengan subseksyen

yang berikut:

"(3) Kelulusan bagi pelantikan juruaudit di bawah

subseksyen (1) boleh dibatalkan jika Suruhanjaya
berpendapat bahawa audit yang dijalankan oleh juruaudit
itu tidak memuaskan.".

**Pindaan seksyen 62**

**55.** Seksyen 62 Akta ibu dipinda—

_(a)_ dalam perenggan _(a),_ dengan memotong perkataan "bagi

sejumlah wang yang melebihi sepuluh ribu ringgit";

_(b)_ dengan memasukkan selepas perenggan (a) perenggan yang

berikut:

_"(aa)_ dia ialah seorang anggota koperasi atau seorang

suami atau isteri kepada pegawai koperasi itu;";
dan

_(c)_ dalam perenggan (e), dengan memasukkan selepas perkataan

"dia telah" perkataan "dikompaunkan atau".

**Pindaan seksyen 63**

**56.** Seksyen 63 Akta ibu dipinda dengan memasukkan selepas
subseksyen (5) subseksyen yang berikut:

" (6) Mana-mana juruaudit yang tidak mematuhi seksyen ini

melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi satu tahun atau kedua-duanya.".


-----

36 _Rang Undang-Undang_

**Pindaan seksyen 64**

**57. Seksyen 64 Akta ibu dipinda—**

_(a)_ dengan memasukkan selepas perkataan "khas dengan

bertulis" perkataan "boleh memeriksa, dengan atau tanpa
notis, mana-mana koperasi dan bagi maksud pemeriksaan
itu";

_(b)_ dengan menggantikan perkataan "subsidiarinya" di mana
mana jua terdapat dalam seksyen itu dengan perkataan
"perbadanan berkaitan";

_(c)_ dengan menggantikan noktah di hujung seksyen itu dengan

noktah bertindih; dan

_(d)_ dengan memasukkan selepas seksyen 64 proviso yang

berikut:


"Dengan syarat bahawa, setakat yang selaras dengan

perjalanan pemeriksaan itu, apa-apa buku, akaun,
dokumen, sekuriti dan wang tunai itu tidak dikehendaki
untuk dikemukakan pada bila-bila masa atau di manamana tempat yang boleh mengganggu perjalanan yang
sepatutnya urusan harian biasa koperasi itu atau
perbadanan berkaitannya.".

**Pindaan seksyen 65**

**58. Akta ibu dipinda dengan menggantikan seksyen 65 dengan**
seksyen yang berikut:

"65. (1) Jika, dalam perjalanan, atau berikutan dengan suatu
pemeriksaan di bawah seksyen 64, ternyata bahawa suatu kesalahan
di bawah Akta ini, peraturan-peraturan atau perintah telah dilakukan,
Suruhanjaya atau pegawai yang diberi kuasa oleh Suruhanjaya secara
bertulis untuk membuat pemeriksaan itu boleh memasuki mana-mana
premis yang dipunyai oleh atau dihuni oleh koperasi itu atau manamana tempat lain yang -dipercayai boleh membantu pemeriksaan atau
penyiasatan dan boleh menyita dan menahan apa-apa buku, akaun,
dokumen sekuriti dan wang tunai koperasi itu yang boleh
memberikan keterangan bagi sesuatu kesalahan di bawah Akta ini,
peraturan

-----

_Koperasi (Pindaan)_ 37

peraturan atau perintah, jika pada pendapat Suruhanjaya atau
pegawainya yang diberi kuasa itu —

_(a)_ pemeriksaan buku, akaun, dokumen, sekuriti dan wang tunai

itu, penyalinannya atau pembuatan cabutan daripadanya,
tidak dapat dengan semunasabahnya diusahakan tanpa
menyita atau merampasnya;

_(b)_ buku, akaun, dokumen, sekuriti dan wang tunai itu boleh

diganggu atau dimusnahkan melainkan jika ia disita atau
dirampas; atau


_(c)_ buku, akaun, dokumen, sekuriti dan wang tunai itu

mungkin diperlukan sebagai keterangan dalam mana-mana
prosiding undang-undang, sama ada sivil atau jenayah,
yang boleh dimulakan di bawah atau berkaitan dengan Akta
ini, Akta Suruhanjaya Koperasi Malaysia 2006 atau manamana undang-undang bertulis lain.

(2) Tiada koperasi atau pegawai koperasi boleh—

_(a)_ gagal untuk—

(i) membenarkan akses kepada; (ii)

memberi milikan; atau (iii)

mengemukakan,

buku, akaun, dokumen, sekuriti atau wang tunainya; atau

_(b)_ gagal untuk memberi maklumat atau kemudahan,

sebagaimana yang diperuntukkan oleh seksyen ini.

(3) Mana-mana koperasi atau pegawai koperasi yang tidak

mematuhi subseksyen (1) atau (2) melakukan suatu kesalahan dan
boleh, apabila disabitkan—

_(a) dalam hal suatu koperasi, didenda tidak melebihi satu juta_

ringgit; atau


-----

38 _Rang Undang-Undang_

_(b) dalam hal seorang pegawai koperasi, didenda tidak melebihi_

satu juta ringgit atau dipenjarakan selama tempoh tidak
melebihi satu tahun atau kedua-duanya.".

**Pindaan seksyen 66**

**59.** Seksyen 66 Akta ibu dipinda dengan menggantikan
subseksyen (1) dan (2) dengan subseksyen yang berikut:

"66. (1) Suruhanjaya boleh, sama ada atau tidak, berikutan dengan
suatu pemeriksaan di bawah seksyen 64 atau audit di bawah
seksyen 60, mengadakan suatu siasatan atau mengarahkan manamana orang yang diberi kuasa oleh Suruhanjaya melalui perintah
secara bertulis bagi pihaknya untuk mengadakan suatu siasatan
tentang penubuhan, perjalanan dan kedudukan kewangan koperasi
itu dan perbadanan berkaitannya, jika ada.

(2) Bagi maksud suatu siasatan di bawah subseksyen (1),

Suruhanjaya atau orang yang diberi kuasa yang disebut dalam
subseksyen (1) boleh memanggil mana-mana orang, yang
Suruhanjaya atau orang yang diberi kuasa ada sebab untuk
percaya, mempunyai pengetahuan tentang mana-mana hal ehwal
koperasi itu dan boleh memeriksa orang itu dengan sumpah dan
boleh menghendaki mana-mana orang untuk mengemukakan atau
menyerahkan apa-apa buku, akaun dan dokumen dalam jagaannya
yang dipunyai oleh koperasi itu dan perbadanan berkaitannya, jika
ada, jika Suruhanjaya atau orang yang diberi kuasa itu mempunyai
sebab untuk mempercayai bahawa buku, akaun dan dokumen itu
boleh memberikan keterangan tentang sesuatu kesalahan di bawah
Akta ini, peraturan-peraturan atau perintah.".

**Penggantian seksyen 69**

**60.** Akta ibu dipinda dengan menggantikan seksyen 69 dengan
seksyen yang berikut:

**"Tindakan oleh Suruhanjaya berkenaan dengan koperasi**

**dalam hal keadaan tertentu**

**69. (1) Suruhanjaya selepas menjalankan kuasanya di bawah**
seksyen 64 atau 66, mengikut mana-mana yang berkenaan,


-----

_Koperasi (Pindaan)_ 39

dan jika Suruhanjaya berpuas hati bahawa sesuatu koperasi itu
—

_(a)_ menjalankan perniagaannya mengikut suatu cara yang

memudaratkan kepentingan koperasi, anggotanya,

pendepositnya, sektor koperasi atau orang awam secara
amnya;

_(b)_ adalah tidak solven, atau telah menjadi atau

berkerhungkinan akan menjadi tidak berupaya untuk
menunaikan kesemua atau mana-mana obligasinya, atau
hampir hendak menggantung pembayaran kepada
mana-mana pemiutang; atau

_(c)_ telah melanggar mana-mana peruntukan Akta ini atau

Akta Suruhanjaya Koperasi Malaysia 2006, atau manamana syarat pendaftarannya di bawah seksyen 7 atau
mana-mana undang-undang bertulis, tidak kira bahawa
tiada dakwaan jenayah berkenaan dengannya,


maka Suruhanjaya boleh, melalui perintah secara bertulis,
menjalankan mana-mana satu atau lebih kuasa yang berikut,
sebagaimana yang Suruhanjaya sifatkan perlu:

(i) menghendaki koperasi itu supaya mengambil apa-apa

langkah, atau apa-apa tindakan, atau melakukan atau
menahan daripada melakukan apa-apa perbuatan atau
perkara, berhubung dengan koperasi itu, atau urusannya
atau aktivitinya, atau pegawai-pegawainya;

fii) melarang sesuatu koperasi daripada melanjutkan apa-apa

pembiayaan Islam atau kemudahan kredit bagi apa-apa
tempoh sebagaimana yang dinyatakan dalam perintah
itu, dan menjadikan larangan itu tertakluk kepada apaapa syarat sebagaimana yang dikenakan oleh

Suruhanjaya, dan melalui perintah lanjutan yang
seumpamanya dibuat, melanjutkan tempoh yang disebut
terdahulu;

(iii) memecat mana-mana pegawai koperasi itu jika ia adalah

demi kepentingan koperasi bagi Suruhanjaya untuk
berbuat demikian, tetapi tiada seorang pun boleh
dipecat tanpa diberi suatu peluang untuk didengar,


-----

_Rang Undang-Undang_

dan apa-apa kekosongan yang wujud akibat pemecatan
itu hendaklah diisi mengikut cara yang diperuntukkan
dalam undang-undang kecil koperasi itu;

(iv) walau apa pun seksyen 42 —

(A) menggantung atau memecat daripada jawatan

mana-mana anggota Lembaga koperasi; atau

(B) melantik mana-mana orang atau orang sebagai

anggota Lembaga koperasi itu, dan

memperuntukkan supaya orang itu dibayar oleh
koperasi itu apa-apa saraan; atau

(C) membubarkan Lembaga koperasi itu;

(v) melantik seseorang untuk menasihati koperasi

berhubung dengan perjalanan urusan atau aktivitinya
yang sepatutnya, dan mengadakan peruntukan dalam
perintah itu supaya orang yang dilantik itu dibayar oleh
koperasi itu apa-apa saraan; atau

(vi) membekukan akaun koperasi yang dipegang dalam

koperasi lain atau bank bagi mengelakkan kerugian
atau penyalahgunaan dana koperasi itu.

_(2)_ Jika mana-mana hal keadaan yang dinyatakan dalam

perenggan (l)(a), (b) atau (c) wujud berkenaan dengan sesuatu
koperasi, Suruhanjaya boleh, sama ada atau tidak ia telah
menjalankan mana-mana kuasanya di bawah subperenggan
(l)(i), (ii), (iii), (iv), (v) atau (vi) melalui perintah yang
disiarkan dalam Warta —

_(a)_ bagi Suruhanjaya atau mana-mana orang yang dilantik

oleh Suruhanjaya untuk mengambil alih kawalan —

(i) semua harta, urusan, aktiviti dan hal ehwal

koperasi itu, dan menjalankan kesemua urusan,
aktiviti dan hal ehwalnya; atau

(ii) mana-mana bahagian daripada harta, urusan,

aktiviti dan hal ehwal koperasi itu, dan
menjalankan apa-apa bahagian daripada urusan,
aktiviti dan hal ehwalnya; dan


-----

_Koperasi (Pindaan)_ 41

_(b)_ bagi kos dan perbelanjaan Suruhanjaya, atau saraan

orang yang dilantik di bawah subseksyen (1), kena
dibayar daripada dana dan harta koperasi sebagai suatu
caj pertama; atau

_(c)_ untuk memerintahkan pembubaran koperasi itu.


(3) Suatu perintah Suruhanjaya di bawah subseksyen (1)

atau (2) boleh, dari semasa ke semasa, diubah suai, dipinda,
diubah atau diganti sama ada secara prospektif, atau jika ia
praktikal atau tidak adil untuk berbuat demikian, secara ke
belakang, melalui suatu perintah selanjutnya di bawah
subseksyen (1) atau (2), mengikut mana-mana yang berkenaan.

(4) Mana-mana orang yang terkilan dengan perintah

Suruhanjaya yang dibuat di bawah subperenggan (l)(i), (ii),
(iii), (iv), (v) atau (vi) boleh, dalam masa dua puluh satu hari
dari pembuatan perintah itu, merayu kepada Menteri, yang
hendaklah mengesahkan atau mengetepikan perintah itu dan
keputusan Menteri itu hendaklah muktamad dan konklusif.

_(5)_ Mana-mana koperasi atau pegawai koperasi yang tidak

mematuhi subperenggan (l)(i) atau (ii) melakukan suatu
kesalahan dan boleh, apabila disabitkan, didenda tidak melebihi
satu juta ringgit atau dipenjara selama tempoh tidak melebihi
satu tahun atau kedua-duanya.

_(6)_ Bagi maksud seksyen ini dan seksyen 69c "orang yang

dilantik" ertinya orang yang dilantik oleh Suruhanjaya, untuk
bertindak bagi pihaknya, untuk mengambil alih kawalan di
bawah perenggan (2)(a).".

**Seksyen baru 69A,** **69B,** **69C dan 69D**

**61. Akta ibu dipinda dengan memasukkan selepas seksyen 69**
seksyen yang berikut:

**"Peruntukan berhubung dengan pelantikan di bawah seksyen**

69

69A. (1) Seseorang yang dilantik oleh Suruhanjaya di bawah
subsubperenggan 69(l)(iv)(B) atau perenggan _69(2)(a)_

hendaklah menguruskan hal ehwal koperasi itu sehingga


-----

42 _Rang Undang-Undang_

Lembaga baru dipilih di bawah undang-undang kecil koperasi
itu atau, jika perintah yang dibuat di bawah subseksyen 69(1)
diketepikan oleh Menteri di bawah subseksyen 69(4).

(2) Seseorang yang dilantik oleh Suruhanjaya di bawah

subsubperenggan 69(l)(iv)(B), subperenggan 69(1 )(v) atau
perenggan 69(2)(a) hendaklah dilantik bagi suatu tempoh tidak
melebihi dua tahun, tetapi boleh dilantik semula bagi tiga
tempoh lanjutan berturut-turut yang tidak melebihi satu tahun
setiapnya, dan hendaklah, selama tempoh pelantikan atau
pelantikan semula itu, memegang pelantikan atau pelantikan
semulanya mengikut budi bicara Suruhanjaya.

(3) Terma dan syarat sesuatu pelantikan yang disebut dalam

subseksyen (1) hendaklah ditentukan oleh Suruhanjaya dan
hendaklah mengikat koperasi berkenaan.

(4) Pelantikan seseorang anggota Lembaga koperasi di

bawah subsubperenggan 69(l)(iv)(B) tidak menjejaskan manamana peruntukan undang-undang kecil yang membolehkan
koperasi itu mempunyai anggota tambahan Lembaga jika
bilangan maksimum anggota Lembaga yang dibenarkan di
bawah seksyen 42 belum lagi mencapai atau melebihi
pelantikan itu.

(5) Seseorang yang dilantik di bawah subseksyen (1)

tidak bertanggungan kepada koperasi atau menanggung
apa-apa obligasi kepada mana-mana anggota atau kepada
mana-mana orang bagi apa-apa tindakan yang dilakukan
olehnya dengan suci hati, semata-mata oleh sebab dia
memegang jawatan itu.

**Peruntukan berhubung dengan pemecatan jawatan di**
**bawah subperenggan 69(l)(iii) atau subsubperenggan**
**69(l)(iv)(A)**

**69B.** _(I)_ Mana-mana orang yang dipecat daripada jawatan di
bawah subperenggan 69(l)(iii) atau subsubperenggan

69(l)(iv)(A) hendaklah terhenti memegang jawatan yang dia
dipecat mulai tarikh yang ditetapkan dalam perintah itu, dan
tidak boleh selepas itu memegang apa-apa jawatan


-----

_Koperasi (Pindaan)_ **43**

lain dalam koperasi itu atau, mengikut apa-apa cara, sama ada
secara langsung atau tidak langsung, kena mengena dengan,
atau mengambil bahagian, atau terlibat dalam, apa-apa urusan,
aktiviti atau hal ehwal berhubung dengan koperasi itu.

(2) Mana-mana pegawai koperasi yang tidak mematuhi

subseksyen (1) melakukan suatu kesalahan dan boleh, apabila
disabitkan, didenda tidak melebihi satu juta ringgit atau
dipenjarakan selama tempoh tidak melebihi satu tahun atau
kedua-duanya dan boleh, sebagai tambahan, didenda harian
satu ratus ringgit bagi setiap hari kesalahan itu berterusan
selepas sabitan.

**Peruntukan berhubung dengan pengambilalihan kawalan**
**di bawah perenggan 69(2)(a)**

**69c.** (1) Jika kawalan sesuatu koperasi telah diambil alih
menurut suatu perintah di bawah perenggan 69(2)(a), koperasi
itu dan pegawainya hendaklah menyerahkan harta, urusan,
aktiviti dan hal ehwalnya kepada kawalan itu, dan hendaklah
memperuntukkan kepada Suruhanjaya dan, jika kawalan itu
diambil alih oleh orang yang dilantik di bawah perenggan
_69(2)(a),_ kepada orang yang dilantik itu, segala kemudahan
sebagaimana yang dikehendaki untuk menjalankan urusan,
aktiviti dan hal ehwal koperasi itu.

(2) Sepanjang tempoh kawalan sesuatu koperasi menurut

suatu perintah di bawah perenggan 69(2)(a), hendaklah terletak
hak pada Suruhanjaya, atau pada orang yang dilantik itu,
mengikut mana-mana yang berkenaan, semua kuasa koperasi
itu, anggotanya dan anggota Lembaganya, di bawah undangundang kecil koperasi itu, atau yang boleh dijalankan oleh
koperasi itu atau anggotanya atau anggota Lembaganya di
bawah mana-mana undang-undang bertulis, tidak kira sama ada
kuasa itu boleh dijalankan melalui ketetapan, ketetapan khas,
atau mengikut apa-apa cara lain, dan apa-apa kesulitan yang
timbul berhubung dengannya boleh diselesaikan oleh Menteri
melalui arahan secara bertulis.


-----

44 _Rang Undang-Undang_

(3) Selama tempoh berkuat kuasanya suatu perintah di

bawah perenggan _69(2)(a),_ tiada anggota Lembaga koperasi
yang dimaksudkan oleh perintah itu boleh, sama ada secara
langsung atau tidak langsung, terlibat dalam apa-apa urusan,
aktiviti dan hal ehwal berhubung dengan koperasi itu,
melainkan jika dikehendaki atau dibenarkan oleh Suruhanjaya
atau orang yang dilantik itu dan tiada saraan daripada apa jua
jenis boleh terakru atau kena dibayar kepada mana-mana
anggota Lembaga koperasi itu, melainkan jika ia diluluskan
secara bertulis oleh Suruhanjaya atau orang yang dilantik itu
berhubung dengan apa-apa urusan, aktiviti dan hal ehwal yang
dikehendaki atau dibenarkan oleh Suruhanjaya atau orang yang
dilantik itu.

(4) Suatu perintah di bawah perenggan _69(2)(a)_ tidak

mempunyai kesan sebagai memberi kepada, atau meletakhakkan
pada, Suruhanjaya atau orang yang dilantik itu, apa-apa
hakmilik kepada, atau apa-apa kepentingan benefisial dalam,
apa-apa harta koperasi yang dikaitkan dengan perintah itu.

(5) Mana-mana pegawai koperasi yang tidak mematuhi

subseksyen (1) atau (3) melakukan suatu kesalahan dan boleh,
apabila disabitkan, didenda tidak melebihi satu juta ringgit atau
dipenjarakan selama tempoh tidak melebihi satu tahun atau
kedua-duanya dan boleh, sebagai tambahan, didenda harian satu
ratus ringgit bagi setiap hari kesalahan itu berterusan selepas
sabitan.

**Penyelesaian penjalanan kuasa di bawah subseksyen 69(1)**
**dan (2) oleh Suruhanjaya**

**69D.** (1) Suruhanjaya hendaklah menyelesaikan apa-apa
penjalanan kuasa di bawah subseksyen 69(1) atau (2) dalam
tempoh yang tidak melebihi dua tahun melainkan jika tempoh
itu dilanjutkan oleh Menteri.

(2) Menteri boleh melanjutkan tempoh di bawah subseksyen

(1) bagi tiga tempoh lanjutan berturut-turut yang tidak melebihi
satu tahun setiapnya.


-----

_Koperasi (Pindaan)_ 45


(3) Setelah tamat apa-apa tempoh yang disebut dalam

subseksyen (1) atau (2), dan jika pada pendapat Suruhanjaya,
Suruhanjaya belum lagi selesai menjalankan kuasanya di
bawah subseksyen 69(1) atau (2), Suruhanjaya boleh
membubarkan koperasi itu.

(4) Jika Suruhanjaya berpendapat bahawa apa-apa

penjalanan kuasa yang disebut dalam subseksyen 69(1) atau (2)
telah diselesaikan, Suruhanjaya hendaklah menyerahkan apaapa harta, urusan, aktiviti dan hal ehwal koperasi kepada
Lembaga yang baru dilantik dan menyebabkan suatu notis
mengenai hal itu yang menyatakan tarikh penjalanan kuasa itu
telah diselesaikan untuk disiarkan dalam Warta".

**Pindaan seksyen 70**

**62.** Seksyen 70 Akta ibu dipinda—

_(a)_ dengan memasukkan selepas perkataan "telah dipecat atas"

perkataan "suatu"; dan

_(b)_ dengan menggantikan perkataan "peruntukan subseksyen

69(6)" dengan perkataan "subperenggan 69(l)(iii) atau
subsubperenggan 69(l)(iv)(A)".

**Pindaan seksyen 71**

**63.** Seksyen 71 Akta ibu dipinda—

_(a)_ dengan menggantikan subseksyen (1) dengan subseksyen

yang berikut:

"(1) Suruhanjaya boleh, jika Suruhanjaya berpendapat

bahawa sesuatu koperasi itu patut dibubarkan,

membubarkan koperasi itu dengan membuat suatu
perintah pembatalan pendaftaran koperasi itu —

_(a)_ apabila Suruhanjaya menjalankan kuasanya di

bawah subseksyen 69D(3);

_(b)_ apabila menerima suatu permohonan yang dibuat

oleh tiga per empat daripada anggota sesuatu
koperasi itu; atau


-----

46 _Rang Undang-Undang_

_(c)_ selepas suatu pemeriksaan telah dibuat di bawah

seksyen 64 atau 68 atau selepas suatu siasatan
telah dijalankan di bawah seksyen 66.";

_(b)_ dalam subseksyen (5) —

_(i) dalam teks bahasa kebangsaan, dengan menggantikan_

perkataan "dia" dengan perkataan "Suruhanjaya";

fii) dalam teks bahasa Inggeris, dengan menggantikan

perkataan "he" di mana-mana jua terdapat dengan
perkataan "the Commission"; dan

fiii) dengan menggantikan perkataan "aset" dengan

perkataan "harta"; dan


_(c)_ dalam subseksyen (6), dengan menggantikan perkataan

"digulung" dengan perkataan "dibubarkan".

**Pemotongan seksyen 71A,** **71B dan 71c**

**64.  Akta ibu dipinda dengan memotong seksyen 71A,** 71B dan 71c.

**Pindaan seksyen 72**

**65.** Seksyen 72 Akta ibu dipinda dalam subseksyen (1) —

_(a)_ dengan menggantikan perkataan "dia" dengan perkataan

"Suruhanjaya"; dan

_(b)_ dengan menggantikan perkataan "sepuluh" dengan perkataan

"lima belas".

**Pindaan seksyen 73**

**66.** Seksyen 73 Akta ibu dipinda dengan menggantikan perkataan
"71, 71A atau di bawah seksyen 72" dengan perkataan "71 atau
72".


-----

_Koperasi (Pindaan)_ 47

**Penggantian seksyen 74**

**67.** Akta ibu dipinda dengan menggantikan seksyen 74 dengan
seksyen yang berikut:

**"Pembubaran selepas pembatalan pendaftaran koperasi**

**74.** Jika pendaftaran sesuatu koperasi dibatalkan di bawah
seksyen 71 atau 72, Suruhanjaya boleh melantik seorang yang
berwibawa termasuklah seorang pegawai Suruhanjaya untuk
menjadi pelikuidasi koperasi itu.".

**Pindaan seksyen 75**

**68.** Seksyen 75 Akta ibu dipinda—

_(a)_ dalam subseksyen (2), dengan menggantikan perkataan

"koperasi kredit" dengan perkataan "koperasi ditetapkan";

_(b)_ dalam subseksyen (7) teks bahasa Inggeris, dengan

menggantikan perkataan "him" di mana-mana jua terdapat
dengan perkataan "it"; dan

_(c)_ dengan menggantikan subseksyen (8) dengan subseksyen

yang berikut:

"(8) Wang yang dipegang dalam Akaun Pelikuidasian

Koperasi boleh didepositkan atau dilaburkan mengikut
peraturan-peraturan, dan pendapatan bersih daripada
deposit atau pelaburan itu hendaklah dikreditkan kepada
Kumpulan Wang Pusat Koperasi yang hendaklah
dipegang dan ditadbirkan oleh Suruhanjaya mengikut
peraturan-peraturan.".

**Pindaan seksyen 77**

**69.** Akta ibu dipinda dengan menggantikan seksyen 77 dengan
seksyen yang berikut:

"77. Sesuatu perintah yang dibuat oleh pelikuidasi atau oleh

Suruhanjaya di bawah seksyen 75 atau 76 hendaklah
dikuatkuasakan oleh mana-mana mahkamah.".


-----

**48** _Rang Undang-Undang_

**Pindaan seksyen 79**

**70.** Subseksyen 79( 1) Akta ibu dipinda dengan memotong perkataan
"modal".

**Pindaan seksyen 80**

**71.** Seksyen 80 Akta ibu dipinda—

_(a)_ dengan menggantikan subseksyen (1) dengan subseksyen

yang berikut:

"(1) Jika, semasa pembubaran sesuatu koperasi atau

berikutan dengan suatu audit di bawah seksyen 60 atau
suatu pemeriksaan di bawah seksyen 64 atau 68 atau
suatu siasatan di bawah seksyen 66 atau suatu
penyiasatan di bawah Bahagian VI Akta Suruhanjaya
Koperasi Malaysia 2006, ternyata bahawa mana-mana
orang yang telah mengambil bahagian dalam pengelolaan
atau pengurusan koperasi itu atau mana-mana pegawai
koperasi terdahulu atau sekarang, ejen, atau anggota
koperasi itu telah menyalahgunakan atau menyimpan
atau menjadi bertanggungan pada atau bertanggungjawab
bagi apa-apa wang atau harta koperasi itu atau telah
melakukan misfeasans atau pecah amanah berhubung
dengan koperasi itu, Suruhanjaya boleh, atas usulnya
sendiri atau atas permohonan pelikuidasi atau

penyumbang, memeriksa kelakuan orang itu dan
membuat suatu perintah yang menghendakinya

membayar atau memulangkan wang atau harta atau
mana-mana bahagiannya dengan pulangan atau bunga
pada kadar yang difikirkan adil oleh Suruhanjaya atau
menyumbangkan sejumlah wang itu kepada aset koperasi
itu sebagai pampasan berkenaan dengan penyalahgunaan,
penyimpanan, ketidakjujuran atau pecah amanah itu
sebagaimana yang difikirkan adil oleh Suruhanjaya.";
dan

_(b)_ dalam subseksyen (2), dengan menggantikan perkataan

"Sesuatu" dengan perkataan "Walau apa pun undangundang bertulis lain, sesuatu".

**Pindaan seksyen 81**

**72.** Seksyen 81 Akta ibu dipinda dengan memotong perkataan
"71B atau".


-----

_Koperasi (Pindaan)_ 49

**Pindaan seksyen 82**

**73.** Seksyen 82 Akta ibu dipinda—

_(a)_ dalam perenggan _(3)(a)_ teks bahasa Inggeris, dengan

menggantikan perkataan "himself dengan perkataan "by
itself;

_(b)_ dalam perenggan _(3)(b),_ dengan memotong perkataan

"atau"; dan

_(c)_ dengan memasukkan selepas perenggan _(3)(b)_ perenggan

yang berikut:

_"(ba) merujuk pertikaian itu kepada tribunal yang_

ditubuhkan di bawah seksyen 83; atau".

**Pindaan seksyen 83**

**74.** Seksyen 83 Akta ibu dipinda—

_(a)_ dalam subseksyen (2), dengan menggantikan perkataan

"hendaklah" dengan perkataan "boleh"; dan

_(b)_ dalam subseksyen (4), dengan menggantikan perkataan

"hendaklah dirujukkan kepada tribunal itu" dengan
perkataan "boleh dirujuk kepada tribunal itu oleh
Suruhanjaya".

**Seksyen baru 84A**

**75.** Akta ibu dipinda dengan memasukkan selepas seksyen 84
seksyen yang berikut:

**"Perniagaan koperasi berasaskan Syariah**

**84A.** (1) Mana-mana koperasi yang menjalankan perniagaan
atau aktiviti yang berasaskan Syariah boleh, dari semasa ke
semasa, mendapatkan nasihat daripada Majlis Penasihat
Syariah mengenai operasi perniagaannya atau aktivitinya bagi
memastikan bahawa ia mengikut Syariah.


(2) Mana-mana koperasi yang menjalankan perniagaan di

bawah subseksyen (1) hendaklah mematuhi apa-apa arahan
bertulis yang dikeluarkan dari semasa ke semasa oleh
Suruhanjaya, selepas berunding dengan Majlis Penasihat
Syariah.


-----

50 _Rang Undang-Undang_

(3) Bagi maksud seksyen ini, "Majlis Penasihat Syariah"

ertinya Majlis Penasihat Syariah yang ditubuhkan di bawah
subseksyen 16B(1) Akta Bank Negara Malaysia 1958 _[Akta_
579].".

**Seksyen baru 85A**

**76.  Akta ibu dipinda dengan memasukkan selepas seksyen 85**
seksyen yang berikut:

**"Mengemukakan maklumat dan statistik**

**85A.** _(1)_ Sesuatu koperasi, seseorang pegawai koperasi,
seseorang anggota koperasi atau mana-mana orang yang
dikehendaki oleh Suruhanjaya hendaklah mengemukakan
kepada Suruhanjaya apa-apa penyata, statistik, dokumen atau
maklumat dalam apa-apa masa dan mengikut apa-apa cara atau
bentuk sebagaimana yang boleh dikehendaki oleh Suruhanjaya
melalui notis secara bertulis.


(2) Suruhanjaya boleh menghendaki dokumen atau

maklumat yang dikemukakan di bawah subseksyen (1) untuk
disahkan dengan sewajarnya oleh juruaudit.

(3) Mana-mana penyata, statistik, dokumen atau maklumat

yang dikemukakan kepada Suruhanjaya di bawah subseksyen
(1) hendaklah benar, tepat dan lengkap.

(4) Jika maklumat yang diperoleh oleh Suruhanjaya di

bawah subseksyen (1) berhubung dengan akaun atau hal ehwal
anggota koperasi, maklumat itu hendaklah dianggap sebagai
rahsia antara Suruhanjaya dengan anggota koperasi itu.

(5) Sesuatu koperasi hendaklah menzahirkan maklumat

kepada mana-mana biro kredit sebagaimana yang ditentukan
oleh Suruhanjaya.

(6) Bagi maksud subseksyen (5), apa-apa maklumat yang

diterima daripada sesuatu koperasi oleh biro kredit hendaklah
dianggap rahsia antara koperasi dengan biro kredit itu.

(7) Mana-mana koperasi, pegawai koperasi, anggota

koperasi atau mana-mana orang yang tidak mematuhi
subseksyen (1), (2), (3), (4), (5) atau (6) melakukan suatu


-----

_Koperasi (Pindaan)_ 51

kesalahan dan boleh, apabila disabitkan, didenda tidak
melebihi dua ratus ribu ringgit dan boleh sebagai tambahan,
didenda harian satu ratus ringgit bagi setiap hari kesalahan itu
berterusan selepas sabitan.".

**Pindaan seksyen 86**

**77. Akta ibu dipinda dengan menggantikan seksyen 86 dengan**
seksyen yang berikut:

"86. (1) Suruhanjaya boleh, dengan kelulusan Menteri, membuat
apa-apa peraturan di bawah seksyen ini sebagaimana yang perlu
bagi maksud melaksanakan atau memberikan kuat kuasa kepada
prinsip dan peruntukan Akta ini.

(2) Khususnya, tanpa menjejaskan keluasan kuasa yang

diberikan oleh subseksyen (1), peraturan-peraturan itu boleh —

_(a)_ menetapkan borang yang hendaklah digunakan dan syarat

yang hendaklah dipatuhi dalam memohon pendaftaran
sesuatu koperasi dan tatacara dalam hal permohonan itu;

_(b)_ menetapkan perkara yang berkenaan dengannya sesuatu

koperasi hendaklah atau boleh membuat undang-undang
kecil dan bagi tatacara yang hendaklah diikuti dalam
membuat, meminda dan membatalkan undang-undang
kecilnya termasuk undang-undang kecil yang tidak selaras
dengan peruntukan Akta ini dan syarat-syarat yang
hendaklah dipenuhi sebelum pembuatan, pindaan atau
pembatalan itu;

_(c)_ menetapkan segala perkara yang berhubungan dengan

pemilihan, pelantikan, tempoh jawatan dan kehilangan
kelayakan anggota Lembaga sesuatu koperasi dan

juruauditnya;

_(d)_ menetapkan cara bagaimana sesuatu perniagaan, aktiviti

atau hal ehwal tertentu boleh dijalankan oleh sesuatu
koperasi;

_(e)_ menetapkan maksud yang baginya simpanan khas sesuatu

koperasi boleh digunakan;


-----

52 _Rang Undang-Undang_

_(f)_ menetapkan segala perkara yang berhubungan dengan

penggabungan dan pembahagian mana-mana koperasi dan
pemindahan aset dan liabiliti koperasi itu, termasuk—

fi) peletakhakan aset dan liabiliti —

(A) koperasi yang bergabung dalam koperasi

gabungan itu;

(B) sesuatu koperasi dalam koperasi baru yang

diwujudkan menurut sesuatu pembahagian;
atau

(C) sesuatu koperasi dalam suatu koperasi lain

menurut sesuatu pemindahan; dan


fii) pendaftaran koperasi gabungan, koperasi baru dan

pembatalan pendaftaran, dalam hal suatu

penggabungan, koperasi yang bergabung, dalam hal
suatu pembahagian, koperasi yang sedia ada, dan
dalam hal suatu pemindahan, koperasi yang membuat
pemindahan;

_(g)_ menetapkan maksud yang baginya dana di dalam Akaun

Rizab, selain yang berbangkit daripada keuntungan modal,
boleh digunakan;

_(h)_ menetapkan cara bagaimana Kumpulan Wang Pusat

Koperasi dan Akaun Pelikuidasian Koperasi hendaklah
dipegang, ditadbir dan digunakan;

_(i)_ tertakluk kepada peruntukan nyata Akta ini, menentukan

dalam hal yang bagaimana sesuatu rayuan boleh dibuat
terhadap perintah Suruhanjaya dan menetapkan tatacara
yang hendaklah diikuti dalam mengemukakan dan
menyelesaikan rayuan itu;

_(j)_ menetapkan cara melantik seseorang penimbang tara dan

tatacara yang hendaklah diikuti dalam prosiding di hadapan
Suruhanjaya atau penimbang tara itu;

_(k) menetapkan tatacara yang hendaklah diikuti oleh pelikuidasi_

yang dilantik di bawah seksyen 74 dan hal yang
mengenainya rayuan boleh dibuat terhadap perintah
pelikuidasi itu;


-----

_Koperasi (Pindaan)_ **53**

_(I)_ menetapkan borang yang hendaklah digunakan, fi yang

hendaklah dibayar, tatacara yang hendaklah dipatuhi dan
semua perkara lain yang berkaitan dengan atau

bersampingan dengan pengemukaan, pendengaran dan
penyelesaian rayuan di bawah Akta ini atau peraturanperaturan;

_(m) mengadakan peruntukan bagi penubuhan Majlis Perundingan_

Koperasi Kebangsaan;

_(n)_ menetapkan cara bagaimana Kumpulan Wang Amanah

Pendidikan Koperasi, Kumpulan Wang Amanah

Pembangunan Koperasi dan apa-apa kumpulan wang lain
hendaklah dipegang, ditadbirkan dan digunakan;

_(o)_ mengadakan peruntukan bagi pelaburan wang sesuatu

koperasi dalam bon atau debentur mana-mana koperasi,
sekuriti mana-mana syarikat atau mana-mana pertubuhan
perbadanan yang didaftarkan di Malaysia atau dalam
subsidiarinya;

_(p)_ mengadakan peruntukan bagi pelaburan oleh sesuatu

koperasi dalam harta tak alih;

_(q)_ mengadakan peruntukan bagi penerimaan deposit oleh

sesuatu koperasi daripada orang yang bukan anggota
koperasi itu;

_(r)_ menetapkan tatacara berkenaan dengan pembayaran bagi

syer atau yuran yang dikeluarkan oleh anggota daripada
Kumpulan Wang Rizab Statutori;

_(s) mengadakan peruntukan bagi penubuhan subsidiari koperasi_

dan semua perkara yang berhubungan dengannya;

_(t)_ menetapkan tatacara bagi pengeluaran syer, pulangan atau

faedah anggota yang meninggal dunia oleh wakil yang sah,
penama, waris atau mana-mana orang, mengikut manamana yang berkenaan;

_(u)_ menetapkan kontrak yang dibuat antara koperasi dengan

anggota yang merupakan seorang kanak-kanak;

_(v)_ menetapkan kesalahan yang boleh dikompaun dan tatacara

bagi mengkompaun kesalahan itu;

_(w)_ menetapkan perkara yang berhubungan dengan mesyuarat

agung permulaan dan mesyuarat agung tahunan;


-----

54 _Rang Undang-Undang_

_(x)_ menetapkan tatacara berkenaan dengan pengeluaran dan

pemindahan syer, pulangan atau kepentingan seseorang
anggota apabila keanggotaan ditamatkan; dan

_(y)_ mengadakan peruntukan bagi apa-apa perkara lain yang

disifatkan oleh Suruhanjaya suai manfaat atau perlu bagi
maksud Akta ini.


(3) Tanpa menjejaskan peruntukan subseksyen (1) dan (2),

Suruhanjaya boleh, dengan persetujuan Menteri dan Menteri
Kewangan, membuat apa-apa peraturan sebagaimana yang perlu
bagi maksud mengawal atau mengawal selia perniagaan, aktiviti
atau hal ehwal, dan untuk mengadakan peruntukan bagi
pengurusan yang lebih baik, koperasi berdaftar yang menjalankan
perniagaan pengambilan deposit atau perniagaan insurans.

(4) Apa-apa peraturan yang dibuat di bawah seksyen ini boleh

berhubung dengan kesemua, atau mana-mana kelas, kategori atau
perihalan koperasi dan peruntukan yang berlainan boleh dibuat
bagi koperasi, kelas, kategori atau perihalan koperasi yang
berlainan.

(5) Mana-mana peraturan yang dibuat di bawah seksyen ini

hendaklah disiarkan dalam Warta".

**Seksyen baru 86A dan 86B**

**78. Akta ibu dipinda dengan memasukkan selepas seksyen 86**
seksyen yang berikut:

**"Kuasa untuk membuat perintah**

**86A.** Suruhanjaya boleh, dengan kelulusan Menteri, membuat
apa-apa perintah di bawah seksyen ini sebagaimana yang perlu
bagi maksud melaksanakan atau memberikan kuat kuasa
kepada prinsip dan peruntukan Akta ini.

**Kuasa untuk mengeluarkan arahan, garis panduan, dll.**

**86B.** (1) Suruhanjaya boleh mengeluarkan arahan, garis
panduan, surat pekeliling atau notis berkenaan dengan manamana peruntukan Akta ini termasuk perkara yang dinyatakan
dalam Jadual yang perlu atau suai manfaat untuk memberi kuat
kuasa sepenuhnya kepada atau untuk menjalankan mana-mana
peruntukan Akta ini.


-----

_Koperasi (Pindaan)_ 55


(2) Suruhanjaya, dengan kelulusan Menteri boleh, dari

semasa ke semasa, melalui perintah yang disiarkan dalam Warta,
mengubah, memotong, menambah kepada, menggantikan, atau
selainnya meminda Jadual di bawah subseksyen (1) dan apabila
penyiaran perintah itu, Jadual, sebagaimana yang diubah,
dipotong, ditambah kepada, digantikan atau selainnya dipinda,
hendaklah berkuat kuasa penuh dan hendaklah disifatkan
sebagai suatu bahagian integral Akta ini sebagaimana dari
tarikh penyiaran itu, atau dari apa-apa tarikh terkemudian
sebagaimana yang dinyatakan dalam perintah itu.

(3) Mana-mana arahan, garis panduan, surat pekeliling atau

notis yang dikeluarkan di bawah subseksyen (1) boleh
berhubung dengan kesemua, atau apa-apa kelas, kategori atau
perihalan koperasi, dan peruntukan yang berlainan boleh dibuat
untuk koperasi, kelas, kategori atau perihalan koperasi yang
berlainan.".

**Pindaan seksyen 87**

**79.** Akta ibu dipinda dengan menggantikan seksyen 87 dengan
seksyen yang berikut:

"87. (1) Menteri boleh, apabila berpuas hati bahawa adalah wajar

untuk berbuat demikian demi kepentingan perkembangan
koperasi pada amnya atau sesuatu koperasi tertentu atau sesuatu
kelas, kategori atau perihalan koperasi tertentu, melalui perintah
am atau khas, tertakluk kepada apa-apa syarat yang boleh
dikenakan olehnya, mengecualikan mana-mana koperasi atau
kelas, kategori atau perihalan koperasi, daripada mana-mana
peruntukan Akta ini, atau mengarahkan bahawa peruntukan itu
hendaklah terpakai bagi mana-mana koperasi atau kelas,
kategori atau perihalan koperasi, berkuat kuasa dari apa-apa
tarikh atau dengan apa-apa ubah suaian sebagaimana yang
dinyatakan dalam perintah itu.

(2) Apa-apa pengecualian yang dibuat di bawah subseksyen

(1) hendaklah disiarkan dalam Warta".

**Pemotongan seksyen 89**

**80.** Akta ibu dipinda dengan memotong seksyen 89.


-----

56 _Rang Undang-Undang_

**Pindaan seksyen 91**

**81.** Akta ibu dipinda dengan menggantikan seksyen 91 dengan
seksyen yang berikut:

"91. (1) Menjadi suatu kesalahan di bawah Akta ini jika—

_(a)_ sesuatu koperasi, seseorang pegawai koperasi atau

seseorang anggota koperasi melakukan apa-apa perbuatan
yang menghendaki keizinan atau kelulusan Suruhanjaya
atau mesyuarat agung tanpa terlebih dahulu mendapat
keizinan atau kelulusan itu;

_(b)_ sesuatu koperasi, seseorang pegawai koperasi atau

seseorang anggota koperasi yang abai atau enggan
melakukan sesuatu perbuatan atau perkara yang
dikehendaki oleh atau di bawah Akta ini, peraturanperaturan atau perintah, untuk dibuat; dan

_(c)_ sesuatu koperasi atau mana-mana orang yang melakukan

atau menyebabkan dilakukan apa-apa perbuatan atau
perkara yang dilarang oleh, atau tidak mematuhi kehendak
Akta ini, peraturan-peraturan atau perintah.

(2) Mana-mana koperasi, pegawai koperasi anggota koperasi,

atau mana-mana orang, yang melakukan kesalahan di bawah
seksyen ini boleh, apabila disabitkan, didenda satu ratus ribu
ringgit dan boleh sebagai tambahan, didenda harian satu ratus
ringgit bagi setiap hari kesalahan itu berterusan selepas
sabitan.".

**Pindaan seksyen 92**

**82.** Seksyen 92 Akta ibu dipinda dengan menggantikan perkataan
"mana-mana pegawai awam yang diberi kuasa secara bertulis
oleh Ketua Pendaftar" dengan perkataan "pegawainya yang diberi
kuasa olehnya".

**Penggantian seksyen 93**

**83.** Akta ibu dipinda dengan menggantikan seksyen 93 dengan
seksyen yang berikut:

**"Kuasa untuk mengkompaun kesalahan**

**93. (1) Pengerusi Eksekutif Suruhanjaya boleh, dengan**
keizinan secara bertulis Pendakwa Raya, mengkompaun


-----

_Koperasi (Pindaan)_ 57

apa-apa kesalahan yang dilakukan oleh mana-mana orang yang
boleh dihukum di bawah Akta ini atau mana-mana peraturan
atau perintah yang dibuat di bawah Akta ini, dengan membuat
suatu tawaran bertulis kepada orang itu untuk mengkompaun
kesalahan itu dengan membayar kepada Suruhanjaya dalam
apa-apa masa sebagaimana yang dinyatakan dalam tawaran itu
apa-apa jumlah wang yang tidak melebihi lima puluh peratus
daripada amaun denda maksimum termasuk denda harian, jika
ada, dalam hal suatu kesalahan yang berterusan, yang boleh
dikenakan kepada orang itu jika dia telah disabitkan atas
kesalahan itu.

(2) Apa-apa wang yang dibayar kepada Suruhanjaya

menurut peruntukan subseksyen (1) hendaklah dibayar ke
dalam dan menjadi sebahagian daripada kumpulan wang
operasi Suruhanjaya.

(3) Sesuatu tawaran di bawah subseksyen (1) boleh dibuat

pada bila-bila masa selepas kesalahan itu dilakukan, tetapi
sebelum apa-apa pendakwaan baginya telah dimulakan, dan
jika amaun yang dinyatakan dalam tawaran itu tidak dibayar
dalam masa yang dinyatakan dalam tawaran itu, atau apa-apa
pelanjutan masa yang boleh diberikan oleh Suruhanjaya,
pendakwaan bagi kesalahan itu boleh dimulakan pada bila-bila
masa selepas itu terhadap orang yang kepadanya tawaran untuk
mengkompaun itu dibuat.

(4) Jika sesuatu kesalahan telah dikompaun di bawah

subseksyen (1), tiada pendakwaan boleh dimulakan selepas itu
berkenaan dengan kesalahan itu terhadap orang yang
kepadanya tawaran untuk mengkompaun itu dibuat.".

**Seksyen baru 93A**

**84. Akta ibu dipinda dengan memasukkan selepas seksyen 93**
seksyen yang berikut:

**"Mahkamah boleh memerintahkan pematuhan**

93A. Jika sesuatu koperasi atau mana-mana orang telah
disabitkan atas suatu kesalahan di bawah Akta ini, mahkamah
boleh, sebagai tambahan kepada apa-apa denda atau


-----

58 _Rang Undang-Undang_

tempoh pemenjaraan yang boleh dikenakan, memerintahkan
koperasi atau orang itu untuk membetulkan pelanggaran Akta
ini yang berkenaan dengannya koperasi atau orang itu telah
disabitkan.".

**Jadual baru**

**85.** Akta ibu dipinda dengan memasukkan selepas seksyen 96
Jadual yang berikut:

"JADUAL

[Seksyen

86B]

SENARAI PERKARA YANG BOLEH DIKELUARKAN SECARA

ARAHAN, GARIS PANDUAN, SURAT PEKELILING ATAU NOTIS


1. Pengenaan kewajipan, liabiliti, tanggungjawab, sekatan, batasan, larangan

atau sanksi, atau pemberian hak, keistimewaan, faedah atau tanggung rugi
kepada pegawai, wakil, anggota koperasi atau juruaudit.

2. Tadbir urus koperasi.

3. Maksud yang baginya dana dalam Akaun Rizab, selain yang berbangkit

daripada keuntungan modal, boleh digunakan.

4. Kadar maksimum pembayaran dividen ke atas syer atau yuran, honorarium

atau pulangan atas deposit.

5. Peruntukan bagi pemeriksaan dokumen dan daftar di pejabat Suruhanjaya

serta fi yang kena dibayar baginya dan bagi pengeluaran salinan dokumen atau
daftar itu.

6. Penyenggaraan dana mewakili syer yang dilanggan dan dibayar oleh

anggota, yuran modalnya dan dana-dana lain yang berkaitan dengan
anggotanya.

7. Bentuk dan kandungan penyata kewangan, standard perakaunan dan

tatacara yang perlu dipatuhi oleh koperasi dalam menyedia dan membentangkan
penyata kewangan.

8. Penyenggaraan aset cair oleh koperasi.

9. Pembiayaan Islam atau kemudahan kredit oleh koperasi.

10. Penerimaan deposit atau pinjaman wang daripada anggota oleh koperasi.".


-----

_Koperasi (Pindaan)_ **59**

**Kecualian dan peralihan**

**86. Apa-apa tindakan, peninggalan atau perkara yang dilakukan atau**
akan dijalankan oleh Ketua Pendaftar Koperasi Malaysia sebelum
permulaan kuat kuasa Akta ini hendaklah disifatkan telah dibuat,
ditinggalkan atau dijalankan oleh Suruhanjaya dan apa-apa sebutan
mengenai Ketua Pendaftar Koperasi Malaysia dalam mana-mana
undang-undang hendaklah ditafsirkan sebagai sebutan mengenai
Suruhanjaya.

HURAIAN

Rang Undang-Undang ini bertujuan untuk meminda Akta Koperasi 1993 ("Akta
502") menurut Rang Undang-Undang Suruhanjaya Koperasi Malaysia 2006 yang
dicadangkan (Rang Undang-Undang SKM).

1. _Fasal 1_ mengandungi tajuk ringkas dan kuasa Menteri untuk menetapkan

tarikh permulaan kuat kuasa Akta yang dicadangkan.

2. _Fasal 2 bertujuan untuk meminda tajuk panjang Akta 502 untuk mengadakan_

peruntukan bagi nilai-nilai kejujuran, kebolehpercayaan dan ketelusan koperasi
sebagai prinsip yang mengerakkan koperasi. Objektif Akta juga diperluas untuk
memasukkan sumbangan ke arah mencapai objektif sosioekonomi negara.

3. _Fasal 4_ bertujuan untuk meminda seksyen 2 Akta 502 untuk memasukkan

takrif baru dan meminda takrif bagi istilah tertentu yang digunakan dalam Akta.

4. _Fasal 5 bertujuan untuk memotong seksyen 3 Akta 502 memandangkan fungsi_

Ketua Pendaftar dan Pendaftar akan diambil alih oleh Suruhanjaya Koperasi
Malaysia yang ditubuhkan di bawah Rang Undang-Undang SKM yang
dicadangkan.

5. _Fasal 6_ bertujuan untuk meminda seksyen 5 Akta 502 untuk mengurangkan

jumlah minimum anggota koperasi daripada satu ratus orang kepada lima puluh
orang anggota.

6. _Fasal 7_ bertujuan untuk meminda seksyen 6 Akta 502 untuk menetapkan

kehendak yang berlainan bagi pendaftaran koperasi asas, menengah dan atasan.

7. _Fasal 8_ ialah suatu pindaan berbangkit memandangkan fungsi Pendaftar

diambil alih oleh Suruhanjaya.

8. _Fasal 9_ bertujuan untuk memasukkan seksyen baru 10A dan 10B ke dalam

Akta 502. Seksyen baru 10A menjadikannya suatu kesalahan bagi mana-mana
orang, melainkan jika berdaftar, untuk mengemukakan dirinya sebagai suatu


-----

60 _Rang Undang-Undang_

koperasi atau menggambarkan bahawa dia atau mana-mana orang sedang
menjalankan perniagaan suatu koperasi mengikut apa-apa bentuk atau cara.

Seksyen baru 10B menggantikan seksyen 89 Akta 502 dan menjadikannya suatu

kesalahan bagi mana-mana orang selain koperasi untuk menggunakan perkataan
"koperasi", "koperatif" atau "ko-op".

9. _Fasal 10 bertujuan untuk meminda seksyen 12 Akta 502 dengan menggantikan_

perkataan "tempat perniagaan" dengan perkataan "cawangan" yang membawa
pengertian yang lebih luas di bawah Akta yang dicadangkan.

10. _Fasal 11 bertujuan untuk meminda seksyen 13 Akta 502 untuk memastikan_

pengawalseliaan yang lebih rapi terhadap koperasi dan untuk menggalakkan
ketelusan dalam pengurusan koperasi. la juga menjadikannya suatu kesalahan bagi
kegagalan untuk mematuhi peruntukan seksyen ini.

11. _Fasal 12 bertujuan untuk meminda seksyen 14 Akta 502 dengan memotong_

kehendak bagi mengemukakan minit mesyuarat Lembaga kepada Suruhanjaya
untuk mengurangkan pengemukaan dokumen yang tidak perlu kepada Suruhanjaya.
Minit mesyuarat ini hanya perlu dikemukakan apabila dikehendaki oleh
Suruhanjaya. Peruntukan penalti dimasukkan bagi ketidakpatuhan kehendak ini.

12. _Fasal 13_ bertujuan untuk meminda seksyen 17 Akta 502. Subseksyen baru

(2) dimasukkan bagi memberi Suruhanjaya kuasa, pada bila-bila masa, untuk
menghendaki undang-undang kecil koperasi untuk mengandungi peruntukan
kerahsiaan atau pendedahan yang dibenarkan.

13. _Fasal 14 bertujuan untuk memasukkan seksyen baru 17A ke dalam Akta 502_

bagi maksud menyelaraskan semua undang-undang kecil koperasi dengan Akta
502.

14. _Fasal 15_ bertujuan untuk meminda subseksyen 18(4) Akta 502 yang

memperuntukkan bahawa apa-apa rayuan terhadap keengganan Suruhanjaya untuk
mendaftar apa-apa pindaan undang-undang kecil koperasi boleh dibuat kepada
Menteri dalam masa tiga bulan dari tarikh keengganan itu.

15. _Fasal 16_ bertujuan untuk meminda seksyen 18A Akta 502 untuk memberi

Suruhanjaya kuasa untuk mengarahkan sesuatu koperasi untuk memanggil suatu
mesyuarat agung bagi meminda apa-apa ketidakselarasan undang-undang kecil
setelah menerima pemberitahuan yang dibuat oleh Lembaganya di bawah
subseksyen 17A(3) Akta 502.

16. _Fasal 17_ bertujuan untuk menggantikan seksyen 19 Akta 502 dengan suatu

peruntukan baru untuk mengawasi penubuhan subsidiari koperasi dan pergerakan
dana dalam apa-apa bentuk daripada koperasi kepada subsidiarinya. la juga
menjadikannya suatu kesalahan bagi kegagalan untuk mematuhi peruntukan
seksyen ini.

17. _Fasal 18 bertujuan untuk memasukkan seksyen baru 19A ke dalam Akta 502_

untuk menghendaki sesuatu koperasi mendapatkan kebenaran bertulis terlebih
dahulu daripada Suruhanjaya untuk membuka cawangan di dalam atau


-----

_Koperasi (Pindaan)_ 61

di luar Malaysia. Seksyen baru yang dicadangkan membolehkan Sumhanjaya
mengawasi pembukaan cawangan koperasi. Peruntukan penalti dimasukkan bagi
ketidakpatuhan seksyen ini.

18. _Fasal 19_ bertujuan untuk memotong seksyen 20 Akta 502 untuk

membenarkan anggota melupuskan hasil selain melalui koperasi.

19. _Fasal 20, 21_ dan _22_ bertujuan untuk meminda seksyen 22, 23 dan 24 Akta

502 untuk memasukkan perkataan "pulangan" dalam peruntukan seksyen ini untuk
memenuhi transaksi Islam yang dijalankan oleh mana-mana koperasi.

20. _Fasal 23_ bertujuan untuk meminda seksyen 25 Akta 502 dengan

menggantikan perkataan "orang belum dewasa" dengan perkataan "kanak-kanak"
untuk menyelaraskan Akta 502 dengan Akta Kanak-Kanak 2001 [Akta 611].

21. _Fasal 24 bertujuan untuk memotong seksyen 29 Akta 502 bagi menghapuskan_

sekatan semasa terhadap anggota untuk menyertai lebih daripada satu koperasi
yang menyediakan kredit kepada anggotanya.

22. _Fasal 25_ bertujuan untuk meminda nota bahu kepada seksyen 31 Akta 502

dengan menggantikan perkataan "Perwakilan" dengan perkataan "Pengundian"
kerana perkataan yang kedua lebih jelas dalam menerangkan kandungan
peruntukan itu.

23. _Fasal 26_ bertujuan untuk meminda seksyen 32 Akta 502 untuk memberi

penekanan mengenai kesahan sesuatu kontrak yang dibuat oleh seorang kanakkanak yang merupakan anggota sesuatu koperasi.

24. _Fasal 27 bertujuan untuk memasukkan seksyen baru 34A ke dalam Akta 502_

untuk membataskan liabiliti seseorang anggota koperasi setakat nilai nominal syer
yang dilangganinya. Jika dalam undang-undang kecil sesuatu koperasi amaun
liabiliti seseorang anggota dinyatakan lebih besar daripada nilai nominal apa-apa
syer yang dipegang atau dilanggani bagi olehnya, maka liabiliti anggota itu
hendaklah setakat amaun yang lebih besar itu.

25. _Fasal 28_ bertujuan untuk meminda seksyen 35 Akta 502 untuk mengikat

liabiliti seseorang anggota lama sesuatu koperasi kepada had yang diperuntukkan
dalam seksyen 34A.

26. _Fasal 29_ bertujuan untuk meminda seksyen 36 Akta 502 untuk memberi

Sumhanjaya kuasa untuk mengeluarkan arahan atau garis panduan berhubung
dengan kuasa tertinggi bagi sesuatu koperasi.

27. _Fasal 30_ bertujuan untuk meminda seksyen 37 Akta 502 untuk memberi

Sumhanjaya kuasa mengeluarkan arahan jika ia berhasrat untuk mengecualikan
koperasi tertentu daripada kehendak seksyen ini.

28. _Fasal 31 bertujuan untuk menggantikan seksyen 38 Akta 502 dengan suatu_

peruntukan baru untuk membolehkan mesyuarat agung permulaan sesuatu
koperasi untuk mempunyai kuasa yang sama seperti dalam mesyuarat agung
tahunan koperasi.


-----

62 _Rang Undang-Undang_

29. _Fasal 32 bertujuan untuk meminda seksyen 39 Akta 502 untuk membenarkan_

koperasi mengadakan mesyuarat agung selepas tempoh ketetapan enam bulan
sebagaimana yang diluluskan oleh Suruhanjaya. Suatu peruntukan penalti
dimasukkan bagi ketidakpatuhan kepada seksyen ini.

30. _Fasal 34_ bertujuan untuk menggantikan seksyen 42 Akta 502 dengan suatu

peruntukan baru bagi maksud memotong kehendak melantik suatu Jawatankuasa
Audit Dalaman pada mesyuarat agung tahunan.

31. _Fasal 35 bertujuan untuk memasukkan seksyen baru 42A ke dalam Akta 502_

untuk mengadakan peruntukan bagi penubuhan suatu Jawatankuasa Audit Dalaman
oleh Lembaga sesuatu koperasi, dengan tugas dan tanggungjawabnya seperti yang
digariskan dalam undang-undang kecil.

32. _Fasal 36 bertujuan untuk meminda seksyen 43 Akta 502 untuk mengadakan_

peruntukan bagi kehilangan kelayakan seseorang anggota Lembaga dan memberi
Suruhanjaya kuasa untuk mengeluarkan apa-apa arahan atau garis panduan kepada
koperasi tertentu untuk menghendaki mereka mendapatkan penentusahan daripada
Suruhanjaya sama ada seseorang anggota itu adalah seorang yang layak dan sesuai
dilantik sebagai seorang anggota Lembaga.

33. _Fasal 37_ bertujuan untuk menggantikan seksyen 44 Akta 502 dengan suatu

peruntukan baru untuk menyatakan kuasa dan kewajipan yang perlu dipatuhi oleh
anggota Lembaga di bawah undang-undang. Mana-mana anggota Lembaga
koperasi yang tidak mematuhi kehendak di bawah seksyen ini melakukan suatu
kesalahan dan tertakluk kepada penalti sebagaimana yang diperuntukkan dalam
seksyen ini.

34. _Fasal 38 bertujuan untuk memasukkan seksyen baru 44A_ dan 44B ke dalam

Akta 502. Seksyen baru 44A bertujuan untuk menghendaki tiap-tiap anggota
Lembaga atau ketua pegawai eksekutif, jika ada, sesuatu koperasi yang mempunyai
apa-apa kepentingan dalam sesuatu pembiayaan Islam atau kemudahan kredit untuk
diberikan kepada mana-mana orang oleh koperasi itu untuk mengisytiharkan secara
bertulis jenis kepentingannya pada suatu mesyuarat anggota Lembaga yang
dibentuk dengan sewajarnya.

Seksyen baru 44B bertujuan untuk menghendaki seseorang anggota Lembaga

atau ketua pegawai eksekutif, jika ada, sesuatu koperasi yang memegang jawatan
atau memiliki sesuatu harta yang, suatu kewajipan atau suatu kepentingan mungkin
timbul yang bercanggah dengan kewajipannya atau kepentingannya sebagai
anggota Lembaga atau ketua pegawai eksekutif, hendaklah mengisytiharkan
hakikat, jenis dan takat percanggahan yang timbul pada mesyuarat pertama
Lembaga yang diadakan selepas dia menjadi seorang anggota Lembaga atau ketua
pegawai eksekutif, sesuatu koperasi atau jika dia telah pun menjadi seorang anggota
Lembaga atau ketua pegawai eksekutif sesuatu koperasi, selepas dia mula
memegang jawatan atau memiliki harta yang melaluinya percanggahan itu mungkin
timbul.

35. _Fasal 39 bertujuan untuk meminda seksyen 45 Akta 502 dengan memasukkan_

subseksyen baru (4) untuk mengadakan peruntukan bagi suatu penalti terhadap
mana-mana anggota Lembaga yang tidak mematuhi subseksyen 45(1).


-----

_Koperasi (Pindaan)_ 63

36. _Fasal 42 bertujuan untuk meminda perenggan 50(c) Akta 502 untuk memberi_

koperasi kuasa untuk meningkatkan dana melalui deposit atau pinjaman daripada
anggota dan bukan anggota, dengan kelulusan Suruhanjaya. Peningkatan dana ini
adalah tertakluk kepada subseksyen 52(1) atau peraturan-peraturan yang dibuat di
bawah Akta ini.

37. _Fasal 43 bertujuan untuk meminda seksyen 51 Akta 502 untuk membolehkan_

sesuatu koperasi memberikan pembiayaan Islam atau kemudahan kredit kepada
anggotanya, pekerjanya, subsidiarinya atau kepada koperasi yang lain sebagaimana
yang diluluskan oleh Suruhanjaya. Pemberian pembiayaan Islam atau kemudahan
kredit itu hendaklah tertakluk kepada arahan atau garis panduan yang dikeluarkan
oleh Suruhanjaya dan undang-undang kecil koperasi itu. Larangan dalam
subseksyen 52(1) yang dicadangkan tidak terpakai bagi sesuatu koperasi yang
dibenarkan untuk memberi apa-apa pembiayaan Islam atau kemudahan kredit
dalam perjalanan urusannya sebagaimana yang diperuntukkan dalam mana-mana
undang-undang bertulis lain yang menentukan operasinya atau mengikut undangundang kecilnya.

_Fasal_ ini juga memperkatakan subseksyen 51(3) yang memberi Suruhanjaya

kuasa melalui perintah am atau khas, untuk melarang atau menyekat pemberian
pinjaman bersandarkan suatu gadaian atau gadai janji harta tak alih oleh manamana koperasi atau kelas, kategori atau perihalan sesuatu koperasi.

38. _Fasal 44 bertujuan untuk meminda seksyen 52 Akta 502 untuk membolehkan_

Suruhanjaya menyekat peminjaman oleh koperasi.

39. _Fasal 45 bertujuan untuk memasukkan seksyen baru 52A ke dalam Akta 502_

untuk melarang penerimaan deposit daripada bukan anggota oleh koperasi
melainkan jika diperuntukkan dalam peraturan-peraturan yang dibuat di bawah
Akta ini.

40. _Fasal 46 bertujuan untuk meminda seksyen 53 Akta 502 dengan memasukkan_

suatu peruntukan penalti dalam subseksyen 53(2) yang dicadangkan bagi apa-apa
kesalahan yang dilakukan oleh mana-mana koperasi atau pegawai sesuatu koperasi
yang tidak mematuhi subseksyen 53(1).

41. _Fasal 47 bertujuan untuk meminda seksyen 54 Akta 502 untuk memastikan_

pelaburan berhemat wang berlebihan koperasi dan untuk mengawal selia pelaburan
bon dan debentur oleh koperasi sebagaimana yang diperuntukkan dalam peraturanperaturan yang dibuat di bawah Akta ini.

42. _Fasal 48 bertujuan untuk memasukkan seksyen 54A ke dalam Akta 502 untuk_

tidak menggalakkan pelaburan dalam harta tak alih kecuali dalam hal keadaan yang
diperuntukkan.

43. _Fasal 49_ bertujuan untuk meminda subseksyen 55(3) untuk memastikan

kerugian terkumpul dihapus kira sebelum syer bonus dikeluarkan di bawah
semua hal keadaan yang disebut dalam subseksyen 55(1). Subseksyen 55(4)
dipinda dengan menggantikan perkataan "tetapi boleh" dengan perkataan
"kecuali" bagi maksud memperjelas subseksyen itu.


-----

64 _Rang Undang-Undang_

44. _Fasal 50 bertujuan untuk meminda seksyen 57 Akta 502 untuk mengadakan_

peruntukan bagi penyenggaraan dan pemakaian Kumpulan Wang Rizab Statutori.

45. _Fasal 51 bertujuan untuk meminda seksyen 58 Akta 502 dengan memasukkan_

suatu subseksyen baru (6) ke dalam seksyen 58 untuk mengadakan peruntukan
penalti bagi ketidakpatuhan subseksyen 58(1), (2), (3) atau (4) oleh mana-mana
koperasi atau pegawai sesuatu koperasi.

46. _Fasal 52 bertujuan untuk meminda seksyen 59 Akta 502 dengan memasukkan_

suatu subseksyen baru (2A) untuk menghendaki sesuatu koperasi mengambil kira
semua pandangan Suruhanjaya yang mempunyai kesan kewangan terhadap akaun
teraudit dan kunci kira-kira koperasi yang hendaklah diselaraskan dan ditunjukkan
dengan jelas di dalam akaun teraudit koperasi dalam tahun kewangan yang
berikutnya.

_Fasal_ ini juga bertujuan untuk memasukkan subseksyen baru 59(6) ke dalam

Akta 502 untuk mengadakan peruntukan penalti bagi mana-mana koperasi atau
pegawai koperasi yang tidak mematuhi subseksyen 59(1).

47. _Fasal 53 bertujuan untuk meminda seksyen 60 Akta 502 untuk mengadakan_

peruntukan bagi akaun tiap-tiap koperasi diaudit dalam tiap-tiap tahun kewangan
oleh seorang juruaudit yang diluluskan oleh Suruhanjaya atau seorang pegawai
Suruhanjaya.

48. _Fasal 54_ bertujuan untuk meminda subseksyen 61(1) Akta 502 untuk

memastikan bahawa seksyen ini selaras dengan cadangan pindaan dalam seksyen
60. Subseksyen 60(3) dipinda untuk memberi Suruhanjaya kuasa untuk
membatalkan pelantikan seseorang juruaudit yang dilantik di bawah seksyen ini
sekiranya pada pendapat Suruhanjaya, audit yang dijalankan tidak memuaskan.

49. _Fasal 55 bertujuan untuk memasukkan suatu perenggan baru 62(aa) ke dalam_

Akta 502 yang memperuntukkan bahawa seseorang itu tidak boleh menjadi seorang
juruaudit sekiranya dia ialah seorang anggota sesuatu koperasi atau suami atau
isterinya ialah seorang pegawai koperasi itu. Subseksyen baru ini dimasukkan untuk
memastikan tiada percanggahan kepentingan antara tugas juruaudit dengan
koperasi. Perenggan 62(e) dipinda untuk menghilangkan kelayakan seseorang
juruaudit jika dia pernah dikompaun dengan mana-mana kesalahan di bawah Akta
502.

50. _Fasal 56 bertujuan untuk meminda seksyen 63 Akta 502 dengan memasukkan_

suatu peruntukan penalti ke dalam subseksyen (6) yang dicadangkan bagi
ketidakpatuhan seksyen ini.

51. _Fasal 57_ bertujuan untuk meminda seksyen 64 Akta 502 untuk menambah

kuasa Suruhanjaya untuk menyiasat perbadanan berkaitan sesuatu koperasi. Suatu
proviso dimasukkan ke dalam seksyen 64 Akta 502 untuk memastikan bahawa apaapa pemeriksaan yang dijalankan oleh Suruhanjaya tidak mengganggu urusan
sesuatu koperasi. Proviso ini membolehkan Suruhanjaya memeriksa buku, akaun,
dokumen, sekuriti dan wang tunai pada bila-bila masa atau di mana-mana tempat
yang tidak boleh mengganggu perjalanan yang sepatutnya urusan harian biasa
koperasi itu atau perbadanan berkaitannya.


-----

_Koperasi (Pindaan)_ 65

52. _Fasal 58 bertujuan untuk meminda seksyen 65 Akta 502 untuk memberikan_

Suruhanjaya atau pegawainya kuasa untuk memasuki mana-mana premis atau
tempat yang dipercayai dapat membantu pemeriksaan atau penyiasatan, untuk
memberikan kuasa untuk menyita atau menahan apa-apa dokumen bagi maksud
pemeriksaan atau penyiasatan dan untuk meluaskan kuasa Suruhanjaya dalam
mendapatkan dokumen daripada koperasi atau pegawainya. Suatu peruntukan
penalti dimasukkan ke dalam subseksyen 65(3) yang dicadangkan bagi
ketidakpatuhan seksyen ini.

53. _Fasal 59 bertujuan untuk meminda seksyen 66 Akta 502 untuk memperluas_

skop penyiasatan oleh Suruhanjaya untuk merangkumi juga perbadanan berkaitan
sesuatu koperasi.

54. _Fasal 60_ dan _61_ bertujuan untuk meminda seksyen 69 Akta 502 dan untuk

memasukkan seksyen baru 69A, 69B, 69C dan 69D ke dalam Akta 502 untuk
memberi Suruhanjaya kuasa untuk mengambil tindakan tertentu berkenaan dengan
sesuatu koperasi yang bermasalah atau pegawainya sebagaimana yang
diperuntukkan dalam hal keadaan yang disebut dalam seksyen itu.

55. _Fasal 63_ bertujuan untuk menggantikan seksyen 71 Akta 502 dengan suatu

peruntukan baru yang memberi Suruhanjaya kuasa untuk membubarkan sesuatu
koperasi dalam hal keadaan yang diperuntukkan.

56. _Fasal 64_ bertujuan untuk memotong seksyen 71A, 71B dan 71c Akta 502.

Peruntukan ini telah dimasukkan bagi membolehkan sesuatu koperasi ditubuhkan
semula sebagai suatu syarikat, pembahagian aset kepada mana-mana anggota yang
tidak bersetuju dengan penubuhan semula sesuatu koperasi sebagai suatu syarikat
dan untuk memudahkan pemindahan aset koperasi itu kepada syarikat pengganti.
Dengan memotong peruntukan ini sesuatu koperasi dilarang daripada ditubuhkan
semula sebagai suatu syarikat.

57. _Fasal 65_ bertujuan untuk meminda seksyen 72 Akta 502 untuk memberi

Suruhanjaya kuasa untuk membatalkan pendaftaran mana-mana koperasi jika
terbukti Suruhanjaya berpuas hati bahawa bilangan anggota koperasi itu telah
dikurangkan kepada kurang daripada lima belas orang.

58. _Fasal 67_ bertujuan untuk meminda seksyen 74 Akta 502 sebagai pindaan

berbangkit daripada pemotongan seksyen 71 A dan untuk memberi Suruhanjaya
kuasa untuk melantik pegawainya sebagai seorang pelikuidasi koperasi.

59. _Fasal 68_ bertujuan untuk meminda subseksyen 75(2) Akta 502 dengan

menggantikan perkataan "koperasi kredit" dengan perkataan "koperasi ditetapkan"
bagi memperluas kategori koperasi yang seseorang pelikuidasi sesuatu koperasi
adalah dilarang daripada mengeluarkan apa-apa pinjaman.

60. _Fasal 69 bertujuan untuk meminda seksyen 77 Akta 502 yang memperuntukkan_

sesuatu perintah yang dibuat oleh pelikuidasi, atau oleh Suruhanjaya di bawah
seksyen 75 atau 76 hendaklah dikuatkuasakan oleh mana-mana mahkamah.
Ini akan memudahkan koperasi atau mana-mana orang yang berkenaan untuk
menguatkuasakan perintah yang dibuat oleh pelikuidasi atau Suruhanjaya
itu.


-----

66 _Rang Undang-Undang_

61. _Fasal 70_ bertujuan untuk meminda subseksyen 79(1) Akta 502 dengan

memotong perkataan "modal" untuk menjadikan suatu peruntukan itu lebih jelas.

62. _Fasal 71_ bertujuan untuk meminda subseksyen 80(1) Akta 502 untuk

memperluas alasan Suruhanjaya bagi mengenakan surcaj kepada pegawai sesuatu
koperasi untuk memasukkan dapatan yang diperoleh daripada penyiasatan di bawah
Bahagian VI Akta Suruhanjaya Koperasi Malaysia 2006. _Fasal_ ini juga bertujuan
untuk meminda subseksyen 82(2) untuk memberi Mahkamah Sesyen kuasa untuk
menguatkuasakan suatu penghakiman melebihi RM250,000.00.

63. _Fasal 73 bertujuan untuk memasukkan perenggan baru_ _%2(3)(ba)_ ke dalam

Akta 502 untuk memberi Suruhanjaya kuasa untuk merujuk apa-apa pertikaian yang
berada di bawah subseksyen 82(1) Akta 502 kepada tribunal yang ditubuhkan di
bawah seksyen 83.

64. _Fasal 74_ bertujuan untuk meminda subseksyen 83(2) Akta 502 dengan

menggantikan perkataan "hendaklah" dengan perkataan "boleh" yang tidak
menjadikannya wajib kepada Suruhanjaya untuk merujuk semua pertikaian kepada
tribunal jika Suruhanjaya itu sendiri boleh memutuskan pertikaian itu.

65. _Fasal 75 bertujuan untuk memasukkan seksyen baru 84A ke dalam Akta 502_

untuk membolehkan Suruhanjaya mengawasi mana-mana koperasi yang

menjalankan perniagaan atau aktiviti berasaskan Syariah.

66. _Fasal 76 bertujuan untuk memasukkan seksyen baru 85A ke dalam Akta 502_

untuk membolehkan Suruhanjaya menghendaki daripada koperasi maklumat dan
statistik, pulangan atau dokumen dalam masa dan cara sebagaimana yang boleh
dikehendaki oleh Suruhanjaya secara bertulis.

67. _Fasal 77_ bertujuan untuk meminda seksyen 86 Akta 502 untuk meluaskan

kuasa Suruhanjaya untuk membuat peraturan-peraturan, dengan kelulusan Menteri,
untuk membantu Suruhanjaya mengawal selia operasi koperasi dengan lebih
berkesan.

68. _Fasal 78_ bertujuan untuk memasukkan seksyen baru 86A dan 86B ke dalam

Akta 502 untuk memberi Suruhanjaya kuasa untuk membuat perintah dan
mengeluarkan arahan atau garis panduan bagi membantu Suruhanjaya untuk
mengawal selia operasi koperasi dengan lebih berkesan.

69. _Fasal 79_ bertujuan untuk meminda seksyen 87 Akta 502 untuk memberi

Menteri kuasa, sama ada melalui perintah am atau khas, untuk mengecualikan
mana-mana koperasi atau kelas, kategori atau perihalan koperasi daripada manamana peruntukan Akta ini atau mengarahkan bahawa peruntukan sedemikian
hendaklah terpakai bagi mana-mana koperasi, kelas, kategori atau perihalan
koperasi berkuat kuasa dari apa-apa tarikh atau dengan apa-apa ubah suaian
sebagaimana yang dinyatakan dalam perintah. Mana-mana pengecualian yang
dibuat hendaklah disiarkan dalam Warta.

70. _Fasal 80_ bertujuan untuk memotong seksyen 89 Akta 502 memandangkan

seksyen ini dimasukkan di bawah Bahagian II Akta ini sebagai seksyen 10B.


-----

_Koperasi (Pindaan)_ 67

71. _Fasal 81 bertujuan untuk meminda seksyen 91 Akta 502 mengenai kesalahan_

am.

72. _Fasal 82_ bertujuan untuk meminda seksyen 92 Akta 502 untuk

menyelaraskan peruntukan ini dengan seksyen 62 Akta Suruhanjaya Koperasi
Malaysia 2006.

73. _Fasal 83_ bertujuan untuk meminda seksyen 93 Akta 502 untuk memberi

Pengerusi Eksekutif Suruhanjaya kuasa, dengan keizinan Pendakwa Raya secara
bertulis, untuk mengkompaun apa-apa kesalahan yang boleh dihukum di bawah
Akta ini, peraturan-peraturan atau perintah yang dibuat di bawah Akta 502.

74. _Fasal 84 bertujuan untuk memasukkan seksyen baru 93A ke dalam Akta 502_

yang memperuntukkan bahawa jika sesuatu koperasi atau mana-mana orang telah
disabitkan atas suatu kesalahan di bawah Akta ini, mahkamah boleh, sebagai
tambahan kepada mana-mana denda atau tempoh pemenjaraan yang boleh
dikenakan, memerintahkan koperasi atau orang itu untuk membetulkan pelanggaran
Akta ini yang berkenaan dengannya koperasi atau orang itu telah disabitkan.

75. _Fasal 85 bertujuan untuk memasukkan Jadual baru ke dalam Akta 502._

76. _Fasal 86 mengandungi peruntukan kecualian dan peralihan._

77. Pindaan lain yang tidak diperkatakan dengan khusus dalam Huraian ini

merupakan pindaan yang kecil atau berbangkit.

_1MPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U[2])2483]


-----

