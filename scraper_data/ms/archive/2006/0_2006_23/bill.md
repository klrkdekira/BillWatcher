---
Year: 2006
Bill: D.R.27/2006 - Rang Undang-Undang Suruhanjaya Koperasi Malaysia 2006 (Lulus)
Title: D.R.27/2006 - Rang Undang-Undang Suruhanjaya Koperasi Malaysia 2006 (Lulus)
Download URL: https://www.parlimen.gov.my/files/billindex/pdf/2006/DR%20272006.pdf
URL: https://www.parlimen.gov.my/files/billindex/pdf/2006/DR%20272006.pdf
---
---
Reading:
D.R.27/2006
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

**D.R. 27/2006**

RANG UNDANG-UNDANG SURUHANJAYA KOPERASI

MALAYSIA 2006

SUSUNAN FASAL

BAHAGIAN I


PERMULAAN

Fasal

1. Tajuk ringkas dan permulaan kuat kuasa

2. Tafsiran

BAHAGIAN II

SURUHANJAYA

Bab I

_Penubuhan_

3. Penubuhan Suruhanjaya

4. Objektif Suruhanjaya

5. Peruntukan peletakhakan

6. Meterai perbadanan

7. Kuasa untuk melantik Wakil

8. Kuasa untuk menubuhkan pejabat dan subsidiari dan melantik ejen

9. Pelantikan seseorang selain pegawai atau pekerja

10. Suruhanjaya boleh menubuhkan jawatankuasa

Bab 2

_Lembaga pengarah_

11. Tugas dan komposisi

12. Undang-undang kecil Lembaga

13. Tempoh jawatan

34. Peletakan jawatan

15.   Kehiiangan kelayakan dan penamatan pengarah


-----

_Rang Undang-Undang_

Fasal

16. Tindakan dan prosiding Lembaga tidak terjejas oleh kekosongan
jawatan, dsb.

17. Elaun atau honorarium

18. Tugas pengarah

19. Mesyuarat

20. Lembaga boleh mengundang orang lain ke mesyuarat

21. Penzahiran kepentingan

22. Minit mesyuarat

BAHAGIAN III

KUASA SURUHANJAYA

23. Kuasa dan fungsi Suruhanjaya

24. Pewakilan kuasa atau fungsi Suruhanjaya

25. Kuasa Menteri untuk memberikan arahan dan menghendaki maklumat

26. Kuasa untuk berunding dengan Majlis Penasihat Syariah

BAHAGIAN IV

PERUNTUKAN YANG BERHUBUNGAN DENGAN PEGAWAI DAN PEKERJA

27. Pegawai dan pekerja Suruhanjaya

28. Bantuan kewangan kepada pegawai, pekerja dan orang lain

29. Pemakaian Akta Badan-Badan Berkanun (Tatatertib dan Surcaj) 2000

30. Penerusan dan penyelesaian prosiding tatatertib

BAHAGIAN V

KEWANGAN

Bab 1

_Kewangan_

31. Modal

32. Kumpulan Wang Rizab Am

33. Pemberian tahunan Kerajaan


-----

_Suruhanjaya Koperasi Malaysia_

Fasal

34. Kumpulan wang operasi

35. Kuasa untuk meminjam atau menjana kumpulan wang

36. Kuasa untuk memberi pinjaman

37. Pelaburan

Bab 2

_Akaun dan laporan_

38. Kehendak untuk menyimpan buku, rekod, akaun, dsb.

39. Kehendak melapor

40. Tahun kewangan

Bab 3

_Kumpulan wang_

41. Penyenggaraan kumpulan wang dan akaun

42. Kumpulan Wang Likuiditi Pusat

43. Akaun Deposit Koperasi

BAHAGIAN VI

PENYIASATAN, PENGGELEDAHAN DAN PENYITAAN

44. Pemakaian Bahagian ini

45. Pelantikan, kuasa, fungsi dan tugas pegawai penyiasat

46. Kuasa memasuki, menggeledah dan menyita

47. Pemeriksaan orang

48. Galangan terhadap penjalanan kuasa oleh pegawai penyiasat

49. Kehendak untuk menyediakan terjemahan

50. Kuasa untuk memeriksa orang

51. Orang tertentu yang berkenaan dengannya kuasa penyiasatan boleh
dijalankan

52. Bantuan kepada pegawai polis, pegawai awam, dsb.

53. Percantuman kesalahan

54. Kesalahan menjadi kesalahan boleh tangkap


-----

_Rang Undang-Undang_

BAHAGIAN VII

AM

Fasal

55. Kesalahan khusus

56. Kuasa Suruhanjaya untuk mengkompaun kesalahan

57. Kewajipan pegawai penyiasat untuk menyerahkan orang ditangkap kepada
polis

58. Pekhidmat awam

59. Akta Perlindungan Pihak Berkuasa Awam 1948

60. Imuniti

61. Pemeliharaan kerahsiaan

62. Pemulaan pendakwaan

63. Kuasa untuk membuat peraturan-peraturan


-----

RANG UNDANG-UNDANG

_b e r n a m a_

Suatu Akta bagi mengadakan peruntukan mengenai penubuhan
Suruhanjaya Koperasi Malaysia dan perkara-perkara yang
bersampingan atau berkaitan dengannya.

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Suruhanjaya Koperasi**
Malaysia 2006.

(2) Akta ini mula berkuat kuasa pada tarikh yang ditetapkan oleh

Menteri melalui pemberitahuan dalam _Warta_ dan Menteri boleh
menetapkan tarikh yang berlainan bagi mula berkuat kuasanya
peruntukan yang berlainan Akta ini.


-----

6 _Rang Undang-Undang_

**Tafsiran**

**2.  Dalam Akta ini, melainkan jika konteksnya menghendaki**
makna yang lain —

"Bank Negara Malaysia" ertinya Bank Negara Malaysia

yang ditubuhkan di bawah Akta Bank Negara Malaysia 1958

_[Akta 519];_

"cagaran" termasuklah suatu gadai janji atau gadaian, sama

ada di sisi undang-undang atau ekuiti, debentur, bil pertukaran,
nota janji hutang, jaminan, lien atau sandaran, sama ada sebenar
atau konstruktif, surat hipotekasi, tanggung rugi, aku janji, atau
cara lain untuk menjamin pembayaran atau pelepasan hutang atau
liabiliti, sama ada pada masa sekarang atau pada masa hadapan,
atau sama ada terletak hak atau kontingen;

"ditentukan", jika tiada cara disebutkan, ertinya ditentukan dari

semasa ke semasa secara bertulis;

"ditetapkan", jika tiada cara disebutkan, ertinya ditetapkan

dari semasa ke semasa melalui perintah yang disiarkan dalam Wart
_a;_

# "dokumen" mempunyai erti yang sama sebagaimana
 yang ditakrifkan di bawah seksyen 3 Akta Keterangan 1950

_[Akta 56];_

# "harta" ertinya apa-apa harta alih atau tak alih dan
 termasuklah —


# (a) apa-apa hak, kepentingan, hakmilik, tuntutan, hak dalam

tindakan, kuasa atau keistimewaan, sama ada pada masa
sekarang atau pada masa hadapan, atau sama ada terletak
hak atau kontingen, berhubung dengan mana-mana harta,
atau yang selainnya mempunyai nilai;

_(b)_ apa-apa dokumen pemindahhakan yang disempurnakan bagi

memindahhakkan, menyerahhakkan, memperuntukkan,
menyerahkan, atau selainnya memindahkan atau melupuskan
harta jika orang yang menyempurnakan dokumen
pemindahhakan itu adalah tuan punya atau pemilik,
atau jika di dalamnya dia berhak mendapat suatu hak
kontingen, sama ada bagi keseluruhan atau sebahagian
kepentingan itu;


-----

_Suruhanjaya Koperasi Malaysia_ _1_

_(c)_ apa-apa sekuriti, termasuk apa-apa saham, syer, debentur,

bon, pinjaman saham, hak langganan boleh dipindah
milik atau waran;

_(d)_ apa-apa surat cara boleh niaga, termasuk apa-apa nota bank,

nota pembawa, bil Perbendaharaan, waran dividen, bil
pertukaran, nota janji hutang, cek dan perakuan deposit
boleh niaga;

_(e)_ apa-apa gadai janji atau gadaian, sama ada di sisi undang
undang atau ekuiti, jaminan, lien atau sandaran, sama
ada sebenar atau konstruktif, surat hipotekasi atau resit
amanah, tanggung rugi, aku janji atau cara lain yang
menjaminkan pembayaran atau pelepasan suatu hutang
atau liabiliti, sama ada pada masa sekarang atau pada
masa hadapan, atau sama ada terletak hak atau kontingen;
dan

_(f)_ apa-apa harta ketara atau tak ketara lain;

"honorarium" ertinya sebahagian keuntungan bersih teraudit

Suruhanjaya yang dibahagikan di kalangan beberapa atau kesemua
anggota Lembaga sebagai balasan kepada perkhidmatan mereka,
yang jika tidak, diberikan saraan;

"kemudahan kredit" ertinya
_(a)_ pemberian apa-apa pendahuluan, pinjaman, kredit

perdagangan atau kemudahan lain dalam apa-apa jua
bentuk atau dengan apa-apa jua nama orang yang
kepadanya pendahuluan, pinjaman, kredit perdagangan
atau kemudahan lain telah diberikan mempunyai akses,
secara langsung atau tidak langsung, kepada kumpulan
wang atau harta orang yang memberinya;

_(b)_ sewa beli, pemajakan, pemfaktoran dan apa-apa urus niaga

atau transaksi yang seumpamanya;

_(c)_ pemberian suatu jaminan atau peruntukan apa-apa cagaran

berhubung dengan kewajipan mana-mana orang; atau

_(d)_ apa-apa urus niaga atau transaksi seumpama itu sebagaimana

yang ditetapkan oleh Suruhanjaya;

"koperasi" mempunyai erti yang sama sebagaimana yang ditakrifkan

di bawah seksyen 2 Akta Koperasi 1993 [Akta 502];


-----

8 _Rang Undang-Undang_

"Lembaga" ertinya lembaga pengarah Suruhanjaya;

"Majlis Penasihat Syariah" ertinya Majlis Penasihat Syariah

yang ditubuhkan di bawah subseksyen 16B(1) Akta Bank Negara
Malaysia 1958;

"Menteri" ertinya Menteri yang dipertanggungkan dengan

tanggungjawab bagi pembangunan koperasi;

"pengarah" ertinya seorang anggota Lembaga;

"pembiayaan Islam" ertinya pemberian apa-apa kemudahan kredit

mengikut Syariah yang diluluskan oleh Majlis Penasihat Syariah
dan termasuklah apa-apa urus niaga atau transaksi seumpama itu
sebagaimana yang ditetapkan oleh Suruhanjaya di bawah seksyen
63;

"pulangan" termasuklah apa-apa bentuk sewaan, keuntungan,

dividen atau faedah, termasuk apa-apa fi atau hadiah, yang kena
dibayar atau hendak diberikan berhubung dengan apa-apa surat
cara pembiayaan Islam;

"sekuriti" mempunyai erti yang sama sebagaimana yang

ditakrifkan di bawah seksyen 2 Akta Suruhanjaya Sekuriti 1993

_[Akta 498];_

"subsidiari" mempunyai erti yang sama sebagaimana yang

diberikan kepadanya di bawah seksyen 5 Akta Syarikat 1965

_[Akta 125];_

"Suruhanjaya" ertinya Suruhanjaya Koperasi Malaysia yang

ditubuhkan di bawah seksyen 3;

"syer" mempunyai erti yang sama sebagaimana yang ditakrifkan

di bawah seksyen 4 Akta Syarikat 1965 atau seksyen 2 Akta
Koperasi 1993, mengikut mana-mana yang berkenaan;

"tarikh ditetapkan" ertinya tarikh permulaan kuat kuasa Akta

ini;

"perbadanan berkaitan" ertinya sesuatu perbadanan subsidiari

atau bersekutu sesuatu koperasi atau sesuatu perbadanan bersekutu
sesuatu subsidiari atau subsidiari-subsidiari koperasi.


-----

_Suruhanjaya Koperasi Malaysia_

BAHAGIAN II

SURUHANJAYA

Bab 1

_Penubuhan_

**Penubuhan Suruhanjaya**

**3.** (1) Suatu pertubuhan perbadanan dengan nama "Suruhanjaya
Koperasi Malaysia" ditubuhkan.

(2) Suruhanjaya adalah kekal turun-temurun dan mempunyai

suatu meterai perbadanan, dan boleh membawa guaman dan
dibawa guaman atas nama perbadanannya.

(3) Suruhanjaya boleh, tertakluk kepada dan bagi maksud Akta

ini, atas apa-apa terma yang didapatinya patut, boleh—

_(a)_ membuat kontrak;

_(b)_ memperoleh, membeli, mengambil, memegang dan menikmati

harta alih dan tak alih dalam apa-apa perihalan; dan

_(c)_ menjual, memindah, menyerah hak, menyerah, memulangkan,

menggadai, menggadai janji, mendemis, menyerah hak
semula, memindah, memajak, menyewakan, menyewa
kecil, atau melupuskan selainnya, atau menguruskan,
mana-mana harta alih dan tak alih atau mana-mana
kepentingan yang terletak hak pada Suruhanjaya.

**Objektif Suruhanjaya**

**4.** Objektif Suruhanjaya adalah untuk—

_(a)_ merangsang pembangunan koperasi dan sektor koperasi

yang kukuh dan teratur menurut nilai-nilai serta prinsipprinsip koperasi bagi menyumbang ke arah pencapaian
objektif sosio-ekonomi negara;

_(b)_ menggalakkan sektor koperasi yang kukuh kewangannya,

progresif dan mapan; dan

_(c)_ mengekalkan keyakinan dalam pergerakan koperasi.


-----

10 _Rang Undang-Undang_

**Peruntukan peletakhakan**

**5.** (1) Tertakluk kepada Akta ini, Menteri boleh, melalui perintah
yang disiarkan dalam Warta, menetapkan suatu tarikh peletakhakan
dan pada tarikh itu, segala harta, hak dan liabiliti
_(a)_ Kerajaan Malaysia;

_(b)_ Ketua Pendaftar Koperasi bagi Malaysia di bawah Akta

Koperasi 1993;

_(c)_ Pendaftar Persatuan Nelayan di bawah Akta Persatuan

Nelayan 1971 [Akta 44]; dan

_(d)_ Pendaftar Pertubuhan Peladang di bawah Akta Pertubuhan

Peladang 1973 [Akta 109],

(selepas ini dalam seksyen ini, orang yang disebut dalam perenggan
_(b), (c) dan (d) secara kolektif disebut sebagai "pemindah") yang_
berhubungan dengan koperasi dan sebagaimana yang ditetapkan
oleh Menteri dalam perintah itu hendaklah, menurut kuasa Akta
ini, dipindahkan dan diletak hak pada Suruhanjaya tanpa apa-apa
pemindahakan, penyerahakan atau pemindahan hak milik.

(2) Tiap-tiap kuasa, fungsi dan tugas pemindah hendaklah,

menurut kuasa Akta ini, dipindahkan dan diletakhakkan pada
Suruhanjaya.

(3) Tiap-tiap harta yang diletak hak menurut kuasa subseksyen

(1) kepada Suruhanjaya hendaklah juga diletakhakkan pada
Suruhanjaya sama seperti hakmilik, estet atau kepentingan dan
mengikut tempoh milikan sebagaimana harta tersebut diletak hak
atau dipegang sebaik sebelum tarikh peletakhakan.

(4) Tiap-tiap hak dalam tindakan, hak atau liabiliti yang diletak

hak menurut kuasa subseksyen (1) kepada Suruhanjaya boleh,
pada dan selepas tarikh peletakhakan, dituntut melalui guaman,
didapatkan atau dikuatkuasakan oleh Suruhanjaya atas namanya
sendiri dan tidaklah perlu bagi Suruhanjaya, Kerajaan Malaysia
atau pemindah untuk memberikan notis —

_(a)_ kepada orang yang terikat oleh hak dalam tindakan

mengenai; atau

_(b)_ kepada orang yang hak atau liabilitinya terjejas oleh,

peletakhakan yang dilaksanakan di bawah subseksyen (1).


-----

_Suruhanjaya Koperasi Malaysia_ 11

(5) Mana-mana prosiding perundangan yang belum selesai oleh

atau terhadap Kerajaan Malaysia atau pemindah berkaitan dengan
mana-mana harta, hak atau liabiliti yang dipindahkan atau diletak
hak pada Suruhanjaya menurut kuasa subseksyen (1) boleh, pada
dan selepas tarikh peletakhakan, diteruskan oleh atau terhadap
Suruhanjaya:

Dengan syarat bahawa tiada apa jua dalam subseksyen 61(1)

boleh terpakai bagi penzahiran oleh Suruhanjaya mengenai apaapa rekod, buku, daftar, surat-menyurat, apa-apa dokumen lain,
bahan atau maklumat, yang berhubungan dengan urusan dan hal
ehwal Suruhanjaya kepada Kerajaan Malaysia berhubung dengan
subseksyen ini.

(6) Dalam hal hak dan liabiliti yang timbul daripada mana
mana pinjaman yang diletak hak pada Suruhanjaya pada tarikh
peletakhakan, Suruhanjaya boleh membuat apa-apa perjanjian
atau perkiraan mengenai hak atau liabiliti itu dengan Kerajaan
Malaysia atau mana-mana orang lain.

(7) Pada dan selepas tarikh peletakhakan, mana-mana perjanjian,

surat ikatan atau perkiraan lain yang berhubungan dengan apa-apa
harta, hak dan liabiliti yang dipindahkan dan diletak hak pada
Suruhanjaya di bawah subseksyen (1) yang Kerajaan Malaysia atau
pemindah menjadi suatu pihak sebaik sebelum tarikh peletakhakan,
sama ada secara bertulis atau tidak, dan sama ada atau tidak hak
atau liabiliti itu di bawah perjanjian, surat ikatan atau perkiraan
lain, mengikut mana-mana yang berkenaan, boleh diserah hak
oleh Kerajaan Malaysia atau pemindah hendaklah mempunyai
kesan seolah-olah Suruhanjaya telah menjadi pihak dalam
apa-apa perjanjian, surat ikatan atau perkiraan lain itu.

**Meterai perbadanan**

**6. (1) Meterai perbadanan bagi Suruhanjaya boleh dari semasa ke**
semasa dipecahkan, ditukar, diubah atau dibuat baru sebagaimana
yang difikirkan patut oleh Suruhanjaya.

(2) Sehingga suatu meterai diadakan oleh Suruhanjaya, suatu cap

yang mengandungi perkataan "Suruhanjaya Koperasi Malaysia" boleh
digunakan dan hendaklah disifatkan sebagai meterai perbadanan
Suruhanjaya.


-----

12 _Rang Undang-Undang_

(3) Meterai perbadanan hendaklah digunakan dengan kebenaran

Lembaga dan tiap-tiap surat cara yang meterai perbadanan itu
dicapkan hendaklah ditandatangani oleh Pengerusi Eksekutif atau
mana-mana pengarah dan hendaklah ditandatangani balas oleh
setiausaha atau seorang pengarah kedua atau oleh beberapa orang
lain yang diberi kuasa oleh Lembaga dan semua surat ikatan,
dokumen dan surat cara lain yang berupa sebagai dimeteraikan
dengan meterai perbadanan itu, disahkan sebagaimana yang disebut
terdahulu, hendaklah, sehingga dibuktikan sebaliknya, disifatkan
sebagai telah disempurnakan dengan sah:

Dengan syarat bahawa mana-mana dokumen atau surat cara

yang, jika disempurnakan oleh seseorang yang bukan suatu
pertubuhan perbadanan, tidaklah dikehendaki untuk dimeterai,
boleh dengan cara yang sama disempurnakan oleh Suruhanjaya,
dan mana-mana dokumen atau surat cara itu boleh disempurnakan
bagi pihak Suruhanjaya oleh mana-mana pegawai atau pekerja
Suruhanjaya yang diberi kuasa secara am atau khas oleh Lembaga
bagi pihaknya.

(4) Meterai perbadanan hendaklah disimpan dalam jagaan

setiausaha atau mana-mana orang lain yang diberi kuasa oleh
Lembaga.

(5) Meterai perbadanan Suruhanjaya hendaklah diberi pengiktirafan

rasmi dan kehakiman.

**Kuasa untuk melantik Wakil**

7. Suruhanjaya boleh, melalui surat cara di bawah meterai
perbadanannya, melantik seseorang sama ada di Malaysia atau di
suatu tempat di luar Malaysia untuk menjadi Wakilnya, dan orang
yang dilantik itu boleh, tertakluk kepada surat cara itu, melakukan
apa-apa tindakan atau menyempurnakan apa-apa kuasa atau fungsi
yang dia diberi kuasa oleh surat cara itu untuk melakukan atau
melaksanakannya.

**Kuasa untuk menubuhkan pejabat dan subsidiary dan melantik**
**ejen**

**8.** (1) Suruhanjaya boleh menubuhkan suatu pejabat di dalam
Malaysia.


-----

# Suruhanjaya Koperasi Malaysia 13

 (2) Suruhanjaya boleh menubuhkan, di dalam Malaysia, suatu
 subsidiari tertakluk kepada kelulusan bertulis terlebih dahulu daripada Menteri, dan jika Menteri memperuntukkan terma dan syarat dalam kelulusan itu, subsidiari itu hendaklah mempunyai imuniti Suruhanjaya sebagaimana yang diperuntukkan dalam seksyen 60 bagi menjalankan kuasa, tugas atau fungsi bagi pihak Suruhanjaya.

 (3) Suruhanjaya boleh melantik dan menggaji ejen bagi mengurus,
 mentadbir, menjalankan apa-apa urusan atau melakukan apa-apa tindakan yang dikehendaki untuk dijalankan atau dibuat dalam melaksanakan fungsinya atau bagi menjalankan dengan baik maksud Akta ini, Akta Koperasi 1993 dan mana-mana undang- undang bertulis lain yang dikuatkuasakan oleh Suruhanjaya.

 Pelantikan seseorang selain pegawai atau pekerja

 9. Suruhanjaya boleh, sama ada secara am atau dalam hal yang khusus, melantik mana-mana orang yang bukan pegawai atau pekerja Suruhanjaya untuk memberi perkhidmatan sebagaimana yang ditentukannya dalam penjalanan kuasanya, pelaksanaan fungsinya atau penunaian tugasnya di bawah Akta ini, Akta Koperasi 1993 dan mana-mana undang-undang bertulis lain, atau untuk menjalankan, melaksanakan atau menunaikan perkara yang sama bagi pihak atau atas nama Suruhanjaya.

 Suruhanjaya boleh menubuhkan jawatankuasa

 10. (1) Suruhanjaya boleh menubuhkan apa-apa jawatankuasa sebagaimana yang difikirkannya perlu dan suai manfaat bagi membantunya dalam melaksanakan fungsinya di bawah Akta ini.

 (2) Suruhanjaya boleh melantik mana-mana orang untuk menjadi
 seorang anggota mana-mana jawatankuasa yang ditubuhkan di bawah subseksyen (1).


# (3) Sesuatu Jawatankuasa boleh memilih mana-mana orang
 daripada anggotanya untuk menjadi pengerusi dan boleh mengawal selia tatacaranya sendiri, dan dalam menjalankan kuasanya di bawah subseksyen ini, jawatankuasa itu hendaklah tertakluk kepada dan bertindak mengikut apa-apa arahan yang diberikan kepada jawatankuasa oleh Suruhanjaya.


-----

# 14 Rang Undang-Undang

 (4) Mesyuarat sesuatu jawatankuasa hendaklah diadakan pada
 sesuatu masa dan tempat sebagaimana yang ditentukan oleh pengerusi jawatankuasa.

 (5) Sesuatu Jawatankuasa boleh menjemput mana-mana orang
 untuk menghadiri mana-mana mesyuarat jawatankuasa itu bagi maksud memberi nasihat kepadanya berkenaan dengan apa-apa perkara yang dibincangkan tetapi orang yang dijemput itu tidak berhak untuk mengundi.

 (6) Anggota sesuatu jawatankuasa atau mana-mana orang yang
 dijemput untuk menghadiri mesyuarat jawatankuasa boleh dibayar apa-apa elaun dan perbelanjaan lain sebagaimana yang ditentukan oleh Suruhanjaya.


# (7) Seksyen 15 hendaklah terpakai bagi anggota sesuatu
 jawatankuasa yang dilantik di bawah seksyen ini mengikut cara yang sama sebagaimana peruntukan itu terpakai bagi seorang pengarah Lembaga.

Bab 2

_Lembaga pengarah_

# Tugas dan komposisi

 11. (1) Suruhanjaya hendaklah mempunyai suatu lembaga pengarah yang hendaklah bertanggungjawab bagi dasar dan pentadbiran am hal ehwal dan urusan Suruhanjaya.

 (2) Lembaga boleh membuat keputusan dan menjalankan segala
 kuasa serta melakukan segala tindakan yang boleh dijalankan atau dilakukan oleh Suruhanjaya.

 (3) Lembaga hendaklah terdiri daripada pengarah yang
 berikut:

 (a) seorang Pengerusi Eksekutif yang dilantik oleh Yang
 di-Pertuan Agong;

 (b) seorang Timbalan Pengerusi Eksekutif yang dilantik oleh
 Yang di-Pertuan Agong;


-----

_Suruhanjaya Koperasi Malaysia_ 15

_(c)_ Gabenor atau seorang Timbalan Gabenor Bank Negara

Malaysia sebagaimana yang dinamakan oleh Gabenor;

_(d)_ Ketua Setiausaha Kementerian yang dipertanggungkan

dengan tanggungjawab bagi pembangunan koperasi;

_(e)_ Ketua Setiausaha atau seorang Timbalan Ketua Setiausaha

Kementerian Kewangan sebagaimana yang dinamakan
oleh Menteri Kewangan;

_(f)_ seorang Ketua Setiausaha atau seorang Timbalan Ketua

Setiausaha dari suatu Kementerian sebagaimana yang
dilantik oleh Menteri; dan

_(g)_ enam orang yang dilantik oleh Menteri, sekurang-kurangnya

dua daripadanya hendaklah orang yang berkedudukan
dan berpengalaman dalam pergerakan koperasi.

(4) Lembaga hendaklah mengamanahkan Pengerusi Eksekutif

dengan pentadbiran urusan dan hal ehwal harian Suruhanjaya.

(5) Pengerusi Eksekutif dan Timbalan Pengerusi Eksekutif

hendaklah menumpukan sepenuh masa profesionalnya pada
perkhidmatan Suruhanjaya dan semasa memegang jawatan tidak
boleh menjawat apa-apa jawatan atau pekerjaan lain sama ada
disara atau tidak.

(6) Pengerusi Eksekutif dan Timbalan Pengerusi Eksekutif

hendaklah bertanggungan menjawab dan bertanggungan menerangkan
kepada Lembaga dalam penjalanan kuasa mereka dan pelaksanaan
tugas, fungsi dan keputusan mereka.

(7) Pengerusi Eksekutif dan Timbalan Pengerusi Eksekutif

hendaklah dilantik tertakluk kepada apa-apa terma dan syarat yang
terkandung dalam surat pelantikan mereka masing-masing.

(8) Jika Pengerusi Eksekutif tidak dapat bertindak kerana

ketakdayaan atau apa-apa sebab lain, Timbalan Pengerusi Eksekutif
hendaklah menjalankan kuasa dan melaksanakan tugas, fungsi dan
tanggungjawab Pengerusi Eksekutif semasa tempoh ketakdayaan
itu termasuk apa-apa yang diwakilkan kepada Pengerusi Eksekutif
oleh Lembaga di bawah seksyen 24.


-----

16 _Rang Undang-Undang_

**Undang-undang kecil Lembaga**

**12.** (1) Lembaga boleh membuat apa-apa undang-undang kecil
sebagaimana yang perlu atau suai manfaat berhubung dengan
pentadbiran, pengurusan, kawalan, urusan, aset dan hal ehwal
Suruhanjaya termasuklah—

_(a)_ fungsi, kuasa, tugas, saraan, elaun, honorarium, faedah

dan terma dan syarat-syarat perkhidmatan, tatakelakuan
atau surcaj ke atas pegawai, pekerja, ejen dan perunding
Suruhanjaya;

_(b)_ percanggahan kepentingan berkenaan dengan pengarah,

pegawai dan pekerja Suruhanjaya;

_(c)_ pelantikan, terma rujukan dan aktiviti mana-mana ejen,

perunding atau jawatankuasa yang ditubuhkan oleh
Suruhanjaya;

_(d)_ kaedah dan tatacara yang hendaklah dipatuhi oleh pengarah

dalam mesyuarat Lembaga; atau

_(e)_ perkara-perkara lain sebagaimana yang dikehendaki untuk

diperuntukkan di bawah undang-undang kecil dalam Akta
ini.

(2) Undang-undang kecil yang dibuat di bawah seksyen ini

hendaklah mengikat semua orang yang undang-undang kecil itu
terpakai dan tiada seorang pun boleh disabitkan dengan suatu
kesalahan di bawah seksyen ini, melainkan jika undang-undang
kecil itu telah diserahkan kepadanya atau dia mengetahuinya, atau
mengelak daripada untuk mengetahui undang-undang kecil yang
diberikan.

**Tempoh jawatan**

**13.** (1) Pengerusi Eksekutif dan Timbalan Pengerusi Eksekutif
hendaklah setiap seorang dilantik bagi suatu tempoh tidak melebihi
lima tahun dan hendaklah layak untuk dilantik semula.

(2) Pengarah-pengarah yang memegang jawatan sebagai anggota

Lembaga menurut perenggan _l\(3)(c), (d), (e)_ dan _(f)_ adalah
anggota ex-officio.


-----

_Suruhanjaya Koperasi Malaysia_ 17

(3) Tertakluk kepada apa-apa syarat yang ditentukan dalam surat

cara pelantikan, tempoh jawatan seorang pengarah selain mereka
yang diperuntukkan dalam subseksyen (1) dan (2) hendaklah untuk
suatu tempoh tidak melebihi tiga tahun dan hendaklah layak untuk
dilantik semula.

**Peletakan jawatan**

**14. Seseorang pengarah yang dilantik di bawah perenggan 1 l(3)(g)**
boleh pada bila-bila masa meletakkan jawatannya melalui notis
bertulis yang dialamatkan kepada Menteri.

**Kehilangan kelayakan dan penamatan pengarah**

**15.** (1) Tiada seorang pun boleh dilantik, atau kekal sebagai
seorang pengarah yang merupakan seorang pegawai sesuatu
koperasi sebagaimana yang ditakrifkan di bawah seksyen 2 Akta
Koperasi 1993.

(2) Menteri boleh menamatkan atau menggantung pelantikan

mana-mana pengarah jika pengarah itu —

_(a)_ meletak jawatannya;

_(b)_ menjadi tidak sempurna akal atau selainnya menjadi tidak

berupaya untuk menjalankan tugasnya;

_(c)_ telah dikenakan apa-apa bentuk sekatan atau pengawasan

melalui bon atau selainnya, di bawah mana-mana undangundang yang berhubungan dengan pencegahan jenayah,
atau tahanan pencegahan bagi pencegahan jenayah atau
pengedaran dadah, atau kediaman terhad, atau buang
negeri atau imigresen;

_(d)_ menjadi seorang bankrap atau melakukan suatu perbuatan

kebankrapan sebagaimana yang diperuntukkan dalam
Akta Kebankrapan 1967 [Akta 360V,

_(e)_ telah dipertuduh atas suatu kesalahan jenayah di bawah

mana-mana undang-undang bertulis yang boleh dihukum
pemenjaraan, sama ada hukuman pemenjaraan sahaja,


-----

18 _Rang Undang-Undang_

atau sebagai ganti, atau sebagai tambahan kepada, suatu
denda, dalam mana-mana mahkamah di dalam atau di
luar Malaysia;

_(f)_ bersalah kerana salah laku berhubung dengan tugasnya

di bawah Akta ini; atau

_(g)_ tidak hadir, kecuali atas sebab cuti yang diberikan oleh

Menteri dalam hal Pengerusi Eksekutif atau oleh Pengerusi
Eksekutif dalam hal semua pengarah lain, daripada dua
mesyuarat Lembaga secara berturut-turut.

**Tindakan dan prosiding Lembaga tidak terjejas oleh kekosongan**
jawatan, dsb.

16. Lembaga boleh bertindak walau apa pun apa-apa kekosongan
dan prosidingnya tidak boleh menjadi tidak sah oleh—

_(a)_ ketidakhadiran mana-mana pengarah;

_(b)_ apa-apa kecacatan kemudiannya diketahui dalam pelantikan

atau kelayakan mana-mana pengarah atau pembentukan
Lembaga;

_(c)_ apa-apa peninggalan, kecacatan atau salah aturan dalam

pengadaan atau penjalanan sesuatu mesyuarat; atau

_(d)_ kehadiran atau penyertaan seseorang yang bukan seorang

pengarah.

**Elaun atau honorarium**

**17.  Semua pengarah boleh dibayar elaun atau honorarium**
sebagaimana yang ditentukan oleh Menteri.

Tugas pengarah

**18.** (1) Seseorang pengarah hendaklah, pada setiap masa,
bertindak dengan jujur dan demi kepentingan Suruhanjaya dan
menggunakan kebijaksanaan munasabah dalam menunaikan tugas
jawatannya.


-----

_Suruhanjaya Koperasi Malaysia_ 19

(2) Seseorang pengarah atau mana-mana orang yang pernah

menjadi pengarah tidak boleh—

_(a)_ menggunakan secara tidak wajar apa-apa maklumat yang

diperoleh oleh sebab kedudukannya sebagai seorang
pengarah untuk mendapat, secara langsung atau tidak
langsung, suatu faedah bagi dirinya atau bagi mana-mana
orang lain; atau

_(b)_ melakukan, memperkatakan atau menyiarkan apa-apa yang

boleh memudaratkan kepentingan Suruhanjaya.

Mesyuarat

19. (1) Pengerusi Eksekutif, atau semasa ketiadaannya Timbalan
Pengerusi Eksekutif, hendaklah memanggil mesyuarat Lembaga
sekerap yang diperlukan tetapi tidak kurang daripada enam kali
setahun.

(2) Kuorum bagi mesyuarat Lembaga ialah lima orang, sekurang
kurangnya dua daripada pengarah itu hendaklah terdiri daripada
pengarah yang disebut dalam perenggan \\(3)(c), (d), (e) dan

_(/)■_

(3) Pengerusi Eksekutif, atau semasa ketiadaannya Timbalan

Pengerusi Eksekutif, hendaklah mempengerusikan semua mesyuarat
Lembaga.

(4) Keputusan Lembaga hendaklah diambil secara undi lebih

suara pengarah yang hadir dan mengundi.

(5) Dalam hal keadaan bilangan undi sama banyak, pengerusi

hendaklah mempunyai suatu undi pemutus.

(6) Suatu ketetapan secara bertulis, yang ditandatangani oleh

semua pengarah yang pada masa itu berhak untuk menerima notis
suatu mesyuarat Lembaga, adalah sah dan berkesan seolah-olah
ketetapan itu telah diluluskan di suatu mesyuarat Lembaga yang
diadakan sewajarnya dan dijalankan dan apa-apa ketetapan itu
boleh terdin daripada beberapa dokumen dalam bentuk serupa,
setiap satunya ditandatangani oleh seorang pengarah atau lebih.


-----

20 _Rang Undang-Undang_

(7) Tiada apa jua dalam seksyen ini boleh menghalang Pengerusi

Eksekutif, atau semasa ketiadaannya Timbalan Pengerusi Eksekutif,
daripada membenarkan seorang pengarah untuk menggunakan video
secara langsung, rangkaian televisyen atau kemudahan perhubungan
atau multimedia lain yang sesuai untuk mengambil bahagian dalam
mana-mana mesyuarat Lembaga jika, sebelum mesyuarat itu,
pengarah itu, melalui pemberitahuan kepada Pengerusi Eksekutif
atau Timbalan Pengerusi Eksekutif, mengikut mana-mana yang
berkenaan, telah memohon bagi kebenaran itu.

**Lembaga boleh mengundang orang lain ke mesyuarat**

**20.** (1) Lembaga boleh mengundang mana-mana orang untuk
menghadiri mana-mana mesyuarat Lembaga itu bagi maksud
memberikan nasihat kepadanya berkenaan dengan apa-apa perkara
yang dibincangkan tetapi orang yang diundang itu tidak layak
untuk mengundi.

(2) Orang yang diundang sedemikian untuk menghadiri mesyuarat

Lembaga boleh dibayar apa-apa elaun atau perbelanjaan lain
sebagaimana yang ditentukan oleh Suruhanjaya.

**Penzahiran kepentingan**

**21.** (1) Seorang pengarah atau seorang anggota mana-mana
jawatankuasa, yang telah mempunyai atau memperoleh, secara
langsung atau tidak langsung, kepentingan berhubung dengan apaapa perkara yang dibincangkan oleh Lembaga atau jawatankuasa
hendaklah menzahirkan kepada Lembaga atau jawatankuasa itu,
mengikut mana-mana yang berkenaan, kewujudan kepentingannya
dan jenis kepentingan itu.

(2) Penzahiran di bawah subseksyen (1) hendaklah direkodkan

dalam mink mesyuarat Lembaga atau jawatankuasa, mengikut
mana-mana yang berkenaan, dan, selepas penzahiran itu, pengarah
atau anggota jawatankuasa itu hendaklah —

_(a)_ tidak boleh mengambil bahagian ataupun hadir dalam

mana-mana pertimbangtelitian atau keputusan Lembaga
atau jawatankuasa, mengikut mana-mana yang berkenaan;
dan


-----

_Suruhanjaya Koperasi Malaysia_ 21

_(b)_ tidak diambil kira bagi maksud membentuk kuorum

Lembaga atau jawatankuasa, mengikut mana-mana yang
berkenaan, yang berhubung dengan perkara itu.


(3) Tiada tindakan atau prosiding Lembaga atau jawatankuasa

boleh menjadi tidak sah oleh sebab mana-mana pengarah Lembaga
atau jawatankuasa telah melanggar peruntukan seksyen ini.

**Minit mesyuarat**

22. (1) Lembaga atau jawatankuasa hendaklah menyebabkan
minit semua mesyuarat mereka disenggara dan disimpan dalam
bentuk yang sewajarnya.

(2) Mana-mana minit mesyuarat Lembaga atau jawatankuasa

yang ditubuhkan di bawah seksyen 10, jika ditandatangani
sewajarnya, hendaklah, dalam mana-mana prosiding perundangan,
boleh diterima sebagai keterangan _prima facie_ atas fakta-fakta
yang tersebut di dalamnya dan tiap-tiap mesyuarat Lembaga
atau jawatankuasa berkenaan dengan prosiding yang minit itu
telah dibuat hendaklah disifatkan telah dijaiankan dan diadakan
sewajarnya dan semua anggota di mesyuarat itu disifatkan dengan
sewajarnya layak untuk bertindak.

BAHAGIAN III KUASA SURUHANJAYA Kuasa

**dan fungsi Suruhanjaya**

**23.** Suruhanjaya hendaklah mempunyai segala kuasa, fungsi dan
tugas yang dipertanggungjawabkan kepadanya di bawah Akta ini,
Akta Koperasi 1993 atau mana-mana undang-undang bertulis lain,
dan tanpa menjejaskan keluasan yang sebelum ini, Suruhanjaya
turut mempunyai fungsi yang berikut:

_(a)_ untuk menggalakkan serta mengekalkan kestabilan sektor

koperasi;

_(b)_ untuk bertanggungjawab dalam memantau, menyelia dan

mengawal selia koperasi dan sektor koperasi;


_(c)_ untuk menggalak dan mempromosi pembangunan koperasi

dan sektor koperasi yang kukuh dan teratur;


-----

22 _Rang Undang-Undang_

_(d)_ untuk memelihara nilai dan prinsip koperasi;

_(e)_ untuk mengadakan persekitaran yang sesuai bagi koperasi

menjalankan aktivitinya;

_(f)_ untuk  mendaftar  dan  membatalkan  pendaftaran

# koperasi;

 (g) untuk bertindak sebagai pemegang amanah dan untuk

menguruskan apa-apa skim pembiayaan Islam atau
kemudahan kredit yang ditubuhkan oleh Kerajaan Malaysia
untuk koperasi;

_(h) untuk menasihati Menteri mengenai semua perkara yang_

berhubungan dengan koperasi dan sektor koperasi; dan

_(i)_ untuk menjalankan apa-apa fungsi di bawah mana-mana

undang-undang bertulis lain seperti yang ditetapkan oleh
Menteri melalui pemberitahuan yang disiarkan dalam
_Warta._

**Pewakilan kuasa atau fungsi Suruhanjaya**

**24. (1)** Suruhanjaya boleh, kecuali kuasa membuat perundangan
subsidiari, mewakilkan mana-mana kuasa atau fungsinya di bawah
Akta ini, Akta Koperasi 1993 atau mana-mana undang-undang
bertulis lain kepada Pengerusi Eksekutif, Timbalan Pengerusi
Eksekutif atau mana-mana jawatankuasa yang ditubuhkan
di bawah seksyen 10.

(2) Mana-mana kuasa atau fungsi yang diwakilkan di bawah

seksyen ini —

_(a)_ boleh diwakilkan tertakluk kepada apa-apa syarat atau

sekatan sebagaimana yang dikenakan oleh Suruhanjaya
sama ada secara am atau khusus; dan

_(b)_ hendaklah dijalankan oleh Pengerusi Eksekutif, Timbalan

Pengerusi Eksekutif atau jawatankuasa atas nama dan
bagi pihak Suruhanjaya.

(3) Perwakilan di bawah seksyen ini tidak menyekat Suruhanjaya

daripada melaksanakan atau menjalankan tugas atau fungsi yang
diwakilkan itu pada bila-bila masa.


-----

_Suruhanjaya Koperasi Malaysia_ 23

(4) Pengerusi Eksekutif boleh membenarkan dan mengarahkan

mana-mana pegawai atau pekerja Suruhanjaya untuk menjalankan
mana-mana kuasa atau melaksanakan apa-apa fungsi yang diwakilkan
kepada Pengerusi Eksekutif di bawah subseksyen (1).

**Kuasa Menteri untuk memberikan arahan dan menghendaki**
**maklumat**

**25.** (1) Menteri boleh memberikan arahan bersifat am kepada
Suruhanjaya yang tidak bercanggah dengan Akta ini berhubung
dengan fungsi Suruhanjaya dan arahan demikian adalah mengikat
Suruhanjaya.

(2) Suruhanjaya hendaklah memberi kepada Menteri apa-apa

penyata, statistik, akaun, dokumentasi atau maklumat berkenaan
dengan pelaksanaan apa-apa fungsi atau penjalanan tugasnya di
bawah Akta ini sebagaimana yang dikehendaki oleh Menteri.

**Kuasa untuk berunding dengan Majlis Penasihat Syariah**

**26. (1) Suruhanjaya hendaklah berunding dengan Majlis Penasihat**
Syariah mengenai perkara Syariah yang berhubung dengan
mana-mana urusan koperasi yang berasaskan Syariah dan boleh
mengeluarkan arahan bertulis berhubung dengan urusan berkenaan
mengikut nasihat Majlis Penasihat Syariah.

(2) Jika dalam mana-mana prosiding yang berhubungan dengan

urusan koperasi yang berasaskan Syariah dan diawasi dan dikawal
selia oleh Suruhanjaya dalam mana-mana mahkamah atau penimbang
tara, apa-apa persoalan yang timbul mengenai perkara Syariah,
mahkamah atau penimbang tara itu, mengikut mana-mana yang
berkenaan, boleh—

_(a)_ mengambil kira apa-apa arahan bertulis yang dikeluarkan

oleh Suruhanjaya di bawah subseksyen (1); atau

_(b)_ merujuk persoalan sedemikian kepada Majlis Penasihat

Syariah untuk keputusannya.

(3) Apa-apa keputusan yang dibuat oleh Majlis Penasihat

Syariah menurut rujukan yang dibuat di bawah perenggan (2)(b)


-----

24 _Rang Undang-Undang_

hendaklah, bagi maksud prosiding berkenaan dengan rujukan yang
dibuat—

_(a)_ sekiranya rujukan itu dibuat oleh mahkamah, diambil kira

oleh mahkamah dalam membuat keputusannya; dan

_(b)_ sekiranya rujukan dibuat oleh penimbang tara, mengikat

penimbang tara itu.

B AHAGIAN IV

PERUNTUKAN YANG BERHUBUNGAN DENGAN PEGAWAI  ■

DAN PEKERJA

**Pegawai dan pekerja Suruhanjaya**

**27.** (1) Suruhanjaya boleh melantik dan menggaji orang sebagai
pegawai atau pekerjanya sebagaimana yang difikirkannya perlu
bagi perjalanan yang cekap urusan dan hal ehwal Suruhanjaya,
pentadbiran yang sempurna Akta ini, Akta Koperasi 1993 atau
mana-mana undang-undang bertulis lain:

Dengan syarat bahawa Suruhanjaya hendaklah, pada tarikh yang

ditetapkan, menerima ke dalam penggajiannya tiap-tiap orang
yang sebaik sebelum tarikh itu telah berkhidmat dengan Kerajaan
Malaysia bagi maksud pelaksanaan Akta Koperasi 1993 dan telah
diberi pilihan oleh Kerajaan Malaysia dan telah memilih untuk
berkhidmat sebagai pegawai atau pekerja Suruhanjaya.

(2) Tiap-tiap orang sedemikian yang memilih di bawah subseksyen

(1) untuk berkhidmat sebagai pegawai atau pekerja Suruhanjaya
hendaklah diberi penggajian oleh Suruhanjaya atas terma dan
syarat perkhidmatan yang tidak kurang baiknya daripada terma dan
syarat perkhidmatan yang kepadanya dia berhak sebaik sebelum
tarikh yang ditetapkan.

(3) Pegawai dan pekerja Suruhanjaya hendaklah memegang

jawatan bagi apa-apa tempoh, menerima apa-apa saraan, elaun
atau faedah, dan tertakluk kepada apa-apa terma dan syarat
perkhidmatan sebagaimana yang ditetapkan oleh Lembaga.


(4) Suruhanjaya boleh, dengan kelulusan Menteri, daripada

kumpulan wang Suruhanjaya menubuh dan menyenggara suatu
kumpulan wang pencen dan kebajikan untuk pegawai, pekerja
dan tanggungan mereka.


-----

_Suruhanjaya Koperasi Malaysia_ 25

(5) Jika pegawai atau pekerja Suruhanjaya telah dipinjamkan

atau ditukarkan ke perkhidmatan Suruhanjaya dari, atau sebelumnya
berada dalam perkhidmatan Kerajaan Persekutuan atau Negeri
atau pihak berkuasa awam lain yang diluluskan oleh Lembaga,
perlantikan pegawai atau pekerja itu hendaklah, tertakluk kepada
mana-mana undang-undang Persekutuan atau Negeri, dibuat mengikut
apa-apa perkiraan mengenai pencen atau elaun bagi perkhidmatan
lampau sebagaimana yang ditetapkan oleh Lembaga.

(6) Suruhanjaya boleh, dengan kelulusan Menteri, daripada

kumpulan wang Suruhanjaya mengadakan dan menyenggara suatu
akaun amanah yang dipanggil "Akaun Kebajikan Kakitangan
Suruhanjaya Koperasi Malaysia" untuk faedah pegawai dan pekerja,
termasuklah tanggungan mereka.

(7) Akaun Kebajikan Kakitangan Suruhanjaya Koperasi

Malaysia hendaklah digunakan bagi apa-apa maksud berkaitan
dengan kebajikan pegawai dan pekerja Suruhanjaya, termasuklah
tanggungan mereka, yang boleh dari semasa ke semasa dibuat
dalam arahan amanah yang dikeluarkan oleh Lembaga dengan
kelulusan Menteri, dan arahan tersebut boleh memperuntukkan cara
dan tatacara bagi pemberian, pinjaman atau Iain-lain pembayaran
daripada Akaun itu.

**Bantuan kewangan kepada pegawai, pekerja dan orang lain**

**28.** Suruhanjaya boleh memperuntukkan—

_(a)_ subsidi, pemberian, pembiayaan Islam atau kemudahan

kredit, dengan atau tanpa pulangan atau faedah, kepada
pegawai dan pekerjanya; atau

_(b)_ pembiayaan Islam atau kemudahan kredit, dengan atau

tanpa pulangan atau faedah, bagi maksud pendidikan
atau biasiswa kepada pegawai dan pekerja atau orang
lain,

atas terma atau syarat yang ditentukan oleh Suruhanjaya.

**Pemakaian Akta Badan-Badan Berkanun (Tatatertib dan**
**Surcaj) 2000**

**29.** (1)  Akta Badan-Badan Berkanun (Tatatertib dan Surcaj) 2000

_[Akta 605] hendaklah terpakai bagi Suruhanjaya._


-----

26 _Rang Undang-Undang_

(2) Tanpa menjejaskan apa-apa yang terkandung dalam Akta

Badan-Badan Berkanun (Tatatertib dan Surcaj) 2000, seorang
pegawai atau pekerja Suruhanjaya hendaklah, pada setiap masa,
bertindak secara suci hati dan mematuhi apa-apa fungsi dan tugas
sebagaimana yang diperuntukkan dalam undang-undang kecil yang
dikeluarkan oleh Lembaga di bawah perenggan \2{l)(a).

**Penerusan dan penyelesaian prosiding tatatertib**

**30.** (1) Jika pada tarikh ditetapkan, prosiding disiplin yang belum
selesai atau wujud terhadap mana-mana pegawai atau pekerja
Kerajaan yang telah memilih perkhidmatan Suruhanjaya, prosiding
itu hendaklah diteruskan dan diselesaikan oleh Suruhanjaya, dan
undang-undang yang terpakai bagi pegawai atau pekerja itu sebaik
sebelum tarikh yang ditetapkan berhubung dengan prosiding itu
hendaklah terpakai bagi prosiding yang diteruskan dan diselesaikan
di bawah seksyen ini.

(2) Suatu perintah, keputusan atau arahan yang dibuat atau diberi

oleh pihak berkuasa disiplin Suruhanjaya menurut seksyen ini
hendaklah, berkenaan dengan pegawai atau pekerja itu, mempunyai
kuasa dan kesan yang sama sebagai suatu perintah, keputusan dan
arahan yang dibuat atau diberikan oleh Pihak Berkuasa Tatatertib,
Lembaga Tatatertib atau Lembaga Rayuan Tatatertib, mengikut
mana-mana yang berkenaan, di bawah undang-undang yang disebut
dalam subseksyen (1).

(3) Subseksyen 61(1) tidaklah terpakai bagi penzahiran oleh

Suruhanjaya mengenai mana-mana rekod, buku, daftar, suratmenyurat, apa jua dokumen, bahan atau maklumat, yang berhubungan
dengan urusan dan hal ehwal Suruhanjaya yang dikehendaki oleh
Kerajaan Malaysia menurut seksyen ini.

(4) Menteri boleh melalui perintah membuat apa-apa ubah

suaian kepada undang-undang yang disebut dalam subseksyen (1)
dalam pemakaiannya kepada pegawai atau pekerja sebagaimana
yang perlu bagi maksud menghapuskan kesulitan yang berbangkit
daripada peruntukan subseksyen itu.


-----

_Suruhanjaya Koperasi Malaysia_ 27

BAHAGIAN V

KEWANGAN

Bab 1

_Kewangan_

**Modal**

**31.** (1) Modal yang dibenarkan bagi Suruhanjaya adalah tiga
ratus juta ringgit.

(2) Lima puluh juta ringgit daripada modal yang dibenarkan

hendaklah dilanggan dan dibayar oleh Kerajaan Malaysia semasa
penubuhan Suruhanjaya.

(3) Bahagian berbayar daripada modal yang dibenarkan boleh

dinaikkan kepada apa-apa amaun sebagaimana yang diluluskan oleh
Menteri dari semasa ke semasa dan Kerajaan hendaklah melanggan
dan membayar amaun kenaikan itu kepada Suruhanjaya:

Dengan syarat bahawa pembayaran kenaikan modal boleh

dibuat dengan cara pemindahan dari Kumpulan Wang Rizab
Am sebagaimana yang diluluskan oleh Menteri dari semasa ke
semasa.

**Kumpulan Wang Rizab Am**

**32.** (1) Suatu Kumpulan Wang Rizab Am  Suruhanjaya
ditubuhkan.

(2) Pada setiap akhir tahun kewangan, keuntungan bersih

Suruhanjaya bagi tahun itu hendaklah ditentukan selepas
membenarkan perbelanjaan operasi dan selepas peruntukan telah
dibuat bagi hutang lapuk dan ragu, susut nilai dalam aset, sumbangan
kepada kakitangan dan kumpulan wang pencen dan Iain-lain
kontingensi yang lazim diperuntukkan oleh Suruhanjaya.

(3) Keuntungan bersih Suruhanjaya hendaklah diletakkan dalam

kredit Kumpulan Wang Rizab Am.


-----

28 _Rang Undang-Undang_

**Pemberian tahunan Kerajaan**

**33.** Kerajaan hendaklah pada tiap-tiap tahun memberikan sejumlah
wang kepada Suruhanjaya bagi maksud memenuhi kos operasi
Suruhanjaya.

**Kumpulan wang operasi**

**34.** (1) Suatu kumpulan wang operasi, yang ditadbirkan dan
dikawal oleh Suruhanjaya, ditubuhkan.

(2) Kumpulan wang operasi hendaklah terdiri daripada kesemua

wang yang —

_(a)_ diterima oleh Suruhanjaya melalui pemberian daripada

Kerajaan;

_(b)_ diterima oleh Suruhanjaya sebagai fi dan bayaran

kompaun;

_(c)_ diterima oleh Suruhanjaya bagi perkhidmatan yang

diberikan oleh Suruhanjaya kepada Kerajaan atau bagi
perkhidmatan yang diberikan oleh Suruhanjaya kepada
mana-mana orang;

_(d)_ diperoleh sebagai pendapatan daripada pelaburan oleh

Suruhanjaya;

_(e)_ diperoleh daripada pelupusan, pajakan atau sewaan, atau

apa-apa urusan lain yang berkaitan dengan harta yang
diletakhakkan atau diperoleh oleh Suruhanjaya.

_(f)_ dipinjam atau dijana oleh Suruhanjaya di bawah seksyen

35; dan


_(g)_ dalam apa-apa cara menjadi kena dibayar atau diletak hak

pada Suruhanjaya berkenaan dengan mana-mana perkara
yang bersangkutan dengan fungsi dan kuasanya atau
selainnya yang diterima dengan sah oleh Suruhanjaya.

(3) Kumpulan wang operasi hendaklah digunakan bagi

maksud—

_(a) membayar apa-apa perbelanjaan yang dilakukan dengan_

sah oleh Suruhanjaya, termasuk —

(i) saraan, atau pemberian pembiayaan Islam, kemudahan

kredit, elaun pencen atau gratuiti kepada pengarah,


-----

_Suruhanjaya Koperasi Malaysia_ 29

pegawai, pekerja, atau orang lain yang digaji atau
dilantik oleh Suruhanjaya; atau

(ii) fi dan kos guaman serta fi dan kos lain;

_(b)_ membayar apa-apa perbelanjaan, kos atau belanjawan lain

yang dilakukan atau disetuju terima dengan sepatutnya
oleh Suruhanjaya dalam pelaksanaan fungsinya atau
penjalanan kuasa atau tugasnya di bawah Akta ini;

_(c)_ menguntukkan pemberian bagi pembangunan koperasi di

bawah Akta ini, Akta Koperasi 1993 atau mana-mana
undang-undang bertulis lain yang dikuatkuasakan oleh
Suruhanjaya;

_(d)_ membayar balik mana-mana wang yang dipinjam di bawah

Akta ini dan pembayaran apa-apa pulangan atau bunga
yang kena dibayar ke atasnya;

_(e)_ membeli atau menyewa kelengkapan, jentera dan apa-apa

bahan lain, memperoleh harta tak alih dan mendirikan
bangunan, serta menjalankan apa-apa kerja lain dan aku
janji dalam pelaksanaan fungsinya atau penjalanan kuasa
atau tugasnya di bawah Akta ini;

_if) memenuhi apa-apa kewajipan kewangan yang ditanggung_

secara sah oleh Suruhanjaya;

_(g)_ memberi pembiayaan Islam atau kemudahan kredit di

bawah Akta; atau

_(h) secara amnya, membayar apa-apa perbelanjaan bagi_

melaksanakan peruntukan Akta ini.

(4) Suruhanjaya hendaklah mengurus kumpulan wang operasi

dengan berhemat dan cermat.

**Kuasa untuk metninjam atau menjana kumpulan wang**

**35.** Suruhanjaya boleh, dari semasa ke semasa, dengan kelulusan
bertulis terlebih dahulu daripada Menteri dan Menteri Kewangan,
menjana kumpulan wang seperti yang berikut:

_(a) meminjam wang daripada Kerajaan, agensi Kerajaan atau_

mana-mana orang lain; atau


-----

30 _Rang Undang-Undang_

_(b) mengeluarkan bon, debentur, stok debentur atau mana-_

mana sekuriti lain,

mengikut apa-apa cara yang Suruhanjaya fikirkan patut atau atas
apa-apa terma atau syarat yang disifatkannya suai manfaat bagi
memenuhi mana-mana obligasinya atau untuk melaksanakan manamana fungsi, kuasa atau tugasnya di bawah Akta ini.

Kuasa untuk memberi pinjaman

36. Pada menjalankan kuasa dan fungsinya di bawah Akta ini,
Suruhanjaya boleh menguntukkan pembiayaan Islam atau kemudahan
kredit kepada mana-mana orang atas apa-apa terma dan syarat
yang disifatkannya patut dengan kelulusan Menteri dan Menteri
Kewangan.

**Pelaburan**

**37.** Wang Suruhanjaya termasuk wang dalam kumpulan wang
operasi atau apa-apa wang yang dipegang oleh Suruhanjaya
menurut seksyen 41, boleh, setakat yang tidak dikehendaki untuk
dibelanjakan atau digunakan oleh Suruhanjaya di bawah Akta ini,
dilaburkan dengan apa-apa cara yang Suruhanjaya sifatkan patut
dengan kelulusan Menteri dan Menteri Kewangan.

Bab 2

_Akaun dan laporan Kehendak untuk_

menyimpan buku, rekod, akaun, dsb.

38. Suruhanjaya hendaklah menyebabkan buku, rekod dan akaun
yang sepatutnya disimpan dan hendaklah, dengan seberapa segera
yang dapat dilaksanakan selepas berakhirnya setiap tahun kewangan,
menyebabkan disediakan bagi tahun kewangan itu suatu penyata
kewangan Suruhanjaya yang hendaklah mengandungi kunci kirakira dan akaun pendapatan dan perbelanjaan.


-----

_Suruhanjaya Koperasi Malaysia_ 31

**Kehendak melapor**

**39.** (1) Suruhanjaya hendaklah, dengan seberapa segera yang
mungkin selepas berakhir tahun kewangannya, menghantar kepada
Menteri —

_(a)_ suatu salinan penyata akaunnya yang diperakui oleh Ketua

Audit Negara dan suatu salinan laporan Ketua Audit
Negara; dan

_(b)_ suatu laporan tahunan mengenai penjalanan Suruhanjaya

di bawah Akta ini sepanjang tahun kewangan.

(2) Menteri hendaklah, dengan seberapa segera yang boleh,

membentangkan suatu salinan penyata akaun yang diperakui oleh
Ketua Audit Negara, suatu salinan laporan Ketua Audit Negara
dan laporan tahunan kepada Dewan Rakyat dan Dewan Negara.


(3) Akta Badan Berkanun (Akaun dan Laporan Tahunan) 1980

_[Akta 240] hendaklah terpakai bagi Suruhanjaya tertakluk kepada_
peruntukan Akta ini.

**Tahun kewangan**

**40.** Melainkan jika diarahkan selainnya oleh Menteri, tahun
kewangan bagi Suruhanjaya hendaklah bermula pada hari pertama
bulan Januari dan berakhir pada hari ke tiga puluh satu bulan
Disember pada setiap tahun.

Bab 3

_Kumpulan wang_

**Penyenggaraan kumpulan wang dan akaun**

**41.** (1) Dalam Bab ini—

"Akaun Deposit Koperasi" ertinya suatu akaun yang ditubuhkan

di bawah seksyen 43;

"Akaun Pelikuidasian Koperasi" ertinya akaun amanah yang

ditentukan oleh Suruhanjaya di bawah subseksyen 75(4) Akta
Koperasi 1993 yang kumpulan wang mana-mana koperasi yang
dibubarkan dipegang menurut subseksyen 75(7) Akta Koperasi
1993 sementara menunggu pengagihannya kepada penerima faedah
mengikut skim yang telah diluluskan oleh Suruhanjaya;


-----

32 _Rang Undang-Undang_

"Kumpulan Wang Likuiditi Pusat" ertinya kumpulan wang

yang ditubuhkan di bawah seksyen 42 untuk memberi sokongan
likuiditi kepada koperasi yang mengalami kekurangan likuiditi
luar biasa dan tidak disangka;

"Kumpulan Wang Amanah Pembangunan Koperasi" ertinya

kumpulan wang yang ditubuh, dipegang, ditadbir dan digunakan
menurut Peraturan-Peraturan Koperasi (Kumpulan Wang Amanah
Pembangunan Koperasi) 1996 [P.U. (A) 622/1996];

"Kumpulan Wang Amanah Pendidikan Koperasi" ertinya

kumpulan wang yang ditubuhkan, dipegang, ditadbir dan digunakan
menurut Peraturan-Peraturan Koperasi (Kumpulan Wang Amanah
Pendidikan Koperasi) 1998 [P.U. (A) 382/1998];

"Kumpulan Wang Pusat Koperasi" ertinya kumpulan wang yang

ditubuhkan, dipegang, ditadbir dan digunakan oleh Suruhanjaya
di bawah subseksyen 75(8) Akta Koperasi 1993.

(2) Suruhanjaya boleh, dengan kelulusan daripada Menteri

menurut Akta ini, Akta Koperasi 1993 atau mana-mana undangundang bertulis lain, mengendali, mengurus dan menyenggara
apa-apa kumpulan wang untuk melanjutkan objektifnya.

(3) Suruhanjaya hendaklah memegang dan mengendalikan yang

berikut:

_(a)_ Kumpulan Wang Pusat Koperasi;

_(b)_ Akaun Deposit Koperasi;

_(c)_ Kumpulan Wang Amanah Pembangunan Koperasi;

_(d)_ Kumpulan Wang Amanah Pendidikan Koperasi;

_(e)_ Akaun Pelikuidasian Koperasi;

_(f)_ Kumpulan Wang Likuiditi Pusat; dan

_(g) apa-apa kumpulan wang lain yang ditubuhkan oleh_

Suruhanjaya dengan kelulusan Menteri.

(4) Menteri boleh, atas syor Suruhanjaya, melalui perintah

yang disiarkan dalam Warta, mengubah, memotong, menambah
kepada, menggantikan atau selainnya meminda subseksyen (3)
dan apabila perintah itu disiarkan, subseksyen (3) sebagaimana
yang diubah, dipotong, ditambah kepada, diganti atau selainnya


-----

_Suruhanjaya Koperasi Malaysia_ 33

dipinda, hendaklah mula berkuat kuasa dan terpakai sepenuhnya
dan hendaklah dianggap sebagai sebahagian penting Akta ini
bermula dari tarikh penyiaran itu, atau dari tarikh yang terkemudian
sebagaimana yang ditentukan dalam perintah itu.

(5) Suruhanjaya hendaklah menzahirkan penjalanan kumpulan

wang di bawah subseksyen (3) dalam laporan tahunannya mengikut
perenggan 39(l)(b).

**Kumpulan Wang Likuiditi Pusat**

**42.** (1) Suruhanjaya boleh menghendaki mana-mana koperasi,
atau apa-apa kelas, kategori atau perihalan koperasi melalui
perintah secara bertulis untuk mencarum dalam Kumpulan Wang
Likuiditi Pusat.

(2) Mana-mana koperasi yang dikehendaki oleh Suruhanjaya

untuk mencarum dalam Kumpulan Wang Likuiditi Pusat di bawah
subseksyen (1) hendaklah membayar kepada Suruhanjaya atau
kepada ejennya sebagaimana yang ditentukan dalam perintah itu,
sejumlah wang caruman atau apa-apa kadar caruman sebagai suatu
peratusan modal saham, modal langganan, aset atau tanggungannya
atau gabungannya sebagaimana yang ditetapkan oleh Suruhanjaya
dari semasa ke semasa tidak lewat dari tarikh yang ditentukan
dalam perintah itu.

(3) Suruhanjaya boleh, dengan kelulusan bertulis Menteri

terlebih dahulu, membuat peraturan-peraturan mengenai skop,
operasi dan pengurusan Kumpulan Wang Likuiditi Pusat.

**Akaun Deposit Koperasi**

**43.** (1) Dalam masa dua tahun dari tarikh mula berkuat kuasa
seksyen ini atau apa-apa tempoh yang lebih lama yang tidak
melebihi lima tahun sebagaimana yang dibenarkan secara bertulis
oleh Suruhanjaya, kesemua koperasi hendaklah mendepositkan
kumpulan wang mereka yang tidak diperlukan dengan segera bagi
operasi atau pelaburan ke dalam Akaun Deposit Koperasi.

(2) Suruhanjaya boleh, dengan kelulusan bertulis Menteri

terlebih dahulu, membuat peraturan-peraturan mengenai skop,
operasi dan pengurusan Akaun Deposit Koperasi.


-----

34 _Rang Undang-Undang_

BAHAGIAN VI

PENYIASATAN, PENGGELEDAHAN DAN PENYITAAN

**Pemakaian Bahagian ini**

**44.** Bahagian ini hendaklah terpakai bagi kesalahan yang dilakukan
oleh mana-mana orang di bawah Akta ini, Akta Koperasi 1993,
mana-mana undang-undang bertulis lain yang dikuatkuasakan
oleh Suruhanjaya, peraturan-peraturan, perintah dan arahan yang
dibuat di bawah Akta-Akta ini atau mana-mana undang-undang
bertulis itu.

**Pelantikan, kuasa, fungsi dan tugas pegawai penyiasat**

**45.** (1) Bagi maksud Bahagian ini, Suruhanjaya boleh melantik
mana-mana pegawai atau pekerja Suruhanjaya atau mana-mana
orang yang dilantik di bawah seksyen 9 sebagai seorang pegawai
penyiasat.

(2) Tertakluk kepada subseksyen (3), seseorang pegawai penyiasat

yang dilantik di bawah subseksyen (1) hendaklah mempunyai
segala kuasa, fungsi, dan tugas yang diberikan kepada pegawai
penyiasat di bawah Akta ini, dan jika pegawai penyiasat itu
bukan seorang pegawai atau pekerja Suruhanjaya, dia hendaklah,
berhubung dengan kuasa, fungsi dan tugas demikian —

_(a)_ menjadi tertakluk kepada; dan

_(b)_ menikmati apa-apa hak, keistimewaan, perlindungan,

imuniti dan tanggung rugi sebagaimana yang ditentukan
dalam,

peruntukan Akta ini, Akta Koperasi 1993 atau mana-mana undangundang bertulis lain yang terpakai bagi seorang pegawai atau
pekerja Suruhanjaya seolah-olah dia adalah seorang pegawai atau
pekerja Suruhanjaya.

(3) Seorang pegawai penyiasat hendaklah tertakluk kepada

arahan dan kawalan Pengerusi Eksekutif atau mana-mana pegawai
lain sebagaimana yang diberi kuasa oleh Pengerusi Eksekutif
untuk bertindak bagi pihaknya atau mana-mana pegawai penyiasat
atau pegawai lain yang berpangkat lebih tinggi daripadanya, dan
hendaklah menjalankan kuasanya, melaksanakan fungsinya, dan
menunaikan tugasnya yang disebut dalam subseksyen (2) dengan


-----

_Suruhanjaya Koperasi Malaysia_ 35

mematuhi apa-apa arahan, petunjuk, syarat, sekatan atau batasan
yang Pengerusi Eksekutif, atau seorang pegawai yang diberi kuasa
oleh Pengerusi Eksekutif untuk bertindak bagi pihaknya atau
seorang pegawai penyiasat lain atau pegawai yang berpangkat
lebih tinggi, boleh menentukan secara lisan atau secara bertulis,
sama ada secara am, atau dalam apa-apa hal atau hal keadaan
tertentu.

(4) Pengerusi Eksekutif atau mana-mana pegawai, pekerja atau

mana-mana orang yang diberi kuasa oleh Pengerusi Eksekutif
untuk bertindak bagi pihaknya, hendaklah mempunyai segala
kuasa, fungsi dan tugas seorang pegawai penyiasat.

(5) Seorang pegawai penyiasat yang menjalankan apa-apa

siasatan ke atas mana-mana orang di bawah seksyen 66 Akta
Koperasi 1993 hendaklah mempunyai kuasa untuk mengendalikan
sumpah atau ikrar atas orang yang sedang diperiksa.

**Kuasa memasuki, menggeledah dan menyita**

**46.** (1) Jika seseorang pegawai penyiasat berpuas hati atau
mempunyai apa-apa sebab untuk mempercayai, bahawa manamana orang telah melakukan suatu kesalahan di bawah Akta ini,
Akta Koperasi 1993 atau mana-mana undang-undang bertulis
lain yang dikuatkuasakan oleh Suruhanjaya, dia boleh, jika pada
pendapatnya adalah munasabah untuk berbuat demikian bagi
maksud penyiasatan ke atas kesalahan itu —

_(a)_ masuk ke dalam mana-mana premis dan di situ menggeledah,

menyita dan menahan apa-apa harta, buku atau dokumen
lain;

_(b)_ memeriksa, membuat salinan, atau mengambil cabutan

daripada, apa-apa buku atau dokumen lain yang disita
dan ditahan sedemikian;

_(c)_ mengambil milikan, dan memindahkan dari premis itu,

apa-apa harta, buku atau dokumen lain yang disita dan
ditahan sedemikian;

_(d)_ memeriksa mana-mana orang yang berada di dalam, atau

di premis itu, dan bagi maksud pemeriksaan itu menahan
orang itu dan memindahkannya ke mana-mana tempat
yang perlu untuk memudahkan pemeriksaan itu, dan
menyita dan menahan apa-apa harta, buku atau dokumen
lain yang dijumpai pada orang itu;


-----

36 _Rang Undang-Undang_

_(e)_ memecah buka, memeriksa, dan menggeledah, apa-apa

artikel, bekas atau bejana; atau


_(f)_ memberhentikan, menahan atau menggeledah mana-mana

kenderaan.

(2) Seorang pegawai penyiasat boleh jika perlu untuk berbuat

demikian —

_(a)_ memecah buka mana-mana pintu luar atau pintu dalam

premis itu dan masuk ke dalamnya;

_(b)_ dengan secara paksa masuk ke dalam premis itu dan tiap
tiap bahagiannya;

_(c)_ memindahkan dengan menggunakan kekerasan apa-apa

galangan terhadap kemasukan, penggeledahan atau
pemeriksaan, penyitaan, penahanan atau pemindahan
yang dia diberi kuasa untuk melaksanakannya; atau


_(d)_ menahan semua atau mana-mana orang yang dijumpai di

mana-mana premis, atau di dalam mana-mana kenderaan,
yang digeledah di bawah subseksyen (1) sehingga premis
atau kenderaan itu digeledah.

(3) Suatu senarai semua barang yang disita dalam penjalanan

sesuatu penggeledahan di bawah seksyen ini dan premis di mana
barang sedemikian masing-masingnya dijumpai hendaklah disediakan
oleh pegawai penyiasat yang menjalankan penggeledahan itu dan
ditandatangani olehnya.

(4) Penghuni premis yang dimasuki di bawah subseksyen (1),

atau mana-mana orang bagi pihaknya, hendaklah pada tiap-tiap
ketika dibenarkan hadir semasa penggeledahan itu, dan suatu
salinan senarai yang disediakan dan ditandatangani di bawah
seksyen ini hendaklah diserahkan kepada penghuni atau orang
itu atas permintaannya.

(5) Seorang pegawai penyiasat hendakiah, melainkan jika

diperintahkan selainnya oleh mana-mana mahkamah—

_(a)_ semasa penutupan penyiasatan atau apa-apa prosiding

yang berbangkit daripadanya; atau

_(b)_ dengan keizinan bertulis terdahulu daripada Pengerusi

Eksekutif atau mana-mana pegawai penyiasat yang
berpangkat lebih tinggi daripadanya, pada bila-bila masa
sebelum penutupan penyiasatan,


-----

_Suruhanjaya Koperasi Malaysia_ 37

melepaskan mana-mana harta, buku atau dokumen lain yang
disita, ditahan atau dipindahkan olehnya atau mana-mana pegawai
penyiasat lain, kepada mana-mana orang yang ditetapkannya sebagai
berhak di sisi undang-undang terhadap harta, buku atau dokumen
lain itu jika dia berpuas hati bahawa ia tidak diperlukan bagi
maksud apa-apa pendakwaan atau presiding di bawah Akta ini,
Akta Koperasi 1993 atau mana-mana undang-undang bertulis lain
yang dikuatkuasakan oleh Suruhanjaya, atau bagi maksud apa-apa
pendakwaan di bawah mana-mana undang-undang bertulis lain.

(6) Suatu rekod secara bertulis hendaklah dibuat oleh pegawai

penyiasat yang menyebabkan apa-apa pelepasan mana-mana harta,
buku atau dokumen lain di bawah subseksyen (5) berkenaan
dengan pelepasan sedemikian dengan menyatakan di dalamnya
secara terperinci hal keadaan, dan sebab bagi, pelepasan itu.

(7) Jika pegawai penyiasat tidak dapat menentukan orang

yang berhak di sisi undang-undang terhadap harta, buku atau
dokumen lain itu atau jika terdapat lebih daripada satu pihak
menuntut harta, buku atau dokumen lain itu, pegawai penyiasat
hendaklah melaporkan perkara itu kepada Majistret yang hendaklah
kemudiannya menguruskan harta, buku atau dokumen lain itu
sebagaimana yang menguruskan dalam subseksyen 413(2), (3)
dan (4), seksyen 414, 415 dan 416 Kanun Tatacara Jenayah

_[Akta 593]:_

Dengan syarat bahawa jika harta yang dirampas itu adalah tanah,

Majistret hendaklah menguruskan hal pemilikan harta itu.

**Pemeriksaan orang**

**47.** (1) Seorang pegawai penyiasat boleh memeriksa manamana orang yang pegawai penyiasat itu mempunyai sebab untuk
mempercayai mempunyai dalam milikannya apa-apa harta, buku
atau dokumen lain, atau apa-apa jua pun artikel lain, yang perlu,
pada pendapatnya, bagi maksud penyiasatan ke atas apa-apa
kesalahan di bawah Akta ini, Akta Koperasi 1993 atau manamana undang-undang bertulis lain yang dikuatkuasakan oleh
Suruhanjaya, dan bagi maksud pemeriksaan itu boleh menahan
orang itu selama apa-apa tempoh yang perlu untuk menjalankan
pemeriksaan itu, yang tidak dalam apa-apa hal melebihi dua
puluh empat jam tanpa kebenaran seorang Majistret, dan boleh
memindahkan orang itu dalam jagaan ke mana-mana tempat yang
perlu untuk memudahkan pemeriksaan itu.


-----

38 _Rang Undang-Undang_

(2) Seorang pegawai penyiasat yang melakukan pemeriksaan ke

atas seseorang di bawah subseksyen (1) boleh rnenyita, menahan,
atau mengambil milik apa-apa harta, buku atau dokumen lain, atau
artikel, yang dijumpai pada diri orang itu bagi maksud penyiasatan
yang sedang dijalankan olehnya.

(3) Tiada seorang perempuan pun boleh diperiksa di bawah

seksyen ini atau seksyen 46 kecuali oleh seorang perempuan yang
lain.

# Galangan  terhadap  penjalanan  kuasa  oleh  pegawai penyiasat

**48. Tiada seorang pun boleh—**

_(a)_ enggan memberikan mana-mana pegawai penyiasat yang

menjalankan kuasanya di bawah seksyen 46 atau 47,
akses ke mana-mana premis atau bahagian premis itu,
atau enggan membenarkan dirinya diperiksa;

_(b)_ menyerang, menggalang, menghalang atau melengah
lengahkan pegawai penyiasat itu masuk yang dia berhak
untuk masuk;

_(c)_ tidak mematuhi apa-apa tuntutan yang sah daripada mana
mana pegawai penyiasat dalam melaksanakan tugasnya
di bawah seksyen 46 atau 47;

_(d)_ enggan  memberikan  kepada  seseorang  pegawai

# penyiasat apa-apa maklumat yang semunasabahnya dikehendaki daripadanya dan yang ia berkuasa untuk memberikannya;

_(e)_ tidak mengemukakan kepada, atau menyembunyikan atau

cuba menyembunyikan daripada, seseorang pegawai
penyiasat, apa-apa harta, buku, dokumen lain, atau
artikel yang berhubung dengannya pegawai penyiasat ada
alasan yang munasabah bagi mengesyaki bahawa suatu
kesalahan telah atau sedang dilakukan di bawah Akta
ini, Akta Koperasi 1993 atau mana-mana undang-undang
bertulis lain yang dikuatkuasakan oleh Suruhanjaya;

_(f)_ menyelamatkan atau berusaha menyelamatkan apa-apa

benda yang telah disita dengan sewajarnya;


-----

_Suruhanjaya Koperasi Malaysia_ 39

_(g)_ memberi kepada seorang pegawai penyiasat dengan

mengatakan sebagai benar, maklumat yang dia tahu atau
mempunyai sebab bagi mempercayainya adalah palsu;
atau

_(h)_ sebelum atau selepas apa-apa penyitaan, memecahkan

atau selainnya memusnahkan apa-apa benda untuk
mengelakkannya daripada disita, atau didapatkannya.

**Kehendak untuk menyediakan terjemahan**

**49.** (1) Jika seorang pegawai penyiasat menjumpai, menyita,
menahan, atau mengambil milik, apa-apa buku atau dokumen
lain dalam menjalankan apa-apa kuasa di bawah Bahagian ini,
dan buku atau dokumen lain itu atau apa-apa bahagiannya adalah
dalam suatu bahasa selain bahasa kebangsaan atau bahasa Inggeris,
atau dalam apa-apa isyarat atau kod, pegawai penyiasat itu boleh
secara bertulis menghendaki orang yang mempunyai milikan,
jagaan atau kawalan ke atas buku atau dokumen lain itu, supaya
memberi kepada pegawai penyiasat itu suatu terjemahan dalam
bahasa kebangsaan akan buku atau dokumen lain itu dalam
apa-apa tempoh yang, pada pendapat pegawai penyiasat itu, adalah
munasabah dengan mengambil kira tebalnya buku atau dokumen
lain itu, atau hal keadaan lain yang berhubungan dengannya.

(2) Tiada seorang pun boleh dengan diketahuinya memberi suatu

terjemahan di bawah subseksyen (1) yang bukan suatu terjemahan
yang tepat, jujur dan benar, atau dengan diketahuinya  membuat
suatu terjemahan di bawah subseksyen itu yang tidak tepat, jujur
dan benar.

(3) Jika orang yang dikehendaki memberi suatu terjemahan

di bawah subseksyen (1) bukannya orang yang disyaki telah
melakukan kesalahan yang sedang disiasat, Suruhanjaya hendaklah
membayar kepadanya fi yang munasabah bagi terjemahan itu.

**Kuasa untuk memeriksa orang**

**50.** (1) Jika seorang pegawai penyiasat mengesyaki mana-mana
orang telah melakukan suatu kesalahan di bawah Akta ini, Akta
Koperasi 1993 atau mana-mana undang-undang bertulis lain yang


-----

40 _Rang Vndang-Undang_

dikuatkuasakan oleh Suruhanjaya, dia boleh, jika pada pendapatnya
adalah semunasabahnya perlu untuk berbuat demikian bagi maksud
penyiasatan ke atas kesalahan itu
_(a)_ memerintahkan mana-mana orang secara bertulis supaya

hadir di hadapannya bagi maksud diperiksa oleh pegawai
penyiasat itu berhubung dengan apa-apa perkara yang
boleh, pada pendapat pegawai penyiasat itu, membantu
dalam penyiasatan ke atas kesalahan itu;

_(b)_ memerintahkan mana-mana orang secara bertulis supaya

mengemukakan di hadapan pegawai penyiasat itu buku,
dokumen lain, harta, artikel, atau benda yang boleh,
pada pendapat pegawai penyiasat itu, membantu dalam
penyiasatan ke atas kesalahan itu; atau

_(c)_ melalui notis bertulis menghendaki mana-mana orang

supaya memberi suatu pernyataan secara bertulis yang
dibuat atas sumpah atau ikrar yang dinyatakan dalamnya
segala maklumat yang mungkin dikehendaki di bawah
notis itu, yang merupakan maklumat yang, pada pendapat
pegawai penyiasat itu, akan dapat membantu dalam
penyiasatan ke atas kesalahan itu.

(2) Seseorang yang kepadanya suatu perintah di bawah perenggan

_(l)(a)_ atau _(b),_ atau suatu notis bertulis di bawah perenggan
_(l)(c),_ telah diberikan hendaklah mematuhi terma perintah atau
notis bertulis itu, mengikut mana-mana yang berkenaan, dan,
khususnya—

_(a)_ seseorang yang kepadanya suatu perintah di bawah

perenggan (l)(a) telah diberikan hendaklah hadir mengikut
terma perintah itu untuk diperiksa, dan hendaklah terus
hadir sedemikian dari sehari ke sehari sebagaimana
yang diarahkan oleh pegawai penyiasat sehinggalah
pemeriksaan itu selesai, dan hendaklah sepanjang
pemeriksaan itu mendedahkan segala maklumat yang ada
dalam pengetahuannya, atau yang ada padanya, atau yang
boleh didapatkannya, berkenaan dengan perkara yang
berhubung dengannya dia sedang diperiksa, sama ada
apa-apa soalan dikemukakan kepadanya ataupun tidak
mengenainya itu, dan jika apa-apa soalan dikemukakan
kepadanya dia hendaklah menjawab soalan itu dengan
benar dan sepanjang yang dia tahu dan percaya, dan


-----

_Suruhanjaya Koperasi Malaysia_ 41

tidaklah boleh enggan menjawab apa-apa soalan atas
alasan yang soalan itu mungkin menunjukkan dia atau
pasangannya, mengikut mana-mana yang berkenaan,
bersalah;


_(b)_ seseorang yang kepadanya suatu perintah telah diberikan

di bawah perenggan (l)(b) tidak boleh menyembunyikan,
menyorokkan, memusnahkan, mengubah, memindahkan dari
atau menghantar ke luar Malaysia, atau mengurusniagakan,
membelanjakan, atau melupuskan, apa-apa buku, dokumen
lain, harta, artikel, atau benda yang ditentukan dalam
perintah itu, atau mengubah atau merosakkan apa-apa
catatan dalam mana-mana buku atau dokumen lain itu
atau menyebabkannya dilakukan, atau membantu atau
bersubahat untuk melakukannya; dan

_(c)_ seseorang yang kepadanya suatu notis bertulis telah

diberikan di bawah perenggan (l)(c) hendaklah, dalam
pernyataannya yang dibuat atas sumpah atau ikrar,
memberi dan mendedahkan dengan benar segala maklumat
yang dikehendaki di bawah notis itu yang berada dalam
pengetahuannya, atau yang ada padanya, atau yang boleh
didapatkannya, dan tidaklah boleh gagal memberi atau
mendedahkan maklumat itu atas alasan yang maklumat
itu mungkin menunjukkan bahawa dia atau pasangannya,
mengikut mana-mana yang berkenaan, bersalah.

(3) Seseorang yang kepadanya suatu perintah atau notis diberikan

di bawah subseksyen (1) hendaklah mematuhi notis atau perintah
itu dan peruntukan subseksyen (2) yang berhubung dengannya,
walau apa pun peruntukan mana-mana undang-undang bertulis,
sama ada diperbuat sebelum atau selepas mula berkuat kuasanya
Akta ini, Akta Koperasi 1993 atau mana-mana undang-undang
bertulis lain yang dikuatkuasakan oleh Suruhanjaya, atau apa-apa
sumpah, aku janji atau kehendak menyimpan rahsia, atau apa-apa
obligasi di bawah apa-apa kontrak, perjanjian atau perkiraan, sama
ada nyata atau tersirat, yang berlawanan.

(4) Jika mana-mana orang mendedahkan apa-apa maklumat atau

mengemukakan apa-apa harta, buku, dokumen lain, artikel, atau
benda, menurut subseksyen (1) dan (2), baik orang yang mulamula disebutkan itu, mahupun mana-mana orang lain yang bagi
pihak atau atas arahannya atau yang sebagai ejen atau pekerjanya,
orang yang mula-mula disebut itu mungkin bertindak, tidaklah


-----

42 _Rang Undang-Undang_

boleh, oleh sebab pendedahan atau pengemukaan itu, dikenakan
apa-apa dakwaan bagi apa-apa kesalahan di bawah atau oleh sebab
mana-mana undang-undang, atau dikenakan apa-apa prosiding
atau tuntutan dalam apa-apa bentuk atau apa-apa perihalan oleh
mana-mana orang di bawah atau oleh sebab apa-apa perjanjian
atau perkiraan, atau bagaimana jua pun selainnya.

(5) Seseorang pegawai penyiasat boleh menyita, mengambil

milik dan menahan selama suatu jangka masa yang difikirkannya
perlu, apa-apa harta, buku, dokumen lain, artikel atau benda
yang dikemukakan di hadapannya semasa penjalanan sesuatu
penyiasatan di bawah subseksyen (1), atau memeriksa orang yang
sedang diperiksa olehnya di bawah perenggan (l)(a) atau yang
mengemukakan apa-apa benda kepadanya di bawah perenggan
(1 )(b), untuk memastikan sama ada apa-apa benda yang relevan
dengan penyiasatan itu disembunyikan, atau selainnya, pada diri
orang itu.

(6) Sesuatu pemeriksaan di bawah perenggan (\)(a) hendaklah

diubah ke dalam bentuk tulisan oleh pegawai penyiasat dan
hendaklah dibacakan kepada dan ditandatangani oleh orang yang
sedang diperiksa, dan jika orang itu enggan menandatangani rekod
itu, pegawai penyiasat itu hendaklah mengendorskan padanya di
bawah tandatangannya hakikat keengganan itu dan sebab-sebabnya,
jika ada, yang dinyatakan oleh orang yang diperiksa itu.

(7) Rekod sesuatu pemeriksaan di bawah perenggan (l)(a),

atau pernyataan bertulis atas sumpah atau ikrar yang dibuat
menurut perenggan (l)(c), atau apa-apa harta, buku, dokumen
lain, artikel atau benda yang dikemukakan di bawah perenggan
_(l)(b) atau selainnya semasa sesuatu pemeriksaan dijalankan di_
bawah perenggan (l)(a) atau di bawah sesuatu pernyataan bertulis
atas sumpah atau ikrar yang dibuat menurut perenggan (l)(c)
hendaklah, walau apa pun mana-mana undang-undang bertulis
atau rukun undang-undang yang berlawanan, boleh diterima
sebagai keterangan dalam apa-apa prosiding dalam mana-mana
mahkamah—

_(a)_ bagi, atau berhubung dengan, sesuatu kesalahan di

bawah Akta ini, Akta Koperasi 1993 atau mana-mana
undang-undang bertulis lain yang dikuatkuasakan oleh
Suruhanjaya;


-----

_Suruhanjaya Koperasi Malaysia_ 43

_(b)_ bagi, atau berhubung dengan, apa-apa perkara lain di

bawah Akta ini, Akta Koperasi 1993 atau mana-mana
undang-undang bertulis lain yang dikuatkuasakan oleh
Suruhanjaya; atau

_(c)_ bagi, atau berhubung dengan, apa-apa kesalahan di bawah

mana-mana undang-undang bertulis lain,

tidak kira sama ada presiding itu adalah terhadap orang yang
telah diperiksa, atau yang mengemukakan harta, buku, dokumen
lain, artikel atau benda, atau yang telah membuat pernyataan
bertulis atas sumpah atau ikrar itu, atau terhadap mana-mana
orang lain.

**Orang tertentu yang berkenaan dengannya kuasa penyiasatan**
**boleh dijalankan**

**51. (1) Bagi maksud seksyen ini —**

"berkaitan", berhubung dengan suatu pertubuhan perbadanan,

ertinya berkaitan mengikut pengertian seksyen 6 Akta Syarikat
1965;

"kepentingan dalam syer" mempunyai erti yang sama sebagaimana

dalam Akta Syarikat 1965;

"saudara", berhubung dengan seseorang, ertinya—

_(a)_ pasangan orang itu;

_(b)_ abang atau adik lelaki atau kakak atau adik perempuan

orang itu;

_(c)_ abang atau adik lelaki atau kakak atau adik perempuan

kepada pasangan orang itu;

_(d)_ mana-mana orang yang mempunyai pertalian nasab langsung

ke atas atau ke bawah dengan orang itu;

_(e)_ mana-mana orang yang mempunyai pertalian nasab langsung

ke atas atau ke bawah dengan pasangan orang itu;

_(f)_ pasangan kepada mana-mana orang yang disebut dalam

perenggan (b), (c), (d) atau (e);


-----

44 _Rang Undang-Undang_

_(g) mana-mana orang yang mempunyai pertalian nasab langsung_

ke bawah dengan orang yang disebut dalam perenggan
# (b), (c) atau (f);

_(h) mana-mana bapa saudara, emak saudara atau sepupu kepada_

orang itu, atau kepada pasangan orang itu; atau

_(i)_ mana-mana pasangan, atau mana-mana orang yang

mempunyai pertalian nasab langsung ke atas atau ke
bawah dengan, orang yang disebut dalam perenggan
_(h);_

"sekutu perniagaan" bagi seseorang termasuklah —

_(a)_ seorang jurubank, akauntan, juruaudit, peguam bela,

penama atau orang lain yang diambil kerja atau dilantik
oleh orang itu pada bila-bila masa sebelum atau selepas
tarikh berkuat kuasa;

_(b)_ mana-mana pertubuhan perbadanan atau bukan perbadanan

yang orang itu ialah seorang pengarah, dan mana-mana
pengarah lain badan yang diperbadankan atau tidak
diperbadankan itu;

_(c)_ jika orang itu ialah suatu pertubuhan perbadanan—

(i) mana-mana pengarah pertubuhan perbadanan itu;

(ii) mana-mana perbadanan sekutu atau berkaitan kepada

pertubuhan perbadanan itu; dan

(iii) mana-mana sekutu perniagaan bagi perbadanan

sekutu atau berkaitan sebagaimana yang disebut
dalam subperenggan (ii);

_(d)_ mana-mana orang yang memiliki apa-apa harta kepunyaan

orang itu;

_(e)_ mana-mana orang yang berhutang dengan orang itu;

_{f) mana-mana orang yang mempunyai apa-apa pengetahuan_

atau maklumat yang berhubungan dengan perniagaan,
urus niaga, hal ehwal atau harta orang itu; dan

_(g)_ mana-mana orang yang bertindak bersama-sama dengan

orang itu.


-----

_Suruhanjaya Koperasi Malaysia_ 45

(2) Tanpa menjejaskan keluasan kuasa penyiasatan lain yang

diberikan kepada seseorang pegawai penyiasat di bawah Bahagian
ini, kuasa itu boleh dijalankan olehnya terhadap mana-mana—

_(a)_ (i)  sekutu perniagaan yang lampau atau sekarang;

(ii) orang yang adalah atau pernah menjadi seorang

saudara;

(iii) orang yang adalah atau pernah menjadi anggota atau

pernah atau telah membuat deposit dengan, atau yang
adalah atau pernah menjadi seorang pemiutang;

(iv) orang yang adalah atau telah bersangkutan dengan

pengawalan atau pengurusan, secara keseluruhan
atau sebahagian hal ehwal koperasi itu; atau

(v) orang yang mempunyai atau pernah mempunyai

kepentingan dalam syer, atau selainnya mempunyai
atau pernah mempunyai kepentingan dalam harta,
orang yang disyaki telah melakukan suatu kesalahan
di bawah Akta ini, Akta Koperasi 1993 atau manamana undang-undang bertulis lain yang dikuatkuasakan
oleh Suruhanjaya;

_(b)_ mana-mana sekutu perniagaan atau saudara kepada orang

yang disebut dalam perenggan (a); atau

_(c)_ mana-mana pertubuhan perbadanan atau bukan perbadanan

yang baginya mana-mana orang yang disebut dalam
perenggan (a) ialah seorang pengarah atau pegawai atau,
jika pertubuhan itu adalah suatu pertubuhan perbadanan,
mempunyai suatu kepentingan dalam syer pertubuhan
perbadanan itu.

**Bantuan kepada pegawai polis, pegawai awam, dsb.**

**52. Suruhanjaya boleh atas inisiatifnya sendiri, atau atas permintaan**
seseorang pegawai polis, pegawai awam, pihak berkuasa atau
orang yang mempunyai kuasa untuk menyiasat di bawah, atau
menguatkuasakan peruntukan mana-mana undang-undang —

_(a) membekalkan—_

(i) suatu salinan apa-apa buku atau dokumen lain yang

disita, ditahan atau diambil milikan di bawah
seksyen 46 atau 47;


-----

46 _Rang Undang-Undang_

(ii) apa-apa rekod pemeriksaan di bawah perenggan

(iii) apa-apa pernyataan bertulis atas sumpah atau ikrar

yang dibuat di bawah perenggan 50(l)(c); atau

(iv) apa-apa buku atau dokumen lain yang dibuat di

bawah perenggan 50(1 _)(b)_ atau selainnya dalam
menjalankan apa-apa pemeriksaan di bawah
perenggan 50(l)(a),

dan pegawai polis, pegawai awam, pihak berkuasa
atau mana-mana orang yang mempunyai kuasa untuk
menyiasat di bawah, atau menguatkuasakan peruntukan
mana-mana undang-undang itu boleh menggunakan
salinan bagi rekod, pernyataan, buku atau dokumen lain
itu sebagaimana yang perlu atau suai manfaat berhubung
dengan penjalanan kuasanya, pelaksanaan fungsinya,
atau penunaian tugasnya, berkenaan dengan mana-mana
orang; atau

_(b)_ membenarkan seseorang pegawai polis, pegawai awam,

pihak berkuasa atau mana-mana orang yang mempunyai
kuasa untuk menyiasat di bawah, atau menguatkuasakan
peruntukan mana-mana undang-undang untuk mempunyai
akses kepada dan memeriksa apa-apa harta, buku,
dokumen lain, artikel atau benda yang telah dikemukakan
di hadapan, atau disita, ditahan atau diambil milikan,
oleh seseorang pegawai penyiasat di bawah Bahagian
ini, dan pegawai polis, pegawai awam, pihak berkuasa
atau mana-mana orang yang mempunyai kuasa untuk
menyiasat di bawah, atau menguatkuasakan peruntukan
mana-mana undang-undang, boleh menggunakan apaapa pengetahuan yang diperoleh dengan cara akses atau
pemeriksaan itu sebagaimana yang perlu atau suai manfaat
berhubungan dengan penjalanan kuasanya, pelaksanaan
fungsinya, atau penunaian tugasnya, berkenaan dengan
mana-mana orang.

**Percantuman kesalahan**

**53. Walau apa pun apa-apa jua yang terkandung dalam mana-mana**
undang-undang bertulis lain, jika seseorang dipertuduh atas lebih
daripada satu kesalahan di bawah Akta ini, Akta Koperasi 1993
atau mana-mana undang-undang bertulis lain yang dikuatkuasakan


-----

_Suruhanjaya Koperasi Malaysia_ 47

oleh Suruhanjaya, dia boleh dipertuduhkan atas dan dibicarakan
dalam satu perbicaraan bagi seberapa banyak kesalahan yang
dilakukan dalam jarak masa tidak kira apa jua pun tempohnya.

Kesalahan menjadi kesalahan boleh tangkap

**54.** Tiap-tiap kesalahan yang boleh dihukum di bawah Akta ini,
Akta Koperasi 1993 atau mana-mana undang-undang bertulis lain
yang dikuatkuasakan oleh Suruhanjaya hendaklah menjadi suatu
kesalahan boleh tangkap, dan seorang pegawai polis yang berpangkat
tidak rendah daripada Inspektor, atau seorang pegawai penyiasat
yang dilantik di bawah subseksyen 45(1) boleh menangkap tanpa
waran mana-mana orang yang semunasabahnya disyaki olehnya
telah melakukan atau adalah melakukan apa-apa kesalahan itu.

BAHAGIAN VII

AM

**Kesalahan khusus**

55. (1) Mana-mana koperasi yang tidak mematuhi kehendak di
bawah subseksyen 42(2) dan 43(1) melakukan suatu kesalahan
dan boleh, apabila disabitkan, didenda tidak melebihi satu juta
ringgit dan sebagai tambahan, didenda harian tidak melebihi lima
ribu ringgit bagi tiap-tiap hari kesalahan itu berterusan.

(2) Mana-mana orang yang tidak mematuhi kehendak di

bawah subseksyen 48(1), 49(1), 49(2) atau 50(2) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan tidak melebihi dua
tahun atau kedua-duanya dan sebagai tambahan, didenda harian
tidak melebihi sepuluh ribu ringgit bagi tiap-tiap hari kesalahan
itu berterusan.

**Kuasa Suruhanjaya untuk mengkompaun kesalahan**

**56.** (1) Pengerusi Eksekutif boleh, dengan keizinan Pendakwa
Raya secara bertulis, mengkompaun apa-apa kesalahan yang
dilakukan oleh mana-mana orang yang boleh dihukum di bawah
Akta ini, dengan membuat suatu tawaran bertulis kepada orang


-----

48 _Rang Undang-Undang_

itu untuk mengkompaun kesalahan itu dengan membayar kepada
Suruhanjaya dalam masa sebagaimana yang dinyatakan dalam
tawaran itu apa-apa jumlah wang yang tidak boleh melebihi
lima puluh peratus daripada jumlah denda maksimum (termasuk
denda harian, jika ada, dalam suatu hal kesalahan berterusan)
yang boleh dikenakan kepada orang itu jika dia telah disabitkan
atas kesalahan itu.

(2) Apa-apa wang yang dibayar kepada Suruhanjaya menurut

peruntukan subseksyen (1) hendaklah dibayar ke dalam dan menjadi
sebahagian daripada kumpulan wang operasi Suruhanjaya.

(3) Sesuatu tawaran di bawah subseksyen (1) boleh dibuat pada

bila-bila masa selepas kesalahan itu dilakukan tetapi sebelum apaapa pendakwaan baginya telah dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu, atau apa-apa lanjutan masa yang
boleh diberikan oleh Suruhanjaya, pendakwaan bagi kesalahan itu
boleh dimulakan pada bila-bila masa selepas itu terhadap orang
yang kepadanya tawaran itu dibuat.

(4) Jika sesuatu kesalahan telah dikompaun di bawah subseksyen

(1), tiada pendakwaan selepas itu boleh dimulakan berkenaan
dengan kesalahan itu terhadap orang yang kepadanya tawaran untuk
mengkompaun kesalahan itu dibuat, tertakluk kepada subseksyen
62(1).

**Kewajipan pegawai penyiasat untuk menyerahkan orang**
**ditangkap kepada polis**

**57. Seseorang pegawai penyiasat yang dilantik di bawah subseksyen**
45(1) yang membuat suatu penangkapan di bawah seksyen 54
hendaklah tanpa kelengahan yang tidak perlu menyerahkan orang
yang ditangkap sedemikian kepada pegawai polis yang berhampiran
atau, jika seseorang pegawai polis itu tiada, membawa orang itu ke
balai polis yang berhampiran, dan selepas itu orang yang ditangkap
seperti disebut terdahulu hendaklah diuruskan sebagaimana yang
diperuntukkan oleh undang-undang yang berhubungan dengan
tatacara jenayah yang sedang berkuat kuasa seolah-olah dia telah
ditangkap oleh seorang pegawai polis.


-----

_Suruhanjaya Koperasi Malaysia_ 49

**Pekhidmat awam**

**58.** Semua pengarah, atau mana-mana anggota jawatankuasa
Suruhanjaya, pegawai atau pekerja Suruhanjaya semasa menjalankan
tugas mereka sebagai seorang pengarah, anggota, pegawai, pekerja
atau pegawai penyiasat hendaklah disifatkan sebagai pekhidmat
awam sebagaimana yang ditakrifkan dalam Kanun Keseksaan

_[Akta 574]._

**Akta Perlindungan Pihak Berkuasa Awam 1948**

**59.** Akta Perlindungan Pihak Berkuasa Awam 1948 [Akta 198]
hendaklah terpakai bagi mana-mana tindakan, guaman, pendakwaan
atau prosiding terhadap Suruhanjaya, pegawai, pekerja atau ejen
Suruhanjaya berkenaan dengan apa-apa perbuatan, kecuaian atau
keingkaran yang dibuat atau dilakukan olehnya dalam keupayaan
sedemikian atau atas sifatnya sebagai pegawai atau pekerja yang
diperihalkan dalam undang-undang yang ditentukan dalam Akta
Koperasi 1993.

**Imuniti**

**60.** (1) Tiada tindakan, guaman, pendakwaan atau apa-apa jua
prosiding lain boleh dikenakan, diambil, dimulakan atau dikekalkan
dalam mana-mana mahkamah atau mana-mana pihak berkuasa
lain terhadap —

_(a)_ Kerajaan Malaysia atau Kerajaan Negeri;

_(b)_ Suruhanjaya;

_(c)_ mana-mana pengarah, pegawai atau pekerja mana-mana

Kerajaan atau Suruhanjaya, sama ada secara peribadi
atau atas sifat rasminya; atau

_(d)_ mana-mana orang yang dengan sah bertindak bagi pihak

Kerajaan, Suruhanjaya, pegawai atau pekerja, sama ada
secara peribadi atau atas sifat orang yang melakukan
bagi pihak tersebut,

bagi atau mengenai, atau berkenaan dengan, apa-apa perbuatan
yang dilakukan atau pernyataan yang dibuat atau ditinggalkan
daripada dilakukan atau dibuat, atau berupa dilakukan atau dibuat
atau ditinggalkan daripada dibuat atau dilakukan, menurut atau
dalam melaksanakan Akta ini, Akta Koperasi 1993 atau mana-mana
undang-undang bertulis lain, atau mana-mana perintah bertulis,


-----

50 _Rang Undang-Undang_

arahan, notis atau apa-apa jua perkara lain yang dikeluarkan di
bawah Akta ini, Akta Koperasi 1993 atau mana-mana undangundang bertulis lain:

Dengan syarat bahawa perbuatan dan pernyataan itu dilakukan

atau dibuat, atau ditinggalkan daripada dilakukan atau dibuat,
dengan suci hati.

(2) Bagi maksud seksyen ini—

_(a)_ mana-mana anggota pentadbiran Kerajaan Malaysia atau

Kerajaan Negeri hendaklah dianggap sebagai seorang
pegawai Kerajaan itu masing-masing; dan

_(b)_ Pengerusi Eksekutif, Timbalan Pengerusi Eksekutif,

pengarah, anggota jawatankuasa Suruhanjaya, pegawai,
pekerja atau mana-mana orang yang dilantik oleh
Suruhanjaya menurut seksyen 9, subseksyen 8(2) dan
10(2) dan perenggan 69A(2)(CI) Akta Koperasi 1993 dan
mana-mana pelikuidasi yang dilantik di bawah seksyen
74 Akta Koperasi 1993, hendaklah disifatkan sebagai
seorang pegawai Suruhanjaya.

(3) Dalam subseksyen (2), "anggota pentadbiran" mempunyai

erti yang sama sebagaimana yang diberikan kepadanya dalam
Perkara 160(2) Perlembagaan Persekutuan.

**Pemeliharaan kcrahsiaan**

**61.** (1) Tiada pengarah, pegawai, pekerja, ejen atau perunding
Suruhanjaya atau mana-mana orang yang dengan apa-apa cara,
mempunyai akses kepada apa-apa rekod, buku, daftar, suratmenyurat, atau apa-apa jua dokumen, atau bahan atau maklumat,
yang berhubung dengan urusan dan hal ehwal Suruhanjaya yang
dia telah peroleh dalam pelaksanaan tugasnya atau penjalanan
fungsinya, boleh memberi, membuka, mendedah, menyiar atau
selainnya menzahirkan kepada mana-mana orang, dokumen, bahan
atau maklumat itu melainkan sekiranya penzahiran itu diperlukan
atau  dibenarkan —

_(a)_ di bawah Akta ini, Akta Koperasi 1993 atau mana-mana

undang-undang bertulis lain yang dikuatkuasakan oleh
Suruhanjaya, peraturan, perintah, arahan atau garis
panduan yang dikeluarkan di bawah Akta ini, Akta
Koperasi 1993 atau mana-mana undang-undang bertulis
lain yang dikuatkuasakan oleh Suruhanjaya;


-----

_Suruhanjaya Koperasi Malaysia_ 51

_(b)_ di bawah mana-mana undang-undang bertulis;

_(c)_ oleh mana-mana mahkamah; atau

_(d)_ bagi pelaksanaan tugas dan penjalanan fungsi di bawah

Akta ini, Akta Koperasi 1993 atau mana-mana undangundang bertulis lain, peraturan, perintah, arahan atau
garis panduan yang dikeluarkan di bawah Akta ini, Akta
Koperasi 1993 atau mana-mana undang-undang bertulis
lain.

(2) Seksyen ini tidaklah terpakai bagi apa-apa dokumen, bahan

atau maklumat yang pada masa penzahiran itu adalah, atau telah
pun dibuat, tersedia dengan sah kepada orang awam daripada
apa-apa sumber, atau kepada maklumat dalam bentuk ringkasan
atau kumpulan maklumat yang maklumat yang berhubung dengan
sesuatu koperasi tertentu, anggota atau pendepositnya tidak
dinyatakan secara jelas.

(3) Tiada seorang pun yang mempunyai apa-apa dokumen, bahan

atau maklumat yang pada pengetahuannya telah dizahirkan dengan
melanggar subseksyen (1) boleh dengan apa jua cara sekalipun
menzahirkannya kepada mana-mana orang lain.

(4) Jika Suruhanjaya dalam penjalanan mana-mana kuasanya atau

dalam penunaian mana-mana tugas atau fungsinya di bawah Akta
ini, Akta Koperasi 1993, mana-mana undang-undang bertulis lain
yang dikuatkusakan oleh Suruhanjaya atau apa-apa jua mana-mana
undang-undang bertulis lain, mengesyaki mana-mana orang telah
melakukan apa-apa kesalahan di bawah Akta ini, Akta Koperasi
1993, mana-mana undang-undang bertulis lain atau apa-apa jua
mana-mana undang-undang bertulis lain itu, adalah sah bagi
Suruhanjaya memberi maklumat mengenai perlakuan demikian
kepada seorang pegawai polis, atau untuk menyampaikan suatu
atau kesemua maklumat berhubung dengan kesalahan demikian
kepada mana-mana pihak berkuasa atau orang yang mempunyai
kuasa untuk menyiasat di bawah atau menguatkuasakan undangundang yang kesalahan disyaki itu telah dilakukan.

(5) Subseksyen (4) hendaklah mempunyai kuasa dan kesan yang

penuh, walau apa pun apa-apa ketidakkonsistenan dengannya, atau
bertentangan dengannya, dalam Akta ini, Akta Koperasi 1993,
mana-mana undang-undang bertulis lain yang dikuatkuasakan
oleh Suruhanjaya atau mana-mana undang-undang bertulis lain.


-----

52 _Rang Undang-Undang_

**Pemulaan pcndakwaan**

**62.** (1) Mana-mana pegawai atau pekerja Suruhanjaya yang diberi
kuasa secara bertulis oleh Suruhanjaya boleh, dengan kebenaran
secara bertulis oleh Pendakwa Raya, mendakwa apa-apa kes dalam
mana-mana mahkamah berkenaan dengan mana-mana kesalahan
yang dilakukan di bawah Akta ini, Akta Koperasi  1993, atau
mana-mana undang-undang bertulis lain yang dikuatkuasakan
oleh Suruhanjaya.

(2) Bagi maksud seksyen 380 Kanun Tatacara Jenayah, seorang

pegawai atau pekerja Suruhanjaya yang diberikan kuasa di bawah
subseksyen (1) hendaklah disifatkan sebagai seorang pegawai
awam.

**Kuasa untuk membuat peraturan-peraturan**

**63.** Suruhanjaya boleh, dengan kelulusan bertulis Menteri terlebih
dahulu, membuat peraturan-peraturan untuk melaksanakan objektif
Akta ini atau mana-mana peruntukan Akta ini dan untuk menetapkan
apa-apa perkara yang perlu ditetapkan di bawah Akta ini.

HURAIAN

Akta Suruhanjaya Koperasi Malaysia 2006 ("Akta") yang dicadangkan oleh
Rang Undang-Undang ini mengandungi peruntukan bagi penubuhan Suruhanjaya
Koperasi Malaysia ("Suruhanjaya") dengan fungsi, kuasa dan tugas untuk
mengawal selia koperasi di Malaysia serta bagi perkara yang bersampingan
dan berkaitan dengannya.

2. Bahagian I Rang Undang-Undang mengandungi perkara permulaan.

3. _Fasal I mengandungi tajuk ringkas dan kuasa Menteri untuk menetapkan_

tarikh permulaan kuat kuasa Akta yang dicadangkan.

4. _Fasal 2 mengandungi takrif bagi ungkapan-ungkapan yang digunakan_

dalam Rang Undang-Undang.

5. Bahagian  II  Rang  Undang-Undang  memperkatakan  mengenai

Suruhanjaya.

6. _Fasal 3 dan 4 masing-masing memperuntukkan bagi penubuhan Suruhanjaya_

dan objektif Suruhanjaya.


-----

_Suruhanjaya Koperasi Malaysia_ 53

7. _Fasal 5 mengandungi peruntukan mengenai peletakhakan harta, hak dan_

liabiliti Kerajaan Malaysia, Ketua Pendaftar Koperasi bagi Malaysia di bawah
Akta Koperasi 1993, Pendaftar Persatuan Nelayan di bawah Akta Persatuan
Nelayan 1971 dan Pendaftar Pertubuhan Peladang di bawah Akta Pertubuhan
Peladang 1973 kepada Suruhanjaya.

8. _Fasal 6 memperuntukkan bagi meterai perbadanan bagi Suruhanjaya dan_

cara bagaimana meterai itu digunakan dan disimpan.

9. _Fasal 7 memberi kuasa kepada Suruhanjaya untuk melantik seseorang_

menjadi Wakilnya, sama ada di Malaysia atau di luar Malaysia untuk melakukan
apa-apa tindakan atau melaksanakan apa-apa kuasa atau fungsi bagi pihak
Suruhanjaya.

10. _Fasal 8 memberi kuasa kepada Suruhanjaya untuk menubuhkan pejabat_

di Malaysia atau subsidiari di dalam atau di luar Malaysia dan untuk melantik
ejen.

11. _Fasal 9 memberi kuasa kepada Suruhanjaya untuk melantik mana-mana_

orang untuk memberi apa-apa bantuan selain pegawai atau pekerjanya.

12. _Fasal 10 bertujuan untuk memberi kuasa kepada Suruhanjaya untuk_

menubuhkan jawatankuasa bagi membantu Suruhanjaya dalam melaksanakan
fungsinya di bawah Akta.

13. _Fasal 11 menetapkan komposisi Lembaga dan tugas dan fungsi am_

Lembaga dan Pengerusi Eksekutif dan Timbalan Pengerusi Eksekutif.

14. _Fasal 12 memberi kuasa kepada Lembaga untuk mengeluarkan undang-_

undang kecil sebagaimana perlu atau suai manfaat untuk urusan dan hal ehwal
Suruhanjaya. Undang-undang kecil itu hendaklah mengikat semua orang yang
undang-undang kecil itu dikuatkuasakan ke atas mereka.

15. _Fasal 13 menetapkan tempoh jawatan pengarah yang dilantik dalam_

Lembaga.

16. _Fasal 14 membenarkan pengarah untuk meletak jawatannya._

17. _Fasal 15 menetapkan peruntukan mengenai kehilangan kelayakan dan_

penamatan pengarah.

18. _Fasal 16 memperuntukkan tindakan dan prosiding Lembaga tidak akan_

terjejas oleh apa-apa kekosongan jawatan seseorang pengarah dan prosiding
Lembaga adalah sah walau apa jua pun keadaan yang diperuntukkan.

19. _Fasal 17 membenarkan Menteri untuk menentukan elaun atau honorarium_

yang kena dibayar kepada pengarah.

20. _Fasal 18 menetapkan tugas pengarah dalam Lembaga._

21. _Fasal 19 memperkatakan mengenai bilangan minimum mesyuarat dalam_

setahun, korum, keputusan dan prosedur mesyuarat Lembaga.


-----

54 _Rang Undang-Undang_

22. _Fasal 20 memberi kuasa kepada Lembaga untuk mengundang mana-mana_

orang bagi menghadiri apa-apa mesyuarat atau perbincangan Lembaga bagi
maksud menasihatinya dalam apa-apa perkara yang dibincangkan tetapi orang
itu tidak mempunyai hak untuk mengundi dalam mesyuarat Lembaga itu.

23. _Fasal 21 menghendaki pengarah atau anggota mana-mana jawatankuasa_

untuk menzahirkan kewujudan perkara-perkara kepentingan yang dia peroleh,
secara langsung atau tidak langsung, kepada Lembaga atau jawatankuasa.

24. _Fasal 22 memperuntukkan bahawa Lembaga atau jawatankuasa hendaklah_

menyebabkan minit semua mesyuarat mereka disenggara dan disimpan dalam
bentuk yang sewajarnya.

25. Bahagian I I I  Rang Undang-Undang memperkatakan mengenai kuasa

Suruhanjaya.

26. _Fasal 23 memperuntukkan bahawa Suruhanjaya hendaklah mempunyai_

kesemua kuasa yang diperuntukkan di bawah Akta, Akta Koperasi 1993 atau
mana-mana undang-undang bertulis lain, termasuk untuk menasihati Menteri
mengenai perkara yang bersangkutan dengan objektif dasar negara mengenai
pergerakan koperasi, pelaksanaan dan penguatkuasaan peruntukan Akta, Akta
Koperasi 1993 atau mana-mana undang-undang bertulis lain yang dikuatkuasakan
oleh Suruhanjaya.

27. _Fasal 24 membenarkan Suruhanjaya untuk mewakilkan kuasa atau fungsinya_

di bawah Akta, Akta Koperasi 1993 atau mana-mana undang-undang bertulis
lain yang dikuatkuasakan oleh Suruhanjaya kepada Pengerusi Eksekutif atau
Timbalan Pengerusi Eksekutif.

28. _Fasal 25 memberi kuasa kepada Menteri untuk memberi arahan kepada_

Suruhanjaya dan menghendaki maklumat yang berhubungan dengan fungsi
Suruhanjaya di bawah Akta.

29. _Fasal 26 menghendaki Suruhanjaya untuk berunding dengan Majlis_

Penasihat Syariah mengenai perkara Syariah yang berhubungan dengan urusan
koperasi yang berdasarkan kepada Syariah, dan selepas itu Suruhanjaya boleh,
menurut nasihat Majlis Penasihat Syariah itu, mengeluarkan arahan-arahan
bertulis berhubungan dengan urusan itu.

30. Bahagian IV Rang Undang-Undang memperkatakan mengenai peruntukan

yang berhubungan dengan pegawai dan pekerja Suruhanjaya.

31. _Fasal 27 membenarkan Suruhanjaya melantik orang-orang untuk menjadi_

mana-mana pegawai atau pekerjanya, sebagaimana yang difikirkannya perlu bagi
penjalanan yang cekap urusan dan hal ehwalnya. Fasal ini juga memperuntukkan
bagi saraan, elaun dan faedah pegawai dan pekerja termasuk penubuhan Akaun
Kebajikan Kakitangan Suruhanjaya Koperasi Malaysia.

32. _Fasal 28 menetapkan bahawa Suruhanjaya boleh memberikan bantuan_

kewangan dalam bentuk pinjaman, pendahuluan, pemberian, pembiayaan,
subsidi, biasiswa dsb., bagi pegawai dan pekerjanya dan orang-orang lain.


-----

_Suruhanjaya Koperasi Malaysia_ 55

33. _Fasal 29 memperuntukkan bahawa Akta Badan-Badan Berkanun (Tatatertib_

dan Surcaj) 2000 terpakai ke atas Suruhanjaya.

34. _Fasal 30 memperuntukkan bagi penerusan dan penyelesaian presiding_

tatatertib yang belum selesai terhadap mana-mana pegawai atau pekerja Kerajaan
yang telah memilih untuk berkhidmat dengan Suruhanjaya.

35. Bahagian V Rang Undang-Undang mengandungi peruntukan kewangan.

36. _Fasal 31 menetapkan modal Suruhanjaya dan fasal 32 menubuhkan_

Kumpulan Wang Rizab Am Suruhanjaya.

37. _Fasal 33 dan 34 masing-masing, menetapkan peruntukan tahunan pemberian_

Kerajaan dan menubuhkan kumpulan wang operasi dan menetapkan sumbersumber kumpulan wang itu.

38. _Fasal 35 menetapkan kuasa Suruhanjaya untuk meminjam atau_

memperdapatkan kumpulan wang dan fasal 36 membenarkan Suruhanjaya

untuk member! pinjaman wang kepada mana-mana orang dengan kelulusan
Menteri dan Menteri Kewangan.

39. _Fasal 37 memperuntukkan bahawa Suruhanjaya boleh melaburkan wangnya_

menurut apa-apa cara yang disifatkannya sesuai dengan kelulusan Menteri dan
Menteri Kewangan.

40. _Fasal 38 menghendaki Suruhanjaya untuk menyimpan buku, rekod,_

akaun, dsb., dan hendaklah, dengan seberapa segera yang dapat dilaksanakan
pada akhir setiap tahun kewangan, menyebabkan disediakan penyata kewangan
yang wajar menurut piawaian yang dinyatakan di bawah Akta Badan Berkanun
(Akaun dan Laporan Akaun) 1980.

41. _Fasal 39 menetapkan keperluan Suruhanjaya untuk membuat laporan_

selepas berakhir tahun kewangannya dengan menyerahkan kepada Menteri
sesalinan penyata akaunnya yang disahkan oleh Ketua Audit Negara dan
sesalinan laporan Ketua Audit Negara dan satu laporan tahunan mengenai
penjalanan Suruhanjaya di bawah Akta sepanjang tahun kewangan.  Menteri
kemudian akan membentangkan laporan itu kepada Dewan Rakyat dan Dewan
Negara.

42. _Fasal 40 menetapkan bahawa tahun kewangan Suruhanjaya bermula pada_

1 Januari dan berakhir pada 31 Disember setiap tahun.

43. _Fasal 41 memperuntukkan bahawa Suruhanjaya mestilah mengendali,_

mengurus dan menyenggara beberapa kumpulan wang dan akaun, seperti
Kumpulan Wang Pusat Koperasi, Kumpulan Wang Amanah Pendidikan Koperasi,
Kumpulan Wang Amanah Pembangunan Koperasi, Akaun Likuiditi Koperasi
Kumpulan Wang Likuiditi Koperasi dan kumpulan-kumpulan wang lain yang
ditubuhkan oleh Suruhanjaya dengan kelulusan Menteri.


-----

56 _Rang Undang-Undang_

44. _Fasal 42 memberi kuasa kepada Suruhanjaya untuk menghendaki mana-_

mana koperasi melalui perintah bertulis untuk membuat sumbangan ke dalam
Kumpulan Wang Likuiditi Pusat. Suruhanjaya boleh mengeluarkan peraturanperaturan, dengan kelulusan bertulis Menteri terlebih dahulu, mengenai bidang
tugas, operasi dan pengurusan kumpulan wang itu.

45. _Fasal 43 memperuntukkan bahawa dalam masa dua tahun dari tarikh_

mula berkuat kuasa fasal ini atau mana-mana tempoh lain sebagaimana yang
dibenarkan secara bertulis oleh Suruhanjaya, sernua koperasi dikehendaki untuk
mendepositkan kumpulan wang mereka yang tidak diperlukan dengan segera
bagi operasi atau pelaburan ke dalam Akaun Deposit Koperasi. Suruhanjaya
boleh, dengan kelulusan Menteri, membuat peraturan-peraturan mengenai
bidang tugas, operasi dan pengurusan Akaun Deposit Koperasi.

46. Bahagian VI Rang Undang-Undang mengandungi peruntukan mengenai

penyiasatan, penggeledahan dan penyitaan.

47. _Fasal 44 memperuntukkan bahawa Bahagian VI Akta terpakai bagi_

kesalahan yang dilakukan oleh mana-mana orang di bawah Akta, Akta Koperasi
1993, mana-mana undang-undang bertulis lain yang dikuatkuasakan oleh
Suruhanjaya, peraturan, perintah dan arahan yang dibuat di bawah Akta-Akta
ini atau mana-mana undang-undang bertulis itu.

48. _Fasal 45 memperuntukkan bahawa Suruhanjaya boleh melantik pegawai_

penyiasat dan memperuntukkan kuasa, fungsi dan tugas mereka.

49. _Fasal 46 memperuntukkan kuasa bagi kemasukan, penggeledahan dan_

penyitaan.

50. _Fasal 47 memberi kuasa kepada pegawai penyiasat untuk memeriksa mana-_

mana orang bagi maksud menyiasat kesalahan di bawah Akta, Akta Koperasi
1993 atau mana-mana undang-undang bertulis lain yang dikuatkuasakan oleh
Suruhanjaya.

51. _Fasal 48 melarang mana-mana orang daripada menghalang pelaksanaan_

kuasa oleh pegawai penyiasat.

_52._ _Fasal 49 memberi kuasa kepada pegawai penyiasat untuk menghendaki_

orang yang mempunyai milikan, jagaan atau kawalan sebarang buku atau
dokumen yang bukan dalam bahasa kebangsaan atau bahasa Inggeris untuk
menyediakan terjemahan buku atau dokumen itu.

53. _Fasal 50 memperkatakan mengenai kuasa pegawai penyiasat untuk_

memeriksa orang dan fasal 51 menetapkan jenis-jenis orang yang boleh disiasat
oleh pegawai penyiasat.

54. _Fasal 52 memperuntukkan bahawa Suruhanjaya boleh memberikan bantuan_

kepada pegawai polis, pegawai awam, pihak berkuasa atau mana-mana orang
yang mempunyai kuasa untuk menyiasat di bawah, atau menguat kuasa manamana undang-undang.


-----

_Suruhanjaya Koperasi Malaysia_ _51_

55. _Fasal 53 memperuntukkan mengenai percantuman kesalahan-kesaiahan_

dan fasal 54 memperuntukkan bahawa kesalahan adalah kesalahan boleh
tangkap.

56. Bahagian VII Rang Undang-Undang mengandungi peruntukan mengenai

hal-hal am. 
57. _Fasal 55 memperuntukkan kesalahan khusus yang dilakukan oleh_

seseorang di bawah Akta dan fasal 56 member! kuasa kepada Suruhanjaya
untuk mengkompaun apa-apa kesalahan yang dilakukan oleh mana-mana orang
yang boleh dihukum di bawah Akta.

58. _Fasal 57 menghendaki pegawai penyiasat untuk menyerahkan orang yang_

ditangkap kepada polis tanpa kelengahan yang tidak perlu.

59. _Fasal 58 menyifatkan semua pengarah, jawatankuasa, pegawai, pekerja_

dan ejen Suruhanjaya sebagai pekhidmat awam.

60. _Fasal 59 memperuntukkan bahawa Akta Perlindungan Pihak Berkuasa_

Awam 1948 terpakai bagi Suruhanjaya.

61. _Fasal 60 memberikan imuniti kepada Kerajaan Malaysia, Kerajaan_

Negeri, Suruhanjaya, mana-mana pengarah, pegawai, pekerja atau mana-mana
orang yang dengan sah bertindak bagi pihak Kerajaan itu atau bagi pihak
Suruhanjaya, atau bagi pihak mana-mana pengarah, pegawai atau pekerja
mana-mana Kerajaan itu atau Suruhanjaya, sama ada secara peribadi atau atas
sifat rasminya, daripada tindakan, guaman dan pendakwaan dengan syarat
perbuatan atau kenyataan itu dibuat secara suci hati.

62. _Fasal 61 mengenakan kewajipan kerahsian ke atas pengarah, pegawai,_

pekerja, ejen atau perunding Suruhanjaya.

63. _Fasal 62 memperuntukkan bahawa mana-mana pegawai atau pekerja_

Suruhanjaya yang diberi kuasa secara bertulis oleh Pengerusi Eksekutif boleh,
dengan kebenaran Pendakwa Raya, mendakwa di mana-mana mahkamah berkenaan
dengan mana-mana kesalahan yang dilakukan di bawah Akta, Akta Koperasi
1993 atau mana-mana undang-undang bertulis lain yang dikuatkuasakan oleh
Suruhanjaya, peraturan dan perintah yang dibuat di bawah Akta-Akta ini atau
undang-undang bertulis itu.

64. _Fasal 63 memberi kuasa kepada Suruhanjaya, dengan kelulusan Menteri,_

untuk membuat peraturan-peraturan bagi melaksanakan objektif Akta.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2481J


-----

