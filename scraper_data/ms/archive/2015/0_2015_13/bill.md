---
Year: 2015
Bill: D.R. 28/2015 - RUU Perbadanan Insurans Deposit Malaysia (Pindaan) 2015 (Lulus)
Title: D.R. 28/2015 - RUU Perbadanan Insurans Deposit Malaysia (Pindaan) 2015 (Lulus)
Download URL: https://www.parlimen.gov.my/files/billindex/pdf/2015/D.R.28_2015(bm).pdf
URL: https://www.parlimen.gov.my/files/billindex/pdf/2015/D.R.28_2015(bm).pdf
---
---
Reading:
D.R. 28/2015
Bacaan Pertama Pada:19/10/2015
Bacaan Kedua Pada:22/10/2015
Dibentang Oleh:YB Dato` Johari Abdul Ghani (Timb Menteri Kewangan)
Diluluskan Pada:03/12/2015
Dibentang Oleh:YB Dato` Johari Abdul Ghani (Timb Menteri Kewangan)
---

_Perbadanan Insurans Deposit Malaysia (Pindaan)_ 1

**D.R. 28/2015**

RANG UNDANG-UNDANG

_b e r n a m a_

Suatu Akta untuk meminda Akta Perbadanan Insurans Deposit
Malaysia 2011.

[ ]

**DIPERBUAT oleh Parlimen Malaysia seperti yang berikut:**

**Tajuk ringkas**

**1.** Akta ini bolehlah dinamakan Akta Perbadanan Insurans
Deposit Malaysia (Pindaan) 2015.

**Pindaan am**

**2.** Akta Perbadanan Insurans Deposit Malaysia 2011 [Akta 720],
yang disebut “Akta ibu” dalam Akta ini, dipinda dengan
memotong perkataan “perpaduan” di mana-mana jua terdapat.

**Pindaan seksyen 2**

**3. Seksyen 2 Akta ibu dipinda—**

_(a)_ dalam subseksyen (1)—

(i) dengan menggantikan takrif “anggota penerima

deposit” dengan takrif yang berikut:

‘ “anggota penerima deposit” ertinya suatu
institusi anggota yang merupakan bank Islam
atau bank berlesen;’;


-----

_Rang Undang-Undang_

(ii) dengan memasukkan selepas takrif “aset” takrif

yang berikut:

‘ “bank berlesen” mempunyai erti yang
sama sebagaimana yang ditakrifkan di
bawah subseksyen 2(1) Akta Perkhidmatan
Kewangan 2013 [Akta 758];’;

(iii) dengan memasukkan selepas takrif “bank berlesen”

takrif yang berikut:

‘ “bank Islam” ertinya suatu bank yang
dilesenkan di bawah Akta Perkhidmatan
Kewangan Islam 2013 [Akta 759], selain suatu
bank Islam antarabangsa berlesen;’;

(iv) dengan memotong takrif “aset Islam”;

(v) dengan memotong takrif “aset konvensional”;

(vi) dalam takrif “deposit Islam”, dengan memotong

perkataan “atas apa-apa asas termasuk jagaan
atau perkongsian keuntungan”;

(vii) dalam takrif “deposit konvensional”, dalam

perenggan _(b),_ dengan memasukkan selepas
perkataan “pemberian cagaran” perkataan
“melainkan jika jumlah wang itu disediakan atau
diberikan sebagai cagaran atau sekuriti bagi
pembayaran balik apa-apa pinjaman yang dibuat
oleh atau hutang yang terhutang kepada anggota
penerima deposit”;

(viii) dalam takrif “institusi anggota”, dengan menggantikan

perkataan “perbadanan” dengan perkataan “orang”;

(ix) dengan menggantikan takrif “institusi kewangan”

dengan takrif yang berikut:

‘ “institusi kewangan” ertinya suatu bank
berlesen, suatu bank Islam, suatu syarikat
insurans atau suatu pengendali takaful;’;


-----

_Perbadanan Insurans Deposit Malaysia (Pindaan)_ 3

(x) dengan menggantikan takrif “kemudahan pembiayaan

Islam” dengan takrif yang berikut:

‘ “kemudahan pembiayaan Islam”
mempunyai erti yang sama sebagaimana
yang diberikan kepada takrif “kemudahan
pembiayaan” di bawah subseksyen 2(1)
Akta Perkhidmatan Kewangan Islam 2013;’;

(xi) dengan memasukkan selepas takrif “pejabat”

takrif yang berikut:

‘ “pelikuidasi” termasuklah seorang pelikuidasi
sementara, jika berkenaan;’;

(xii) dengan memotong takrif “pengendali takaful” yang

sedia ada;

(xiii) dengan memasukkan selepas takrif “pendeposit”

takrif yang berikut:

‘ “pengendali takaful” ertinya pengendali
takaful yang dilesenkan untuk menjalankan
perniagaan takaful di bawah Akta Perkhidmatan
Kewangan Islam 2013, selain suatu pengendali
takaful yang dilesenkan untuk menjalankan
perniagaan takaful semula semata-mata dan
suatu pengendali takaful antarabangsa;”;

(xiv) dengan memotong takrif “perjanjian kewangan

yang layak”;

(xv) dengan memotong takrif “perniagaan kewangan

Islam”;

(xvi) dengan menggantikan takrif “perniagaan perbankan

Islam” dengan takrif yang berikut:

‘ “perniagaan perbankan Islam” mempunyai
erti yang sama sebagaimana yang ditakrifkan
di bawah subseksyen 2(1) Akta Perkhidmatan
Kewangan Islam 2013;’;


-----

_Rang Undang-Undang_

(xvii) dengan menggantikan takrif “polisi am” dengan

takrif yang berikut:

‘ “polisi am” ertinya suatu polisi yang
dikeluarkan oleh suatu syarikat insurans
yang dilesenkan di bawah Akta Perkhidmatan
Kewangan 2013 untuk menjalankan perniagaan
insurans am;’;

(xviii) dengan memasukkan selepas takrif “polisi hayat”

takrif yang berikut:

‘ “polisi hayat sertaan” ertinya suatu polisi
hayat yang memberikan suatu hak kepada
pemunya polisi untuk menyertai dalam untukan,
yang jumlah atau penentuan masa adalah pada
budi bicara syarikat insurans, daripada aset
suatu kumpulan wang insurans di bawah Akta
Perkhidmatan Kewangan 2013;’;

(xix) dengan memasukkan selepas takrif “sekuriti”

takrif yang berikut:

‘ “sekuriti Islam” ertinya sekuriti yang
mengikut Shariah;’;

(xx) dengan menggantikan takrif “sijil takaful am”

dengan takrif yang berikut:

‘ “sijil takaful am” ertinya suatu sijil takaful
yang dikeluarkan oleh pengendali takaful
yang dilesenkan di bawah Akta Perkhidmatan
Kewangan Islam 2013 untuk menjalankan
perniagaan takaful am;’;

(xxi) dengan menggantikan takrif “surat cara modal”

dengan takrif yang berikut:

‘ “surat cara modal” ertinya syer keutamaan,
saham pinjaman, hutang berjangka subordinat
atau surat cara lain yang diluluskan oleh
Bank Negara Malaysia sebagai layak untuk
menjadi modal bagi maksud Akta Perkhidmatan
Kewangan 2013 atau Akta Perkhidmatan
Kewangan Islam 2013;’;


-----

_Perbadanan Insurans Deposit Malaysia (Pindaan)_ 5

(xxii) dengan menggantikan takrif “syarikat insurans”

dengan takrif yang berikut:

‘ “syarikat insurans” ertinya suatu penanggung
insurans yang dilesenkan untuk menjalankan
perniagaan insurans di bawah Akta Perkhidmatan
Kewangan 2013, selain suatu penanggung
insurans yang dilesenkan untuk menjalankan
perniagaan insurans semula semata-mata dan
Danajamin Nasional Berhad;’;

(xxiii) dalam takrif “tahun taksiran”, dengan memasukkan

selepas perkataan “premium” perkataan “dan levi”;

(xxiv) dalam takrif “takaful”, dengan menggantikan

perkataan “Akta Takaful 1984” dengan perkataan
“Akta Perkhidmatan Kewangan Islam 2013”; dan

(xxv) dengan menggantikan takrif “takaful perpaduan

keluarga” dengan takrif yang berikut:

‘ “takaful keluarga” ertinya takaful di bawah
suatu sijil takaful keluarga.’;

_(b) dengan memasukkan selepas subseksyen (1) subseksyen_

yang berikut:

“Perjanjian kewangan yang layak

(1a) Bagi maksud Akta ini—

_(a)_ “cagaran kewangan” ertinya mana-mana

yang berikut yang tertakluk kepada suatu
kepentingan atau hak yang menjamin
pembayaran atau pelaksanaan suatu
obligasi berkenaan dengan suatu perjanjian
kewangan yang layak atau tertakluk kepada
suatu perjanjian sokongan kredit pindah
hakmilik:

(i) wang tunai atau yang bersamaan

dengan wang tunai, termasuk surat
cara boleh niaga dan deposit tuntutan;


-----

_Rang Undang-Undang_

(ii) sekuriti, sekuriti Islam, suatu akaun

sekuriti, suatu akaun sekuriti Islam,
atau suatu hak untuk memperoleh
sekuriti atau sekuriti Islam; atau

(iii) suatu perjanjian atau suatu akaun

niaga hadapan;

_(b)_ “derivatif” ertinya apa-apa perjanjian,

termasuk suatu opsyen, swap, kontrak
niaga hadapan atau kontrak hadapan, yang
harga pasaran, nilai, penghantaran atau
obligasi pembayarannya berpunca daripada,
dirujuk kepada atau berdasarkan, tetapi
tidak terhad kepada, sekuriti, komoditi,
aset, kadar (termasuk kadar faedah atau
kadar pertukaran) atau indeks;

_(c)_ “derivatif Islam” ertinya apa-apa perjanjian,

termasuk suatu opsyen, swap, kontrak
niaga hadapan atau kontrak hadapan,
yang dibuat mengikut Shariah, yang
harga pasaran, nilai, penghantaran atau
obligasi pembayarannya berpunca daripada,
dirujuk kepada atau berdasarkan, tetapi
tidak terhad kepada, sekuriti Islam,
komoditi, aset, kadar (termasuk kadar
keuntungan atau kadar pertukaran)
atau indeks;

_(d)_ “perantaraan kewangan” ertinya—

(i) suatu agensi penjelasan; atau

(ii) seseorang, termasuk broker,

bank atau syarikat amanah, yang
dalam penjalanan biasa perniagaan
menyenggara akaun sekuriti, akaun
sekuriti Islam atau akaun niaga
hadapan untuk orang lain;


-----

_Perbadanan Insurans Deposit Malaysia (Pindaan)_ 7

_(e) “perjanjian kewangan yang layak” ertinya—_

(i) suatu perjanjian induk berkenaan

dengan satu atau lebih transaksi
kewangan yang layak di bawahnya
yang sekiranya hal tertentu yang
ditentukan oleh pihak-pihak kepada
perjanjian itu berlaku—

(A) transaksi yang disebut dalam

perjanjian itu tamat atau boleh
ditamatkan;

(B) nilai penamatan transaksi

di bawah subperenggan (i) dikira
atau boleh dikira; dan

(C) nilai penamatan transaksi

di bawah subperenggan (i)
adalah bersih atau boleh bersih,
supaya suatu amaun bersih kena
dibayar,

dan jika suatu perjanjian adalah

juga berkenaan dengan satu atau
lebih transaksi yang bukan transaksi
kewangan yang layak, perjanjian
itu hendaklah disifatkan sebagai
perjanjian kewangan yang layak
hanya berkenaan dengan transaksi
yang adalah transaksi kewangan yang
layak dan apa-apa penguatkuasaan
yang dibenarkan oleh pihak-pihak
mengenai hak mereka di bawah
perjanjian itu;

(ii) suatu perjanjian yang berhubungan

dengan cagaran kewangan, termasuk
perjanjian sokongan kredit pindah
hakmilik, berkenaan dengan satu atau
lebih transaksi kewangan yang layak
di bawah suatu perjanjian induk yang
disebut dalam subperenggan (i);


-----

_Rang Undang-Undang_

(iii) suatu perjanjian untuk meminjam

atau meminjamkan sekuriti atau
komoditi, termasuk suatu perjanjian
untuk memindahkan sekuriti atau
komoditi yang di bawahnya peminjam
boleh membayar balik pinjaman itu
dengan sekuriti atau komoditi yang
lain, wang tunai atau yang bersamaan
dengan wang tunai; atau

(iv) apa-apa perjanjian lain sebagaimana

yang ditetapkan oleh Bank Negara
Malaysia di bawah Akta Perkhidmatan
Kewangan 2013 atau di bawah
Akta Perkhidmatan Kewangan Islam
2013;

_(f)_ “perjanjian sokongan kredit pindah

hakmilik” ertinya suatu perjanjian yang
di bawahnya hakmilik kepada harta telah
diperuntukkan bagi maksud menjamin
pembayaran atau pelaksanaan suatu
obligasi berkenaan dengan suatu perjanjian
kewangan yang layak; dan

_(g)_ “transaksi kewangan yang layak”

ertinya—

(i) suatu derivatif atau suatu derivatif

Islam, sama ada yang akan
diselesaikan melalui pembayaran atau
serahan; atau

(ii) suatu perjanjian beli semula, beli

semula songsang atau jual beli balik
berkenaan dengan sekuriti atau sekuriti
Islam.”; dan

_(c) dalam subseksyen (2), dengan memasukkan selepas_

perkataan “pemberitahuan,” perkataan “arahan,”.


-----

_Perbadanan Insurans Deposit Malaysia (Pindaan)_ 9

**Pindaan seksyen 10**

**4. Seksyen 10 Akta ibu dipinda dengan menggantikan subseksyen (2)**
dengan subseksyen yang berikut:

“(2) Tanpa menjejaskan mana-mana peruntukan lain
Akta ini, Perbadanan boleh menetapkan, dengan kelulusan
Menteri, bagi mana-mana peruntukan Akta ini untuk terpakai
bagi suatu subsidiari Perbadanan seolah-olah subsidiari
Perbadanan itu adalah Perbadanan itu sendiri.”.

**Pindaan seksyen 14**

**5. Seksyen 14 Akta ibu dipinda—**

_(a)_ dalam perenggan (1)(c), dengan menggantikan perkataan

“seorang ketua bahagian” dengan perkataan “seorang
pemegang jawatan”; dan

_(b)_ dengan memasukkan selepas subseksyen (1) subseksyen

yang berikut:

“(1a) Bagi maksud perenggan (1)(c), “pemegang
jawatan” ertinya mana-mana orang yang menjadi
presiden atau naib presiden, atau setiausaha atau
bendahari bagi suatu parti politik atau mana-mana
cawangan parti politik itu, atau yang menjadi seorang
anggota jawatankuasa atau anggota badan pengelolaan
suatu parti politik atau mana-mana cawangan parti
politik itu atau yang memegang apa-apa jawatan atau
kedudukan dalam suatu parti politik atau mana-mana
cawangan parti politik itu, dengan apa jua nama yang
dipanggil, iaitu yang sama dengan mana-mana yang
tersebut di atas atau yang berkenaan dengannya orang
itu menjalankan kuasa pengurusan atau kawalan bagi
hal ehwal parti politik atau mana-mana cawangan parti
politik itu.”.

**Pindaan Bab 4**

**6.** Tajuk Bab 4 Bahagian II Akta ibu dipinda dengan memasukkan
selepas perkataan “Pegawai dan pekerja” perkataan “, dsb.”.


-----

10 _Rang Undang-Undang_

**Pindaan seksyen 25**

**7.** Subseksyen 25(2) Akta ibu dipinda—

_(a)_ dalam perenggan _(a)—_

(i) dengan menggantikan subperenggan (ii) dengan

subperenggan yang berikut:

“(ii) kecuali bagi maksud penyediaan

bantuan likuiditi, membuat pinjaman
atau pendahuluan atau menyediakan
pembiayaan dengan atau tanpa cagaran,
atau menjamin dengan atau tanpa
cagaran apa-apa pinjaman, pendahuluan
atau pembiayaan yang disediakan, kepada
institusi anggota;”; dan

(ii) dalam subperenggan (iii), dengan memasukkan

selepas perkataan “dengan cara cagaran atau
selainnya,” perkataan “atau melanggan”;

_(b)_ dalam perenggan (h), dengan memotong perkataan “dan”

di hujung perenggan itu; dan

_(c)_ dengan memasukkan selepas perenggan _(h) perenggan_

yang berikut:

“(ha) menyediakan apa-apa subsidi, pemberian,

kemudahan pembiayaan Islam atau kemudahan
kredit konvensional, dengan atau tanpa pulangan
atau bunga, kepada mana-mana orang bagi
maksud latihan, penyelidikan, pendidikan atau
pembangunan sumber manusia berhubung
dengan perkhidmatan perbankan dan kewangan;
dan”.

**Pindaan seksyen 26**

**8. Seksyen 26 Akta ibu dipinda—**

_(a) dalam nota bahu, dengan menggantikan perkataan_

“Pinjaman” dengan perkataan “Peminjaman wang atau
**penyediaan pembiayaan”; dan**


-----

_Perbadanan Insurans Deposit Malaysia (Pindaan)_ 11

_(b) dengan memasukkan selepas perkataan “pinjaman” perkataan_

“atau menyediakan pembiayaan”.

**Pindaan seksyen 27**

**9. Seksyen 27 Akta ibu dipinda—**

_(a)_ dalam subseksyen (1), dengan menggantikan perkataan

“perbadanan lain” dengan perkataan “mana-mana orang
lain”; dan

_(b)_ dalam subseksyen (2), dengan menggantikan perkataan

“perbadanan yang ditetapkan” di mana-mana jua terdapat
dengan perkataan “orang”.

**Pindaan seksyen 28**

**10. Seksyen 28 Akta ibu dipinda—**

_(a)_ dalam subperenggan (1)(c)(i), _(d)(i),_ _(e)(i) dan_ _(f)(i),_

dengan menggantikan perkataan “premium” dengan
perkataan “levi”; dan

_(b)_ dalam perenggan (2)(b), dengan memasukkan selepas

perkataan “premium” perkataan “dan levi”.

**Pindaan seksyen 29**

**11.** Seksyen 29 Akta ibu dipinda dengan menggantikan perkataan
“dana” di mana-mana jua terdapat dengan perkataan “pembiayaan”.

**Pindaan seksyen 34**

**12. Seksyen 34 Akta ibu dipinda—**

_(a) dengan menomborkan semula seksyen sedia ada sebagai_

subseksyen (1); dan


-----

12 _Rang Undang-Undang_

_(b) dengan memasukkan selepas subseksyen (1) sebagaimana_

yang dinomborkan semula subseksyen yang berikut:

“(2) Perbadanan boleh menyiarkan akaun tahunan
dan laporan tahunan yang disebut dalam subseksyen
(1) dalam keadaan akaun tahunan dan laporan
tahunan itu tidak dapat dibentangkan di hadapan
Dewan Negara dan Dewan Rakyat dalam masa
enam bulan dari 31 Disember tahun taksiran yang
sebelumnya.”.

**Pindaan seksyen 36**

**13. Akta ibu dipinda dengan menggantikan seksyen 36 dengan**
seksyen yang berikut:

“Disifatkan sebagai anggota

**36. (1) Suatu bank berlesen atau bank Islam—**

_(a)_ yang disifatkan sebagai suatu institusi anggota

di bawah seksyen 37 Akta yang dimansuhkan,
hendaklah berterusan kekal sebagai suatu institusi
anggota di bawah Akta ini; atau

_(b)_ yang dilesenkan di bawah Akta Bank dan Institusi
Institusi Kewangan 1989 [Akta 372], Akta Bank
Islam 1983 [Akta 276], Akta Perkhidmatan
Kewangan 2013 atau Akta Perkhidmatan Kewangan
Islam 2013 selepas mula berkuatkuasanya Akta ini,
hendaklah disifatkan sebagai suatu institusi anggota
dari tarikh ia diberikan lesen.

(2) Suatu pengendali takaful atau syarikat insurans

disifatkan sebagai suatu institusi anggota—

_(a)_ dari tarikh berkuatkuasanya Akta ini; atau

_(b) jika ia mula wujud selepas tarikh berkuatkuasanya_

Akta ini, dari tarikh ia didaftarkan di bawah
Akta Takaful 1984 [Akta 312], atau dilesenkan
di bawah Akta Insurans 1996 [Akta 553], Akta
Perkhidmatan Kewangan Islam 2013 atau Akta
Perkhidmatan Kewangan 2013.


-----

_Perbadanan Insurans Deposit Malaysia (Pindaan)_ 13

(3) Mana-mana orang yang ditetapkan sebagai institusi
anggota oleh suatu perintah yang disebut dalam subseksyen 27(1)
disifatkan sebagai suatu institusi anggota dari tarikh kuat
kuasa perintah itu.

(4) Walau apa pun subseksyen 120(1), seksyen ini tidak
terpakai bagi suatu institusi perantaraan.”.

**Pindaan seksyen 38**

**14.** Akta ibu dipinda dengan menggantikan seksyen 38 dengan
seksyen yang berikut:

“Pembatalan keanggotaan

**38. Keanggotaan suatu institusi anggota yang merupakan**
suatu institusi kewangan hendak dibatalkan jika lesen institusi
anggota itu telah diserah balik atau dibatalkan di bawah
Akta Perkhidmatan Kewangan 2013 atau Akta Perkhidmatan
Kewangan Islam 2013.”.

**Pindaan seksyen 39**

**15. Seksyen 39 Akta ibu dipinda—**

_(a) dengan menggantikan subseksyen (4) dengan_

subseksyen yang berikut:

“(4) Jika Lembaga telah mengesahkan cadangannya
untuk menamatkan keanggotaan institusi anggota itu,
Perbadanan hendaklah—

_(a) dengan serta-merta memaklumkan Menteri dan_

Bank Negara Malaysia secara bertulis; dan

_(b) mengeluarkan suatu notis bertulis mengenai_

penamatan keanggotaan kepada institusi anggota
yang keanggotaannya hendaklah ditamatkan
apabila habis tempoh yang ditentukan dalam
notis itu.”;

_(b) dengan memotong subseksyen (5) dan (6); dan_


-----

14 _Rang Undang-Undang_

_(c)_ dalam subseksyen (7), dengan menggantikan perkataan

“subseksyen (6)” dengan perkataan “subseksyen (4)”.

**Pindaan seksyen 40**

**16. Subseksyen 40(1) Akta ibu dipinda dengan menggantikan**
perenggan _(c) dengan perenggan yang berikut:_

“(c) dalam hal bekas anggota penanggung insurans,

manfaat dilindungi pada hari pembatalan atau penamatan
keanggotaan itu berkuat kuasa, ditolak apa-apa bayaran
yang dibuat disebabkan oleh manfaat itu, hendaklah terus
dilindungi selepas tarikh kuat kuasa pembatalan atau
penamatan itu sehingga penunaian semua obligasi bekas
anggota penanggung insurans berkenaan dengan manfaat
takaful atau insurans itu;”.

**Pindaan seksyen 41**

**17. Akta ibu dipinda dengan menggantikan seksyen 41 dengan**
seksyen yang berikut:

“Deposit

**41.** (1) Bagi maksud Bahagian ini—

_(a) “deposit” ertinya baki belum dibayar daripada_

agregat deposit sebagaimana yang ditakrifkan
di bawah subseksyen 2(1) yang diterima atau dipegang
oleh anggota penerima deposit daripada atau bagi
pihak seseorang dan termasuklah—

(i) suatu draf bank, cek kembara, surat kredit bayar

dahulu, kiriman wang atau surat cara lain yang
seumpamanya yang anggota penerima deposit
adalah terutamanya bertanggungan;

(ii) cek atau surat cara atau arahan lain yang

seumpamanya yang telah dimasukkan ke
dalam sistem pembayaran yang ditetapkan di
bawah subseksyen 30(1) Akta Perkhidmatan
Kewangan 2013 atau subseksyen 39(1) Akta
Perkhidmatan Kewangan Islam 2013 walau
apa pun apa-apa kelengahan atau kegagalan
oleh anggota penerima deposit itu dalam
mengkreditkan akaun itu;


-----

_Perbadanan Insurans Deposit Malaysia (Pindaan)_ 15

(iii) deposit mata wang asing; atau

(iv) apa-apa liabiliti atau surat cara kewangan

sebagaimana yang ditentukan oleh Perbadanan,

tetapi tidak termasuk, melainkan jika ditentukan selainnya

oleh Perbadanan di bawah subperenggan (iv)—

(A) suatu deposit yang tidak kena dibayar

di Malaysia;

(B) suatu deposit pasaran wang;

(C) suatu deposit surat cara boleh niaga dan apa
apa deposit pembawa yang lain;

(D) suatu perjanjian beli semula;

(E) suatu deposit yang kena dibayar oleh anggota

penerima deposit dalam penjalanan perniagaan
perbankan Labuannya yang dijalankan di bawah
Akta Perkhidmatan Kewangan dan Sekuriti
Labuan 2010 [Akta 704] atau perniagaan
perbankan Islam Labuan yang dijalankan
di bawah Akta Perkhidmatan Kewangan dan
Sekuriti Islam Labuan 2010 [Akta 705]; dan

(F) apa-apa liabiliti atau surat cara kewangan

yang lain sebagaimana yang ditentukan oleh
Perbadanan;

_(b)_ “akaun amanah” termasuklah wang yang dipegang

dalam akaun bagi maksud suatu amanah.

(2) Bagi mengelakkan keraguan, liabiliti atau surat cara
kewangan yang disebut di bawah subperenggan 41(1)(a)(iv)
dan perenggan 41(1)(a)(F) termasuklah apa-apa liabiliti atau
surat cara yang di bawahnya suatu jumlah wang atau nilai
wang diterima atau dibayar mengikut terma oleh mana-mana
orang, yang penerimaan dan pembayaran balik adalah mengikut
terma mana-mana perjanjian yang selaras dengan Shariah atas
apa-apa asas, sama ada terdapat obligasi untuk membayar
balik wang tersebut sepenuhnya atau tidak.”.


-----

16 _Rang Undang-Undang_

**Pindaan seksyen 42**

**18.** Seksyen 42 Akta ibu dipinda––

_(a)_ dengan menggantikan perkataan “amaun” di mana-mana

jua terdapat dengan perkataan “had”;

_(b)_ dalam subseksyen (3) dalam teks bahasa Inggeris, dengan

menggantikan perkataan “an” dengan perkataan “a”; dan

_(c)_ dalam perenggan (4)(a), dengan menggantikan perkataan

“pemegang amanah untuk seorang yang lain” dengan
perkataan “pemegang amanah untuk mana-mana
benefisiari”.

**Pindaan seksyen 43**

**19.** Subseksyen 43(1) Akta ibu dipinda dengan menggantikan
perkataan “amaun” dengan perkataan “had”.

**Pindaan seksyen 44**

**20.** Seksyen 44 Akta ibu dipinda dengan menggantikan subseksyen (1)
dengan subseksyen yang berikut:

“(1) Jika liabiliti deposit suatu anggota penerima deposit
(dalam seksyen ini disebut “anggota pemindah”) dipindahkan
kepada dan diambil alih oleh seseorang yang bukan anggota
penerima deposit, deposit itu, ditolak apa-apa pengeluaran
daripada deposit itu, hendaklah disifatkan sebagai dan akan
terus diinsuranskan oleh Perbadanan setakat apa-apa had
yang ditetapkan di bawah subseksyen 42(2), bagi baki tahun
taksiran itu, atau sehingga deposit itu matang atau dikeluarkan
kesemuanya, mengikut mana-mana yang lebih awal, selepas
tarikh pemindahan dan pengambilalihan.”.

**Pindaan seksyen 46**

**21.** Seksyen 46 Akta ibu dipinda—

_(a)_ dengan memotong perkataan “cek diperakui,”; dan

_(b)_ dalam teks bahasa kebangsaan, dengan memotong perkataan

“perintah”.


-----

_Perbadanan Insurans Deposit Malaysia (Pindaan)_ 17

**Pindaan seksyen 48**

**22. Subseksyen 48(1) Akta ibu dipinda dengan menggantikan**
perkataan “ditetapkan” dengan perkataan “ditentukan”.

**Pindaan seksyen 51**

**23. Seksyen 51 Akta ibu dipinda—**

_(a)_ dengan menggantikan subseksyen (2) dengan subseksyen

yang berikut:

“(2) Surcaj premium yang kena dibayar oleh

anggota penerima deposit di bawah subseksyen (1)
dalam mana-mana tahun taksiran tertentu tidak boleh
melebihi premium yang kena dibayar oleh anggota
penerima deposit itu berkenaan dengan tahun taksiran
sebelumnya atau satu juta ringgit, mengikut mana-mana
yang lebih tinggi.”;

_(b)_ dengan memotong perenggan (3)(a); dan

_(c)_ dalam perenggan (3)(b), dengan memasukkan selepas

perkataan “pemberitahuan,” perkataan “arahan,”.

**Pindaan seksyen 52**

**24. Seksyen 52 Akta ibu dipinda dengan menggantikan perkataan**
“premium yang belum dibayar itu” dengan perkataan “premium
atau surcaj premium yang belum dibayar itu”.

**Pindaan seksyen 55**

**25. Seksyen 55 Akta ibu dipinda dalam nota bahu dengan**
memotong perkataan “berkenaan dengan deposit diinsuranskan”.

**Pindaan seksyen 56**

**26.** Seksyen 56 Akta ibu dipinda—

_(a)_ dalam nota bahu, dengan memotong perkataan “berkenaan

**dengan deposit diinsuranskan”; dan**


-----

18 _Rang Undang-Undang_

_(b)_ dalam perenggan (1)(c), dengan memasukkan selepas

perkataan “subseksyen 44(1)” perkataan “jika perintah
penggulungan dibuat dalam baki tahun taksiran selepas
tarikh pemindahan dan pengambilalihan”.

**Pindaan seksyen 57**

**27. Seksyen 57 Akta ibu dipinda dalam nota bahu dengan**
memotong perkataan “berkenaan dengan deposit diinsuranskan”.

**Pindaan seksyen 58**

**28. Seksyen 58 Akta ibu dipinda dalam nota bahu dengan**
memotong perkataan “berkenaan dengan deposit diinsuranskan”.

**Pindaan seksyen 60**

**29.** Seksyen 60 Akta ibu dipinda dengan memasukkan selepas
perkataan “anggota penerima deposit yang memegang deposit
itu,” perkataan “bekas anggota penerima deposit sebagaimana
yang disebut dalam perenggan 40(1)(b) atau mana-mana orang
yang kepadanya liabiliti deposit telah dipindahkan di bawah
subseksyen 44(1),”.

**Pindaan seksyen 61**

**30.** Seksyen 61 Akta ibu dipinda dengan menggantikan perkataan
“melebihi apa-apa amaun” dengan perkataan “melebihi apa-apa had”.

**Pindaan seksyen 65**

**31. Seksyen 65 Akta ibu dipinda dalam nota bahu dengan**
memotong perkataan “berkenaan dengan deposit diinsuranskan”.

**Pindaan seksyen 66**

**32. Seksyen 66 Akta ibu dipinda dalam nota bahu dengan**
memotong perkataan “berkenaan dengan deposit diinsuranskan”.


-----

_Perbadanan Insurans Deposit Malaysia (Pindaan)_ 19

**Pindaan seksyen 69**

**33. Subseksyen 69(4) Akta ibu dipinda—**

_(a)_ dalam teks bahasa Inggeris—

(i) dalam perenggan (c), dengan menggantikan perkataan

“takaful general certificates” dengan perkataan
“general takaful certificates”;

(ii) dalam perenggan (f), dengan menggantikan perkataan

“group general certificate” dengan perkataan
“group general takaful certificate”;

(iii) dalam perenggan (h), dengan menggantikan perkataan

“group general certificates” di mana-mana jua
terdapat dengan perkataan “group general takaful
certificates”; dan

(iv) dalam perenggan (j), dengan menggantikan perkataan

“general certificate”, “group general certificates”
dan “group general certificate” di mana-mana
jua terdapat, masing-masing dengan perkataan
“general takaful certificate”, “group general
takaful certificates” dan “group general takaful
certificate”; dan

_(b) dalam teks bahasa kebangsaan, dengan menggantikan_

perkataan “sijil takaful am atau polisi am kumpulan”
dengan perkataan “sijil takaful am kumpulan atau polisi
am kumpulan”.

**Pindaan seksyen 70**

**34.** Subseksyen 70(4) Akta ibu dipinda dalam teks bahasa
kebangsaan dengan menggantikan perkataan “penginsurans” dengan
perkataan “penanggung insurans”.

**Pindaan Bab 2 Bahagian V**

**35.** Tajuk Bab 2 Bahagian V Akta ibu dipinda dengan menggantikan
perkataan “Premium” dengan perkataan “Levi”.


-----

20 _Rang Undang-Undang_

**Pindaan seksyen 71**

**36.** Seksyen 71 Akta ibu dipinda—

_(a)_ dalam nota bahu dengan menggantikan perkataan “Premium”

dengan perkataan “Levi”; dan

_(b) dengan menggantikan perkataan “premium” di mana-mana_

jua terdapat dengan perkataan “levi”.

**Pindaan seksyen 72**

**37.** Seksyen 72 Akta ibu dipinda—

_(a) dalam nota bahu, dengan menggantikan perkataan “premium”_

dengan perkataan “levi”;

_(b)_ dengan menggantikan perkataan “premium” di mana-mana

jua terdapat dengan perkataan “levi”;

_(c)_ dalam subseksyen (1), dengan menggantikan perkataan

“ditetapkan” dengan perkataan “ditentukan”;

_(d) dalam subseksyen (1) dalam teks bahasa kebangsaan,_

dengan menggantikan perkataan “penginsurans” dengan
perkataan “penanggung insurans”; dan

_(e) dalam subseksyen (1) dalam teks bahasa Inggeris, dengan_

menggantikan perkataan “premiums” dengan perkataan
“levies”.

**Pindaan seksyen 73**

**38. Akta ibu dipinda dengan menggantikan seksyen 73 dengan**
seksyen yang berikut:

“Pengiraan levi tahunan berkenaan dengan anggota

**penanggung insurans**

**73. (1) Levi tahunan hendaklah dikira seperti yang berikut:**

_(a)_ kadar levi yang terpakai bagi setiap anggota

penanggung insurans hendaklah berdasarkan apa-apa
kriteria yang ditetapkan dalam peraturan-peraturan;


-----

_Perbadanan Insurans Deposit Malaysia (Pindaan)_ 21

_(b) berkenaan dengan anggota penanggung insurans_

yang menjalankan perniagaan takaful keluarga atau
insurans hayat, levi tahunan yang kena dibayar oleh
anggota penanggung insurans itu hendaklah dikira
berdasarkan asas yang dinyatakan dalam perenggan (c)
dan mengikut apa-apa cara yang ditentukan oleh
Perbadanan;

_(c) bagi maksud perenggan (b), levi tahunan hendaklah_

berdasarkan penilaian aktuari liabiliti takaful
keluarga atau liabiliti insurans hayat pada 31 Disember
tahun taksiran yang sebelumnya berkenaan dengan
semua atau mana-mana jenis atau perihalan manfaat
takaful atau insurans atau apa-apa sijil takaful
keluarga atau polisi insurans hayat sebagaimana
yang ditentukan oleh Perbadanan;

_(d) berkenaan dengan anggota penanggung insurans_

yang menjalankan perniagaan takaful am atau
insurans am, levi tahunan yang kena dibayar oleh
anggota penanggung insurans itu hendaklah dikira
berdasarkan asas yang dinyatakan dalam perenggan (e)
dan mengikut apa-apa cara yang ditentukan oleh
Perbadanan;

_(e) bagi maksud perenggan (d), levi tahunan hendaklah_

berdasarkan jumlah sumbangan bersih atau jumlah
premium bersih yang diterima pada tahun taksiran
yang sebelumnya berkenaan dengan semua atau
mana-mana jenis atau perihalan manfaat takaful
atau insurans atau apa-apa sijil takaful am atau
polisi insurans am sebagaimana yang ditentukan
oleh Perbadanan; dan

_(f) levi tahunan berkenaan dengan manfaat yang dilindungi_

bagi takaful keluarga, takaful am, polisi hayat dan
polisi am hendaklah dikira secara berasingan.

(2) Bagi mengelakkan keraguan, jika liabiliti bagi sijil
takaful atau polisi insurans suatu anggota penanggung insurans
dipindahkan kepada dan diambil alih oleh anggota penanggung
insurans lain, jumlah sumbangan bersih atau jumlah premium
bersih yang diterima oleh anggota penanggung insurans
pemindah berkenaan dengan liabiliti tersebut pada tahun


-----

22 _Rang Undang-Undang_

taksiran yang sebelumnya hendaklah disifatkan diterima oleh
anggota penanggung insurans penerima pindahan pada tahun
taksiran sebelumnya dan levi tahunan hendaklah dibayar oleh
anggota penanggung insurans penerima pindahan dengan
sewajarnya.

(3) Levi yang kena dibayar oleh suatu anggota penanggung
insurans hendaklah berdasarkan kepada penyata yang diperaku
oleh ketua eksekutif anggota penanggung insurans itu dan
dikemukakan mengikut apa-apa bentuk dan tempoh sebagaimana
yang dikehendaki oleh Perbadanan.”.

**Pindaan seksyen 74**

**39. Seksyen 74 Akta ibu dipinda dengan menggantikan perkataan**
“premium” di mana-mana jua terdapat dengan perkataan “levi”.

**Pindaan seksyen 75**

**40. Seksyen 75 Akta ibu dipinda—**

_(a)_ dalam nota bahu, dengan menggantikan perkataan

“premium” dengan perkataan “levi”;

_(b)_ dengan menggantikan subseksyen (1) dengan subseksyen

yang berikut:

“(1) Walau apa pun bayaran levi pertama berkenaan
dengan tahun taksiran pertama atau levi tahunan
berkenaan dengan mana-mana tahun taksiran tertentu,
Perbadanan boleh mentaksirkan dan memungut suatu
surcaj levi daripada anggota penanggung insurans
berkenaan dengan tahun taksiran itu atau mana-mana
bahagiannya mengikut seksyen ini.”;

_(c) dengan menggantikan subseksyen (2) dengan subseksyen_

yang berikut:

“(2) Surcaj levi yang kena dibayar oleh anggota
penanggung insurans di bawah subseksyen (1) dalam
mana-mana tahun taksiran tertentu tidak boleh melebihi
levi yang kena dibayar oleh anggota penanggung
insurans itu berkenaan dengan tahun taksiran yang
sebelumnya atau satu juta ringgit, mengikut mana-mana
yang lebih tinggi.”;


-----

_Perbadanan Insurans Deposit Malaysia (Pindaan)_ 23

_(d) dalam subseksyen (3)—_

(i) dengan memotong perenggan _(a);_

(ii) dalam perenggan _(b)—_

(A) dengan memasukkan selepas perkataan

“pemberitahuan,” perkataan “arahan,”; dan

(B) dengan memasukkan sebelum perkataan

“perlindungan” perkataan “sistem”; dan

(iii) dalam perenggan _(d)—_

(A) dengan memasukkan selepas perkataan

“liabiliti takaful atau insurans” perkataan
“, atau sumbangan bersih”; dan

(B) dengan menggantikan perkataan “apa-apa

pentaksiran premium” dengan perkataan
“apa-apa pentaksiran levi”; dan

_(e) d a l a m p e r e n g g a n ( 3 ) ( A ) d a n ( 3 ) ( B ), d a n_

subseksyen (4), (5), (6) dan (7), dengan menggantikan
perkataan “premium” di mana-mana jua terdapat dengan
perkataan “levi”.

**Pindaan seksyen 76**

**41. Akta ibu dipinda dengan menggantikan seksyen 76 dengan**
seksyen yang berikut:

“Caj lampau tempoh berkenaan dengan anggota penanggung

**insurans**

**76. Jika mana-mana levi atau surcaj levi yang terhutang dan**
kena dibayar di bawah seksyen 71, 72 atau 75 belum dibayar
oleh anggota penanggung insurans pada tarikh kena dibayar,
levi atau surcaj levi yang belum dibayar itu hendaklah, tanpa
penyampaian notis lanjutan kepada anggota penanggung
insurans itu, dinaikkan ke suatu jumlah yang ditetapkan dalam
peraturan-peraturan levi yang belum dibayar.”.


-----

24 _Rang Undang-Undang_

**Pindaan seksyen 77**

**42. Seksyen 77 Akta ibu dipinda—**

_(a)_ dalam nota bahu, dengan menggantikan perkataan

“premium” dengan perkataan “levi”; dan

_(b)_ dengan menggantikan perkataan “premium” di mana-mana

jua terdapat dengan perkataan “levi”.

**Pindaan seksyen 78**

**43. Seksyen 78 Akta ibu dipinda—**

_(a)_ dalam nota bahu, dengan menggantikan perkataan

“premium” dengan perkataan “levi”; dan

_(b)_ dengan menggantikan perkataan “premium” di mana-mana

jua terdapat dengan perkataan “levi”.

**Seksyen baharu 78a**

**44. Akta ibu dipinda dengan memasukkan selepas seksyen 78 di**
bawah Bab 3 Bahagian V seksyen yang berikut:

“Takrif

**78a. Bagi maksud Bab ini—**

_(a)_ “nilai polisi hayat itu” ertinya nilai sebagaimana

yang ditetapkan di bawah subseksyen 83(3);

_(b)_ “nilai sijil takaful keluarga itu” ertinya nilai

sebagaimana yang ditetapkan di bawah
subseksyen 83(2); dan

_(c) “sumbangan takaful” ertinya amaun yang kena_

dibayar oleh pemunya sijil kepada pengendali
takaful di bawah suatu sijil takaful dan termasuklah
apa-apa saraan bagi fungsi dan kewajipan yang
diambil alih oleh pengendali takaful itu.”.


-----

_Perbadanan Insurans Deposit Malaysia (Pindaan)_ 25

**Pindaan seksyen 80**

**45.** Seksyen 80 Akta ibu dipinda—

_(a)_ dalam subseksyen (1)—

(i) dengan memotong perkataan “Tertakluk kepada

subseksyen (4),”; dan

(ii) dalam teks bahasa Inggeris, dengan menggantikan

perkataan “Corporation” dengan perkataan
“The Corporation”;

_(b) dengan memotong subseksyen (4); dan_

_(c) dalam subseksyen (5)—_

(i) dengan menggantikan perkataan “penilaian rizab

aktuari” di mana-mana jua terdapat dengan
perkataan “nilai sijil takaful keluarga itu atau
nilai polisi hayat itu”; dan

(ii) dalam subperenggan _(b)(ii) dalam teks bahasa_

Inggeris, dengan menggantikan perkataan “acturial
valuation reserve” dengan perkataan “value of
those family takaful certificates or value of those
life policies”.

**Pindaan seksyen 83**

**46. Seksyen 83 Akta ibu dipinda dengan menggantikan**
subseksyen (2) dan (3) dengan subseksyen yang berikut:

“(2) Jika suatu sijil terhenti berkuat kuasa di bawah
subseksyen (1), pemunya sijil adalah layak untuk menuntut
sebagai hutang yang kena dibayar kepadanya oleh anggota
penanggung insurans disebabkan oleh sijil itu—

_(a) berkenaan dengan sijil takaful amnya, pemulangan_

sebahagian daripada sumbangan takaful yang sepadan
dengan baki tempoh sijil takaful itu;

_(b) berkenaan dengan sijil takaful keluarganya, nilai sijil_

takaful keluarga itu;

_(c) nilai pelaburan atau simpanan yang dipegang secara_

berasingan berkenaan dengan sijil takaful itu; atau


-----

26 _Rang Undang-Undang_

_(d)_ apa-apa pemulangan atau amaun lain,

yang hendaklah dipastikan atas apa-apa asas sebagaimana
yang ditetapkan oleh Perbadanan.

(3) Jika suatu polisi terhenti berkuat kuasa di bawah
subseksyen (1), pemunya polisi adalah layak untuk menuntut
sebagai hutang yang kena dibayar kepadanya oleh anggota
penanggung insurans disebabkan oleh polisi itu—

_(a)_ berkenaan dengan polisi amnya, pemulangan

sebahagian daripada premium yang sepadan dengan
baki tempoh polisi itu;

_(b)_ berkenaan dengan polisi hayatnya, nilai polisi hayat

itu;

_(c)_ nilai pelaburan atau simpanan yang dipegang secara

berasingan berkenaan dengan polisi itu; atau

_(d)_ apa-apa pemulangan atau amaun lain,

yang hendaklah dipastikan atas apa-apa asas sebagaimana
yang ditetapkan oleh Perbadanan.”.

**Pindaan seksyen 84**

**47. Seksyen 84 Akta ibu dipinda dengan menggantikan**
subseksyen (3) dan (4) dengan subseksyen yang berikut:

“(3) Jika mana-mana syarat yang dinyatakan dalam

subseksyen (1) dan (2) tidak dipenuhi, amaun bayaran wajib
hendaklah berdasarkan kepada nilai sijil takaful keluarga
itu atau nilai polisi hayat itu berkenaan dengan sijil takaful
keluarga atau polisi hayat.

(4) Jika pemunya sijil atau pemunya polisi menyerahkan
sijil takaful keluarga atau polisi hayatnya sebelum tarikh
perintah penggulungan, amaun bayaran wajib hendaklah
dikira berdasarkan nilai serahan sijil takaful keluarga atau
polisi hayat itu pada masa serahan.”.


-----

_Perbadanan Insurans Deposit Malaysia (Pindaan)_ 27

**Pindaan seksyen 85**

**48. Seksyen 85 Akta ibu dipinda dengan menggantikan subseksyen (4)**
dengan subseksyen yang berikut:

“(4) Jika mana-mana syarat yang dinyatakan dalam

subseksyen (2) dan (3) tidak dipenuhi, amaun bayaran wajib
hendaklah berdasarkan amaun yang sepatutnya kena dibayar
sebagai hutang yang kena dibayar kepada pemunya sijil atau
pemunya polisi pada tarikh sijil takaful atau polisi itu terhenti
berkuat kuasa sebagai pemulangan sebahagian daripada
sumbangan takaful atau premium yang sepadan dengan baki
tempoh sijil takaful atau polisi itu.”.

**Pindaan seksyen 90**

**49. Perenggan 90(3)(b)** Akta ibu dipinda dengan menggantikan
perkataan “suatu amaun yang bersamaan dengan penilaian rizab
aktuari polisi hayat” dengan perkataan “nilai sijil takaful keluarga
itu atau nilai polisi hayat itu”.

**Pemotongan seksyen 94**

**50. Akta ibu dipinda dengan memotong seksyen 94.**

**Pindaan seksyen 95**

**51. Perenggan 95(a)** Akta ibu dipinda dengan menggantikan
perkataan “seksyen 69 Akta Bank dan Institusi Kewangan 1989,
seksyen 31 Akta Bank Islam 1983, seksyen 99 Akta Insurans 1996
atau seksyen 33 Akta Takaful 1984” dengan perkataan
“seksyen 146 Akta Perkhidmatan Kewangan 2013 atau
seksyen 158 Akta Perkhidmatan Kewangan Islam 2013”.

**Pindaan seksyen 96**

**52. Perenggan 96(2)(b)** Akta ibu dipinda dengan menggantikan
perkataan “premium atau liabiliti takaful atau insuransnya” dengan
perkataan “premium, levi, liabiliti deposit, liabiliti takaful atau
liabiliti insuransnya”.


-----

28 _Rang Undang-Undang_

**Pindaan seksyen 99**

**53. Seksyen 99 Akta ibu dipinda—**

_(a)_ dalam subseksyen (1)—

(i) dalam perenggan (c), dengan memotong perkataan

“dan membayar kos, caj dan perbelanjaan Perbadanan
atau orang dilantik, termasuk saraan orang dilantik,
daripada aset institusi anggota itu mendahului
semua tuntutan lain;”;

(ii) dalam perenggan (g), dengan memotong perkataan

“atau” di hujung perenggan itu; dan

(iii) dengan memasukkan selepas perenggan (g)

perenggan yang berikut:

“(ga) dengan kelulusan Menteri, melalui suatu

perintah secara bertulis, memindahkan semua
atau mana-mana yang berikut:

(i) syer dan surat cara modal yang dikeluarkan

oleh institusi anggota; atau

(ii) waran atau hak di bawah apa-apa surat cara

yang dikeluarkan oleh institusi anggota
yang memberi hak kepada pemegangnya
untuk memperoleh syer dalam institusi
anggota,

kepada mana-mana orang, selain Perbadanan

dan mana-mana subsidiari Perbadanan, menurut
peruntukan yang berhubungan dengan pemindahan
wajib syer dalam Bab 2a; atau”;

_(b)_ dengan memasukkan selepas subseksyen (1) subseksyen

yang berikut:

“(1a) Jika Perbadanan menjalankan mana-mana kuasa
di bawah subseksyen (1), institusi anggota hendaklah
membayar kos, caj dan perbelanjaan Perbadanan atau
orang dilantik, termasuk saraan orang dilantik, daripada
aset institusi anggota itu mendahului semua tuntutan
lain.”;


-----

_Perbadanan Insurans Deposit Malaysia (Pindaan)_ 29

_(c)_ dalam perenggan (3)(b), dengan menggantikan perkataan

“peminjamnya” dengan perkataan “syer peminjam
di bawah apa-apa perkiraan pinjaman dan peminjaman
syer,”; dan

_(d)_ dengan memasukkan selepas subseksyen (6) subseksyen

yang berikut:

“(7) Apa-apa penjalanan kuasa Perbadanan di bawah
Bahagian ini yang menjejaskan mana-mana pengarah,
pegawai atau pekerja suatu institusi anggota, termasuk
pemecatan seorang pengarah, pegawai atau pekerja
institusi anggota atau pengubahan atau penamatan
kontrak perkhidmatan mana-mana pengarah, pegawai atau
pekerja institusi anggota, adalah menurut undang-undang
dan sah walau apa pun apa-apa jua yang terkandung
dalam mana-mana kontrak perkhidmatan atau kontrak
atau perjanjian lain, sama ada secara tersurat atau
tersirat, sama ada secara berseorangan atau kolektif, dan
sama ada dibuat atau tidak dibuat atau diperuntukkan
atau tidak diperuntukkan di bawah mana-mana
undang-undang bertulis, dan seseorang yang dipecat
daripada jawatannya atau yang kontrak perkhidmatannya
diubah atau ditamatkan, tidak berhak untuk menuntut
apa-apa pampasan bagi kehilangan atau penamatan
jawatan itu.”.

**Pindaan seksyen 104**

**54. Seksyen 104 Akta ibu dipinda dengan memasukkan selepas**
subseksyen (2) subseksyen yang berikut:

“(2a) Jika Perbadanan membuat suatu pemindahan yang
disebut dalam perenggan 99(1)(ga) atau menghapuskan hak
yang disebut dalam perenggan 128b(7)(b), suatu permohonan
untuk mengkaji semula mengikut Jadual Pertama ialah
satu-satunya cara untuk mempersoalkan amaun balasan yang
diterima atau boleh diterima dalam pemindahan itu atau
amaun pampasan yang diterima atau boleh diterima berkenaan
dengan hak yang dihapuskan itu, dan tiada mahkamah yang
boleh mendengar apa-apa tindakan, guaman atau prosiding
yang bertujuan untuk mempersoalkan amaun balasan atau
pampasan itu.


-----

30 _Rang Undang-Undang_

(2b) Suatu transaksi atau siri transaksi yang disebut dalam
subseksyen 103(1) atau suatu pemindahan yang disebut
dalam perenggan 99(1)(ga) atau suatu penghapusan hak yang
disebut dalam perenggan 128b(7)(b) hendaklah berkuat kuasa
walaupun apa-apa permohonan atau keputusan yang dibuat
berkenaan dengan kajian semula di bawah subseksyen (2)
dan subseksyen (2a).”.

**Pindaan seksyen 106**

**55. Subseksyen 106(7) Akta ibu dipinda dengan menggantikan**
perkataan “Kaedah-Kaedah Mahkamah Tinggi 1980” dengan
perkataan “Kaedah-Kaedah Mahkamah 2012 [P.U. (A) 205/2012]”.

**Pindaan seksyen 109**

**56. Subseksyen 109(1) Akta ibu dipinda dengan memasukkan**
selepas perkataan “mengikut mana-mana yang berkenaan”
perkataan “, kecuali dengan persetujuan bertulis Perbadanan
terlebih dahulu”.

**Pindaan seksyen 115**

**57. Seksyen 115 Akta ibu dipinda—**

_(a)_ dengan menggantikan subseksyen (1) dengan subseksyen

yang berikut:

“(1) Tertakluk kepada subseksyen (3), tiada apa-apa
jua dalam seksyen 109 boleh menghalang penamatan
mana-mana perjanjian yang berikut mengikut termanya
atau penolakan atau penggunaan amaun yang kena
dibayar di bawah perjanjian itu mengikut termanya,
iaitu—

_(a)_ suatu perjanjian kewangan yang layak;

_(b)_ suatu derivatif yang diniagakan di—

(i) suatu bursa derivatif, papan derivatif atau

pasaran lain yang dikawal selia bagi derivatif;


-----

_Perbadanan Insurans Deposit Malaysia (Pindaan)_ 31

(ii) suatu bursa niaga hadapan, papan niaga hadapan

atau pasaran lain yang dikawal selia bagi
niaga hadapan; atau

(iii) suatu bursa opsyen, papan opsyen atau pasaran

lain yang dikawal selia bagi opsyen;

_(c)_ suatu perjanjian untuk—

(i) menjelaskan atau menyelesaikan transaksi

sekuriti, niaga hadapan, opsyen atau derivatif;
atau

(ii) bertindak sebagai suatu depositori sekuriti;

atau

_(d)_ suatu pinjaman margin setakat yang berkenaan

dengan suatu akaun sekuriti atau akaun niaga
hadapan yang disenggarakan oleh suatu perantaraan
kewangan.”;

_(b)_ dengan memotong subseksyen (2);

_(c)_ dalam subseksyen (3), dengan menggantikan perkataan

“mana-mana perjanjian yang disebut dalam subseksyen (1)”
dengan perkataan “suatu perjanjian kewangan yang
layak”;

_(d)_ dalam subseksyen (4)—

(i) dengan menggantikan perkataan “dua perjanjian

atau lebih” dengan perkataan “dua atau lebih
transaksi kewangan yang layak di bawah suatu
perjanjian kewangan yang layak”; dan

(ii) dengan menggantikan perkataan “tidak satu pun

perjanjian” dengan perkataan “tidak satu pun
transaksi kewangan yang layak”;

_(e)_ dalam subseksyen (5), dengan menggantikan perkataan

“suatu perjanjian yang disebut dalam perenggan (1)(i)”


-----

32 _Rang Undang-Undang_

dengan perkataan “suatu perjanjian kewangan yang layak
yang berhubungan dengan cagaran kewangan”; dan

_(f)_ dalam subseksyen (7), dengan menggantikan perkataan

“suatu perjanjian yang disebut dalam subseksyen (1)”
dengan perkataan “suatu perjanjian kewangan yang
layak”.

**Pindaan seksyen 120**

**58.** Seksyen 120 Akta ibu dipinda—

_(a)_ dalam subseksyen (1), dengan memotong perkataan “atau

pendaftaran, mengikut yang berkenaan,”;

_(b)_ dalam perenggan (1)(a), dengan memotong perkataan

“atau syarikat kewangan berlesen sebagaimana yang
ditakrifkan di bawah seksyen 2 Akta Bank dan Institusi
Kewangan 1989”;

_(c)_ dalam perenggan (1)(b), dengan memotong perkataan

“sebagaimana yang ditakrifkan di bawah seksyen 2 Akta
Bank Islam 1983”; dan

_(d)_ dalam subseksyen (2), dengan memotong perkataan “atau

pendaftaran”.

**Pindaan seksyen 121**

**59.** Seksyen 121 Akta ibu dipinda dengan menggantikan
perkataan “Akta Bank dan Institusi Kewangan 1989, Akta
Bank Islam 1983, Akta Insurans 1996 atau Akta Takaful 1984”
dengan perkataan “Akta Perkhidmatan Kewangan 2013 atau Akta
Perkhidmatan Kewangan Islam 2013”.

**Pindaan seksyen 127**

**60. Perenggan 127(2)(a) Akta ibu dipinda dengan menggantikan**
perkataan “peminjaman” dengan perkataan “pembiayaan”.


-----

_Perbadanan Insurans Deposit Malaysia (Pindaan)_ 33

**Bab baharu 2a Bahagian VII**

**61.** Bahagian VII Akta ibu dipinda dengan memasukkan selepas
Bab 2 bab yang berikut:

_“Bab 2a_

_Peruntukan yang berhubungan dengan pemindahan_

_wajib syer_

**Takrif**

**128a. Bagi maksud Bab ini—**

_(a)_ “pemindah” ertinya pemegang syer, yang syernya

dipindahkan atau akan dipindahkan di bawah
perenggan 99(1)(ga);

_(b)_ “penerima pindahan” ertinya seseorang yang kepadanya

syer pemindah dipindahkan atau akan dipindahkan
di bawah perenggan 99(1)(ga);

_(c)_ “perintah pindah milik” ertinya suatu perintah

berkenaan dengan suatu pemindahan syer yang disebut
dalam perenggan 99(1)(ga) dan termasuklah suatu
perintah pindah milik gantian yang disebut dalam
seksyen 128d;

_(d)_ “syer” termasuklah surat cara modal, waran dan hak

di bawah apa-apa surat cara lain yang dikeluarkan
oleh institusi anggota yang memberi hak kepada
pemegangnya untuk memperoleh syer dalam institusi
anggota itu;

_(e)_ “tarikh pindah milik” ertinya tarikh yang dinyatakan

pada suatu perintah pindah milik sebagai tarikh
yang apa-apa syer dipindahkan atau disifatkan
dipindahkan kepada penerima pindahan.

**Pemindahan wajib syer**

**128b. (1) Apa-apa pemindahan syer yang dikeluarkan oleh**
suatu institusi anggota di bawah perenggan 99(1)(ga) hendaklah
dilaksanakan dengan perintah pindah milik yang dikeluarkan
oleh Perbadanan mengikut Bab ini.


-----

34 _Rang Undang-Undang_

(2) Jika berdasarkan rekod institusi anggota yang tersedia
kepada Perbadanan dalam penjalanan kuasa pemindahan wajib
syer terdapat seorang pemindah yang bankrap, Perbadanan
hendaklah memberitahu Ketua Pengarah Insolvensi secara
bertulis tentang pemindahan itu sebelum pemindahan itu
berkuat kuasa dan apa-apa wang atau balasan lain yang boleh
diterima berhubung dengan syer pemindah yang bankrap itu
hendaklah diletak hak pada Ketua Pengarah Insolvensi.

(3) Jika Perbadanan mengeluarkan perintah pindah milik
di bawah Bab ini, Perbadanan hendaklah—

_(a)_ memberitahu hakikat itu dalam _Warta; dan_

_(b)_ memberi notis mengenai perintah pindah milik itu

dengan secepat yang dapat dilaksanakan melalui
penyiaran dalam sekurang-kurangnya dua surat
khabar harian yang disiarkan di Malaysia, salah satu
daripadanya hendaklah dalam bahasa kebangsaan.

(4) Notis di bawah perenggan (3)(b) hendaklah termasuk
perkara yang dinyatakan dalam subperenggan 2 a(1)
Jadual Pertama.

(5) Perintah pindah milik boleh dalam apa-apa bentuk
sebagaimana yang ditentukan oleh Perbadanan dari semasa
ke semasa dan hendaklah berkuat kuasa mengikut Bab ini.

(6) Perintah pindah milik yang menyatakan bahawa

apa-apa syer yang dikeluarkan oleh suatu institusi anggota
yang hendak dipindahkan hendaklah menjadi keterangan
muktamad pemindahan itu pada tarikh pindah milik itu.

(7) Perintah pindah milik itu boleh memperuntukkan
semua atau mana-mana perkara yang berikut:

_(a) pemindahan kepada penerima pindahan bagi semua_

atau mana-mana syer yang dikeluarkan oleh institusi
anggota;

_(b) penghapusan hak pemegang waran atau surat cara_

lain yang dikeluarkan oleh institusi anggota yang
memberi hak kepada pemegang untuk memperoleh
syer dalam institusi anggota itu;


-----

_Perbadanan Insurans Deposit Malaysia (Pindaan)_ 35

_(c)_ penyingkiran daripada senarai rasmi mana-mana

pasaran saham bagi syer yang dikeluarkan oleh
institusi anggota atau suatu kelas sekuriti tertentu
yang dikeluarkan oleh institusi anggota;

_(d)_ apa-apa perkara yang bersampingan, berbangkit dan

tambahan sebagaimana yang Perbadanan berpendapat
perlu untuk memastikan bahawa pemindahan itu
berkuat kuasa sepenuhnya, termasuk syarat yang
berhubungan dengan pemindahan itu.

(8) Perintah pindah milik hendaklah memperuntukkan
pemindahan apa-apa syer yang dikeluarkan oleh institusi
anggota untuk berkuat kuasa bebas daripada apa-apa amanah,
liabiliti, tuntutan bertentangan atau bebanan lain.

**Kesan perintah pindah milik**

**128c. (1) Jika suatu perintah pindah milik dibuat—**

_(a)_ pemindah tidak dikehendaki untuk memberitahu

atau mendapatkan kelulusan pemegang syer atau
pemiutang mereka dalam suatu mesyuarat agung atau
selainnya, atau mana-mana pihak berkuasa kerajaan,
pengawal selia atau mana-mana jua pihak berkuasa
lain, atau mana-mana orang lain yang terjejas
dengannya, walau apa pun apa-apa kontrak, apa-apa
jua dalam dokumen konstituen pemindah atau apa-apa
jua dalam mana-mana undang-undang termasuk
tetapi tidak terhad kepada Akta Syarikat 1965,
Akta Perkhidmatan Kewangan 2013 dan Akta
Perkhidmatan Kewangan Islam 2013;

_(b)_ penerima pindahan tidak dikehendaki untuk

membuat suatu tawaran mengambil alih atau
dikehendaki untuk memperoleh syer pemegang
syer lain institusi anggota atau syer peminjam
di bawah apa-apa perkiraan pinjaman dan peminjaman
syer, walau apa pun apa-apa kontrak atau apa-apa
jua dalam mana-mana undang-undang; dan


-----

36 _Rang Undang-Undang_

_(c) tertakluk kepada subseksyen (2)—_

(i) tiada seorang pun boleh menamatkan atau

meminda apa-apa perjanjian dengan institusi
anggota atau menuntut supaya suatu bayaran
dipercepat di bawah apa-apa perjanjian
sedemikian dengan institusi anggota hanya
disebabkan oleh perintah pindah milik yang
dibuat atau penukaran dalam pemegang syer
yang dikeluarkan oleh institusi anggota;

(ii) apa-apa terma dalam mana-mana perjanjian tidak

mempunyai kuat kuasa atau kesan sekiranya
ia mempunyai kesan untuk memperuntukkan
bagi, atau membenarkan, apa-apa jua pun
yang, pada matannya, bertentangan dengan
subperenggan (i); dan

(iii) apa-apa terma dalam mana-mana perjanjian tidak

mempunyai kuat kuasa atau kesan sekiranya
ia memperuntukkan, pada matannya, bahawa
institusi anggota itu terhenti mempunyai hak
untuk menggunakan atau berurusan dengan aset
yang jika tidak institusi anggota akan mempunyai
hak itu pada masa perintah pindah milik itu
dibuat atau pengubahan dalam pemegang syer
yang dikeluarkan oleh institusi anggota.

(2) Penguatkuasaan oleh pihak-pihak atas hak mereka
di bawah perjanjian kewangan yang layak tidak akan terjejas oleh
suatu perintah pindah milik yang dibuat bagi pemindahan
semua atau mana-mana syer yang dikeluarkan oleh institusi
anggota.

(3) Perbadanan boleh, dengan kelulusan Bank Negara
Malaysia, dalam menjalankan kuasanya di bawah
perenggan 99(1)(ga), melalui notis secara bertulis—

_(a) memecat daripada jawatan, berkuat kuasa dari apa-apa_

tarikh sebagaimana yang dinyatakan dalam notis itu,
mana-mana pengarah, pegawai atau pekerja institusi
anggota;


-----

_Perbadanan Insurans Deposit Malaysia (Pindaan)_ 37

_(b) mengubah atau menamatkan kontrak perkhidmatan_

mana-mana pengarah, pegawai atau pekerja institusi
anggota itu sebagaimana yang dinyatakan dalam
notis itu; atau

_(c) melantik mana-mana orang sebagai pengarah,_

pegawai atau pekerja institusi anggota tertakluk
kepada apa-apa terma dan syarat sebagaimana yang
ditentukan oleh Perbadanan.

(4) Sebelum menjalankan kuasanya di bawah

subseksyen (3), Perbadanan hendaklah memberi pengarah,
pegawai atau pekerja institusi anggota itu peluang untuk
membuat representasi.

(5) Bagi mengelakkan keraguan, jika Perbadanan menjalankan
kuasanya di bawah subseksyen (3), Perbadanan, institusi
anggota atau penerima pindahan tidak boleh dinamakan sebagai
suatu pihak dalam apa-apa tuntutan atau permohonan yang
dibuat atau ditambahkan sebagai suatu pihak dalam apa-apa
prosiding yang dimulakan atau diteruskan oleh atau bagi
pihak mana-mana pengarah, pegawai atau pekerja institusi
anggota itu menurut Akta Perhubungan Perusahaan 1967 atau
Akta Kerja 1955.

(6) Suatu perintah pindah milik boleh menghendaki atau
membenarkan—

_(a) pemindah untuk memberikan maklumat dan_

bantuan kepada penerima pindahan atau Perbadanan;
atau

_(b) penerima pindahan untuk memberikan maklumat dan_

bantuan kepada pemindah atau Perbadanan.

(7) Mana-mana orang dalam mematuhi perintah pindah
milik bagi maksud subseksyen (6) tidak boleh dianggap
sebagai melanggar mana-mana undang-undang, kontrak,
perjanjian atau perkiraan.

(8) Perintah pindah milik yang dikeluarkan mengikut
Bab ini adalah muktamad dan mengikat semua orang yang
baginya perintah pindah milik itu dibuat atau yang terjejas
oleh perintah pindah milik itu tidak kira bahawa orang
itu tidak mengetahui mengenai apa-apa hal keadaan yang


-----

38 _Rang Undang-Undang_

menyebabkan perintah pindah milik itu dibuat, atau tidak
mempunyai peluang untuk didengar oleh, atau untuk membuat
apa-apa representasi kepada, Perbadanan berhubung dengan
perintah pindah milik itu.

(9) Bab ini hendaklah mempunyai kuat kuasa dan kesan
sepenuhnya walau apa pun—

_(a)_ apa-apa yang terkandung dalam mana-mana

undang-undang yang berhubungan dengan syer dan
pengarah, pegawai dan pekerja institusi anggota
termasuk undang-undang yang dengannya atau
di bawahnya institusi anggota itu dibentuk, ditubuhkan,
diperbadankan atau didaftarkan; atau

_(b) apa-apa yang terkandung dalam dokumen konstituen_

institusi anggota atau dalam mana-mana kontrak
yang dibuat oleh atau bagi pihak institusi anggota
itu atau dalam mana-mana kontrak yang menyentuh
syer yang dikeluarkan oleh atau selainnya yang
berhubungan dengan institusi anggota itu.

**Perintah pindah milik gantian**

**128d.** (1) Perbadanan boleh mengeluarkan suatu perintah
pindah milik gantian untuk menggantikan mana-mana perintah
pindah milik yang telah dikeluarkan sebelumnya bagi maksud
membetulkan apa-apa peninggalan atau khilaf dalam perintah
pindah milik itu.

(2) Apa-apa perintah pindah milik gantian yang dikeluarkan
oleh Perbadanan di bawah subseksyen (1) yang menyatakan
bahawa mana-mana syer yang dikeluarkan oleh institusi
anggota telah dipindahkan kepada penerima pindahan
hendaklah menjadi keterangan muktamad mengenai pemindahan
itu pada tarikh pindah milik yang dinyatakan dalam perintah
pindah milik gantian itu.

(3) Apa-apa perbuatan yang dilakukan oleh penerima
pindahan, pemindah atau mana-mana orang lain, dengan
bergantung kepada suatu perintah pindah milik yang dikeluarkan
terdahulu tidaklah terjejas oleh mana-mana peninggalan atau
khilaf yang dibetulkan dalam suatu perintah pindah milik
gantian yang dikeluarkan di bawah subseksyen (1).”.


-----

_Perbadanan Insurans Deposit Malaysia (Pindaan)_ 39

**Seksyen baharu 128e**

**62.** Bab 3 Bahagian VII Akta ibu dipinda dengan memasukkan
sebelum seksyen 129 seksyen yang berikut:

“Takrif

**128e. Bagi maksud Bab ini—**

_(a) “perniagaan hayat” ertinya perniagaan yang_

mengaku janji liabiliti di bawah polisi hayat; dan

_(b) “perniagaan takaful keluarga” ertinya perniagaan_

yang berhubungan dengan pentadbiran, pengurusan
dan operasi suatu perkiraan takaful di bawah sijil
takaful keluarga.”.

**Pindaan seksyen 129**

**63. Seksyen 129 Akta ibu dipinda dengan memotong perkataan**
“dan seksyen 114 Akta Insurans 1996,”.

**Pindaan seksyen 130**

**64.** Seksyen 130 Akta ibu dipinda dengan menggantikan perkataan
“seseorang selain Bank Negara Malaysia” dengan perkataan
“mana-mana orang”.

**Seksyen baharu 131a dan 131b**

**65.** Akta ibu dipinda dengan memasukkan selepas seksyen 131
seksyen yang berikut:

“Penerusan perniagaan takaful keluarga

**131** **a.** (1) Walau apa pun seksyen 83 Akta ini dan
perenggan 236(1)(a) Akta Syarikat 1965, pelikuidasi pengendali
takaful yang menjalankan perniagaan takaful keluarga—

_(a)_ boleh menjalankan perniagaan takaful keluarga

pengendali takaful itu dengan tujuan untuk perniagaan
itu dipindahkan sebagai perniagaan yang sudah
berjalan kepada pengendali takaful lain tetapi tidak
boleh mengeluarkan sijil takaful baru; dan


-----

40 _Rang Undang-Undang_

_(b) tertakluk kepada subseksyen (3), boleh memindahkan_

aset dan liabiliti pengendali takaful kepada pengendali
takaful yang lain atau institusi perantaraan, termasuk
liabiliti di bawah sijil takaful keluarga yang berpunca
daripada pengendali takaful yang pertama disebut
dan kumpulan wang takaful yang diuruskan oleh
pengendali takaful yang pertama disebut dan Penggal 4
Bahagian VII Akta Perkhidmatan Kewangan Islam 2013
hendaklah terpakai bagi pemindahan itu.

(2) Aset dan liabiliti pengendali takaful yang disebut
dalam subseksyen (1) ialah aset dan liabiliti kumpulan wang
takaful dan kumpulan wang pemegang syer.

(3) Pelikuidasi boleh, bagi maksud pemindahan di bawah
perenggan (1)(b), memohon kepada Mahkamah Tinggi bagi
mendapatkan suatu perintah untuk mengurangkan—

_(a)_ amaun liabiliti di bawah sijil takaful keluarga

pengendali takaful itu; atau

_(b)_ amaun liabiliti lain kumpulan wang takaful,

dan Mahkamah Tinggi boleh mengurangkan liabiliti itu setakat
yang perlu dengan mempertimbangkan nilai aset sedia ada
dalam kumpulan wang takaful dan kumpulan wang pemegang
syer tertakluk kepada apa-apa syarat yang pada pendapat
Mahkamah Tinggi adalah patut.

**Penerusan perniagaan hayat**

**131** **b.** (1) Walau apa pun seksyen 83 Akta ini dan
perenggan 236(1)(a) Akta Syarikat 1965, pelikuidasi syarikat
insurans yang menjalankan perniagaan hayat—

_(a) boleh menjalankan perniagaan hayat syarikat_

insurans itu dengan tujuan untuk perniagaan itu
dipindahkan sebagai perniagaan yang sudah berjalan
kepada syarikat insurans yang lain tetapi tidak boleh
mengeluarkan polisi baharu; dan


-----

_Perbadanan Insurans Deposit Malaysia (Pindaan)_ 41

_(b)_ tertakluk kepada subseksyen (3), boleh memindahkan

aset dan liabiliti syarikat insurans itu kepada
syarikat insurans yang lain atau institusi perantaraan,
termasuk liabiliti di bawah polisi hayat dan Penggal 4
Bahagian VI Akta Perkhidmatan Kewangan 2013
hendaklah terpakai bagi pemindahan itu.

(2) Aset dan liabiliti syarikat insurans yang disebut dalam
subseksyen (1) ialah aset dan liabiliti kumpulan wang insurans
dan kumpulan wang pemegang syer.

(3) Pelikuidasi boleh, bagi maksud pemindahan di bawah
perenggan (1)(b), memohon kepada Mahkamah Tinggi bagi
suatu perintah untuk mengurangkan—

_(a) amaun liabiliti di bawah polisi hayat syarikat insurans_

itu; atau

_(b)_ amaun liabilitinya yang lain,

dan Mahkamah Tinggi boleh mengurangkan liabiliti itu setakat
yang perlu dengan mempertimbangkan nilai aset sedia ada
syarikat insurans tertakluk kepada apa-apa syarat yang pada
pendapat Mahkamah Tinggi adalah patut.”.

**Pindaan seksyen 132**

**66.** Seksyen 132 Akta ibu dipinda—

_(a)_ dalam subseksyen (1), dengan memotong perkataan

“, kecuali jika petisyen itu dikemukakan oleh Bank
Negara Malaysia,”;

_(b)_ dalam perenggan (2)(b), dengan memotong perkataan

“selain yang dikemukakan oleh Bank Negara Malaysia”;
dan

_(c)_ dalam subseksyen (3), dengan memotong perkataan “dan

kecuali jika petisyen bagi penggulungan dikemukakan
oleh Bank Negara Malaysia,”.


-----

42 _Rang Undang-Undang_

**Pindaan seksyen 133**

**67.** Seksyen 133 Akta ibu dipinda dengan memotong perkataan
“atas suatu petisyen yang dikemukakan oleh seseorang selain
Bank Negara Malaysia,”.

**Pindaan seksyen 134**

**68.** Akta ibu dipinda dengan menggantikan seksyen 134 dengan
seksyen yang berikut:

“Keutamaan pembayaran dalam penggulungan anggota

**penerima deposit**

**134. Dalam penggulungan anggota penerima deposit, aset**
anggota penerima deposit itu hendaklah tersedia untuk
menunaikan semua liabiliti anggota penerima deposit itu
berkenaan dengan semua deposit di Malaysia dalam keutamaan
berbanding semua liabiliti tidak bercagar yang lain anggota
penerima deposit itu di Malaysia selain hutang keutamaan
yang dinyatakan dalam subseksyen 292(1) Akta Syarikat
1965 dalam turutan yang dinyatakan dalam subseksyen
itu dan hutang yang kena dibayar dan tuntutan terhutang
kepada Kerajaan di bawah seksyen 10 Akta Prosiding
Kerajaan 1956 [Akta 359].”.

**Seksyen baharu 134a and 134b**

**69. Akta ibu dipinda dengan memasukkan selepas seksyen 134**
seksyen yang berikut:

“Keutamaan pembayaran dalam penggulungan anggota

**penerima deposit yang menjalankan perniagaan perbankan**
**Islam**

**134a. (1) Tanpa menjejaskan seksyen 134, dalam penggulungan**
anggota penerima deposit yang telah diluluskan di bawah
perenggan 15(1)(a) Akta Perkhidmatan Kewangan 2013 untuk
menjalankan perniagaan perbankan Islam—

_(a)_ aset anggota penerima deposit itu yang diperoleh

dalam penjalanan perniagaannya selain perniagaan
perbankan Islamnya, hendaklah digunakan untuk


-----

_Perbadanan Insurans Deposit Malaysia (Pindaan)_ 43

menunaikan liabiliti yang ditanggung dalam penjalanan
perniagaannya selain perniagaan perbankan Islam,
dalam turutan yang dinyatakan dalam seksyen 134;
dan

_(b)_ jika aset anggota penerima deposit yang disebut

dalam perenggan (a) berlebihan selepas pembayaran
telah dibuat untuk menunaikan liabilitinya di bawah
perenggan (a), apa-apa lebihan aset anggota penerima
deposit itu hendaklah digunakan untuk memenuhi
liabiliti anggota penerima deposit itu di bawah
subseksyen (2).

(2) Tanpa menjejaskan seksyen 134, dalam penggulungan
anggota penerima deposit yang telah diluluskan di bawah
perenggan 15(1)(a) Akta Perkhidmatan Kewangan 2013 untuk
menjalankan perniagaan perbankan Islam—

_(a)_ aset yang diperoleh oleh anggota penerima deposit

dalam penjalanan perniagaan perbankan Islamnya—

(i) tidak tertakluk kepada hutang anggota penerima

deposit kecuali berkenaan dengan perniagaan
perbankan Islam atau sebagaimana yang
diperuntukkan dalam perenggan _(b); dan_

(ii) hendaklah tersedia untuk menunaikan semua

liabiliti anggota penerima deposit itu
berkenaan dengan deposit Islamnya di
Malaysia dalam keutamaan daripada semua
liabiliti tidak bercagar yang lain yang
ditanggung dalam penjalanan perniagaan
perbankan Islamnya, selain hutang keutamaan
yang dinyatakan dalam subseksyen 292(1)
Akta Syarikat 1965 dalam turutan yang
dinyatakan dalam subseksyen itu dan hutang
yang kena dibayar dan tuntutan terhutang kepada
Kerajaan di bawah seksyen 10 Akta Prosiding
Kerajaan 1956, yang berpunca daripada
perniagaan perbankan Islamnya sebagaimana
yang ditentukan oleh Perbadanan dan aturan
keutamaan bagi pembayaran kategori yang
berlainan bagi deposit Islam boleh ditetapkan
melalui peraturan-peraturan yang dibuat
di bawah seksyen 209; dan


-----

44 _Rang Undang-Undang_

_(b)_ jika aset anggota penerima deposit yang disebut

dalam perenggan (a) berlebihan selepas pembayaran
dibuat untuk menunaikan liabilitinya di bawah
subperenggan _(a)(ii), apa-apa lebihan aset anggota_
penerima deposit itu hendaklah digunakan untuk
menunaikan liabiliti anggota penerima deposit
itu termasuk liabiliti anggota penerima deposit
di bawah seksyen 134 dalam aturan keutamaan yang
dinyatakan di dalamnya.

(3) Walau apa pun subperenggan (2)(a)(ii), peraturan-peraturan
boleh ditetapkan di bawah seksyen 209 untuk menentukan
dan mengelaskan aset yang tersedia dan penggunaan hasil
pelupusan aset itu bagi menunaikan mana-mana atau mana-mana
bahagian liabiliti anggota penerima deposit itu.

**Keutamaan pembayaran dalam penggulungan anggota**
**penerima deposit yang merupakan bank Islam**

**134b. (1) Dalam penggulungan anggota penerima deposit**
yang merupakan bank Islam di dalam atau di luar Malaysia,
aset anggota penerima deposit itu hendaklah tersedia untuk
menunaikan semua liabiliti anggota penerima deposit itu
berkenaan dengan deposit Islamnya di Malaysia dalam
keutamaan daripada semua liabiliti tidak bercagar lain
anggota penerima deposit itu selain hutang keutamaan yang
dinyatakan dalam subseksyen 292(1) Akta Syarikat 1965 dalam
turutan yang dinyatakan dalam subseksyen itu dan hutang
yang kena dibayar dan tuntutan terhutang kepada Kerajaan
di bawah seksyen 10 Akta Prosiding Kerajaan 1956 dan aturan
keutamaan bagi pembayaran kategori yang berlainan bagi
deposit Islam boleh ditetapkan melalui peraturan-peraturan
yang dibuat di bawah seksyen 209.

(2) Walau apa pun subseksyen (1), peraturan-peraturan
boleh ditetapkan di bawah seksyen 209 untuk menentukan
dan mengelaskan aset yang tersedia dan penggunaan hasil
pelupusan aset itu bagi menunaikan mana-mana atau mana-mana
bahagian liabiliti anggota penerima deposit itu.”.


-----

_Perbadanan Insurans Deposit Malaysia (Pindaan)_ 45

**Pindaan seksyen 135**

**70.** Seksyen 135 Akta ibu dipinda dengan memotong subseksyen (2).

**Pemotongan seksyen 140, 141 dan 142**

**71.** Akta ibu dipinda dengan memotong seksyen 140, 141 dan 142.

**Seksyen baharu 142a, 142b dan 142c**

**72.** Akta ibu dipinda dengan memasukkan selepas seksyen 142
sebagaimana yang dipotong seksyen yang berikut:

“Keutamaan pembayaran dalam penggulungan pengendali

**takaful**

**142a. (1) Dalam penggulungan pengendali takaful, aset suatu**
kumpulan wang takaful bagi apa-apa kelas atau perihalan
perniagaan takaful yang ditubuhkan di bawah Akta Perkhidmatan
Kewangan Islam 2013 hendaklah digunakan untuk menunaikan
liabiliti kepada pemunya sijil atau penuntut yang sepatutnya
berkenaan dengan kumpulan wang takaful itu dan liabiliti itu
hendaklah mempunyai keutamaan atas semua liabiliti tidak
bercagar kumpulan wang takaful itu termasuk apa-apa _qard_
atau apa-apa bentuk sokongan kewangan lain yang disebut
dalam Akta Perkhidmatan Kewangan Islam 2013, selain
apa-apa cukai yang dinyatakan dalam perenggan 292(1)(f)
Akta Syarikat 1965 yang berpunca daripada kumpulan wang
takaful.

(2) Dalam penggulungan pengendali takaful—

_(a) jika aset suatu kumpulan wang takaful yang diuruskan_

oleh pengendali takaful berlebihan, selepas pembayaran
telah dibuat untuk menunaikan liabilitinya di bawah
subseksyen (1), lebihan aset kumpulan wang takaful
itu hendaklah digunakan dalam turutan yang berikut:

(i) pertama, untuk menunaikan liabiliti kumpulan

wang takaful lain yang diuruskan oleh pengendali
takaful yang tidak mencukupi dan sekiranya bagi


-----

46 _Rang Undang-Undang_

maksud ini terdapat dua atau lebih kumpulan
wang takaful—

(A) yang berlebihan, lebihan itu hendaklah

digunakan mengikut kadar lebihan dalam
setiap kumpulan wang takaful untuk
menunaikan liabiliti kumpulan wang
takaful yang tidak mencukupi; atau

(B) yang tidak cukup, lebihan itu hendaklah

digunakan mengikut kadar amaun yang
tidak mencukupi itu untuk menunaikan
liabiliti kumpulan wang takaful yang
tidak mencukupi; dan

(ii) kedua, apa-apa maksud lain sebagaimana yang

ditetapkan oleh Perbadanan;

_(b)_ apa-apa ketidakcukupan dalam aset suatu kumpulan

wang takaful untuk menunaikan liabilitinya di bawah
subseksyen (1) akan dipenuhi—

(i) pertama, sebagaimana yang diperuntukkan dalam

perenggan _(a), dengan lebihan aset kumpulan_
wang takaful lain; dan

(ii) sekiranya lebihan aset itu tidak mencukupi

untuk menunaikan liabiliti itu maka baki liabiliti
itu hendaklah dipenuhi dengan lebihan aset
kumpulan wang pemegang syer selepas
pembayaran telah dibuat untuk memenuhi
liabiliti kumpulan wang pemegang syer itu di
bawah subseksyen (3); atau

_(c) menurut subperenggan_ _(b)(ii), jika aset kumpulan_

wang pemegang syer berlebihan, lebihan aset itu
hendaklah digunakan untuk menunaikan liabiliti
mana-mana kumpulan wang takaful yang tidak
mencukupi, dan sekiranya lebihan aset itu digunakan
untuk menunaikan liabiliti dua atau lebih kumpulan
wang takaful yang asetnya tidak mencukupi, lebihan
aset itu hendaklah digunakan mengikut kadar amaun
yang tidak mencukupi itu.


-----

_Perbadanan Insurans Deposit Malaysia (Pindaan)_ 47

(3) Dalam penggulungan pengendali takaful, aset

kumpulan wang pemegang syernya hendaklah digunakan
untuk menunaikan liabiliti itu kepada pemunya sijil setakat
yang berpunca daripada kumpulan wang pemegang syer itu
dan liabiliti itu hendaklah mempunyai keutamaan atas semua
liabiliti tidak bercagar pengendali takaful, selain hutang
keutamaan yang dinyatakan dalam subseksyen 292(1) Akta
Syarikat 1965 dan hutang yang kena dibayar dan tuntutan
terhutang kepada Kerajaan di bawah seksyen 10 Akta Prosiding
Kerajaan 1956.

**Keutamaan pembayaran dalam penggulungan syarikat**
**insurans**

**142b. (1) Dalam penggulungan syarikat insurans, aset**
suatu kumpulan wang insurans hendaklah digunakan untuk
menunaikan liabilitinya kepada pemunya polisi dan penuntut
di bawah polisi kumpulan wang itu dan liabiliti ini hendaklah
mempunyai keutamaan atas liabiliti tidak bercagar kumpulan
wang itu, selain hutang keutamaan yang dinyatakan dalam
subseksyen 292(1) Akta Syarikat 1965 dan hutang yang kena
dibayar dan tuntutan terhutang kepada Kerajaan di bawah
seksyen 10 Akta Prosiding Kerajaan 1956, setakat yang ia
dikadarkan kepada kumpulan wang insurans.

(2) Tertakluk kepada subseksyen (1)—

_(a) aset suatu kumpulan wang insurans yang ditubuhkan di_

bawah Akta Perkhidmatan Kewangan 2013 hendaklah
digunakan pertamanya untuk menunaikan liabiliti
kumpulan wang itu;

_(b)_ jika aset suatu kumpulan wang insurans, selain suatu

kumpulan wang hayat yang berhubungan dengan
polisi hayat sertaan, melebihi liabilitinya, lebihan
aset itu boleh digunakan untuk menunaikan liabiliti
kumpulan wang insuransnya yang lain yang tidak
mencukupi dan sekiranya lebihan aset bagi dua atau
lebih kumpulan wang insurans digunakan, lebihan
aset itu hendaklah digunakan mengikut kadar atas
amaun lebihan itu dan sekiranya lebihan aset itu
digunakan untuk menunaikan liabiliti dua atau lebih
kumpulan wang insurans yang tidak mencukupi,
lebihan aset itu hendaklah digunakan mengikut
kadar amaun yang tidak mencukupi itu;


-----

48 _Rang Undang-Undang_

_(c)_ apa-apa ketidakcukupan yang masih ada selepas

penggunaan aset kumpulan wang insurans di bawah
perenggan (a) dan (b) hendaklah dipenuhkan daripada
aset kumpulan wang pemegang syer, dan liabiliti yang
tidak dipenuhi kepada pemunya polisi dan penuntut di
bawah suatu polisi hendaklah mempunyai keutamaan
atas liabiliti tidak bercagar yang lain selain hutang
keutamaan yang dinyatakan di bawah subseksyen 292(1)
Akta Syarikat 1965 dan hutang yang kena dibayar
dan tuntutan terhutang kepada Kerajaan di bawah
seksyen 10 Akta Prosiding Kerajaan 1956; dan

_(d) apa-apa aset lain yang dipegang oleh syarikat insurans_

itu, termasuk lebihan aset dalam suatu kumpulan
wang hayat yang berhubungan dengan polisi hayat
sertaan, hendaklah digunakan dengan cara sebagaimana
yang ditetapkan oleh Perbadanan.

**Penilaian aset dan liabiliti suatu pengendali takaful atau**
**syarikat insurans**

**142c. (1) Dalam penggulungan pengendali takaful, termasuk**
bekas anggota penanggung insurans yang keanggotaannya
telah dibatalkan di bawah seksyen 38 atau ditamatkan di
bawah seksyen 39 dan sama ada kumpulan wang pemegang
syernya atau mana-mana kumpulan wang takaful yang
diuruskan olehnya tidak solven atau tidak, nilai aset dan
liabiliti kumpulan wang pemegang syer dan kumpulan wang
takaful itu, termasuk liabiliti berkenaan dengan sijil takaful,
hendaklah dipastikan atas asas sebagaimana yang ditentukan
oleh Perbadanan dan undang-undang yang berhubungan
dengan kebankrapan atau ketidaksolvenan tidak terpakai bagi
penilaian liabiliti itu.

(2) Dalam penggulungan apa-apa syarikat insurans, termasuk
bekas anggota penanggung insurans yang keanggotaannya
telah dibatalkan di bawah seksyen 38 atau ditamatkan di
bawah seksyen 39 dan sama ada ia tidak solven atau tidak,
nilai aset dan liabilitinya, termasuk liabiliti berkenaan dengan
polisi, hendaklah dipastikan atas apa-apa asas sebagaimana
yang ditentukan oleh Perbadanan dan undang-undang yang
berhubungan dengan kebankrapan atau ketidaksolvenan tidak
terpakai bagi penilaian liabilitinya.”.


-----

_Perbadanan Insurans Deposit Malaysia (Pindaan)_ 49

**Pindaan seksyen 144**

**73. Seksyen 144 Akta ibu dipinda—**

_(a)_ dalam nota bahu, dengan menggantikan perkataan “Akta

**Insurans 1996 dan Akta Takaful 1984” dengan**
perkataan “Akta Perkhidmatan Kewangan 2013 dan
**Akta Perkhidmatan Kewangan Islam 2013”;**

_(b)_ dalam subseksyen (1)—

(i) dengan memotong perkataan “kecuali jika petisyen

itu dikemukakan oleh Bank Negara Malaysia,”;

(ii) dengan memotong perenggan _(b) dan_ _(c); dan_

_(c)_ dalam subseksyen (2), dengan menggantikan perkataan

“seksyen 67 Akta Takaful 1984 dan seksyen 199 Akta
Insurans 1996” dengan perkataan “seksyen 268 Akta
Perkhidmatan Kewangan 2013 dan seksyen 279 Akta
Perkhidmatan Kewangan Islam 2013”.

**Pindaan seksyen 145**

**74. Perenggan 145(b) Akta ibu dipinda dengan menggantikan**
perkataan “perbadanan” di mana-mana jua terdapat dengan
perkataan “orang”.

**Pindaan seksyen 146**

**75. Subseksyen 146(3) Akta ibu dipinda—**

_(a)_ dalam perenggan _(a), dengan menggantikan perkataan_

“amaun” dengan perkataan “had”;

_(b)_ dalam perenggan (c) dalam teks bahasa Inggeris, dengan

menggantikan perkataan “is otherwise” dengan perkataan
“otherwise is”;

_(c)_ dalam perenggan _(e), dengan menggantikan perkataan_

“perbadanan” dengan perkataan “orang”; dan

_(d)_ dalam perenggan _(f), dengan menggantikan perkataan_

“perbadanan” dengan perkataan “orang”.


-----

50 _Rang Undang-Undang_

**Pindaan seksyen 149**

**76. Seksyen 149 Akta ibu dipinda—**

_(a)_ dalam nota bahu, dengan memasukkan selepas perkataan

“premium” perkataan “atau levi”;

_(b)_ dengan memasukkan selepas perkataan “premium”

di mana-mana jua terdapat perkataan “atau levi”; dan

_(c)_ dengan menggantikan perkataan “perbadanan yang

ditetapkan” di mana-mana jua terdapat dengan perkataan
“orang yang ditetapkan”.

**Pindaan seksyen 150**

**77.** Seksyen 150 Akta ibu dipinda dengan menggantikan perkataan
“perbadanan” di mana-mana jua terdapat dengan perkataan “orang”.

**Pindaan seksyen 151**

**78.** Seksyen 151 Akta ibu dipinda—

_(a) dalam nota bahu, dengan memasukkan selepas perkataan_

“premium” perkataan “atau levi”; dan

_(b) dengan memasukkan selepas perkataan “premium” perkataan_

“atau levi”.

**Pindaan seksyen 152**

**79. Seksyen 152 Akta ibu dipinda dengan memasukkan selepas**
perkataan “premium” perkataan “atau levi”.

**Pindaan seksyen 153**

**80.** Seksyen 153 Akta ibu dipinda—

_(a)_ dengan menggantikan perkataan “apa-apa fi atau premium”

di mana-mana jua terdapat dengan perkataan “apa-apa
fi, premium atau levi”;


-----

_Perbadanan Insurans Deposit Malaysia (Pindaan)_ 51

_(b)_ dengan menggantikan perkataan “perbadanan yang

ditetapkan” di mana-mana jua terdapat dengan perkataan
“orang yang ditetapkan”;

_(c)_ dengan menggantikan perenggan (2)(a) dengan perenggan

yang berikut:

“(a) fi, premium atau levi yang kena dibayar oleh orang

yang ditetapkan berkenaan dengan perlindungan
penstabilan bagi tahun yang sebelumnya; atau”;

_(d)_ dengan memotong perenggan (3)(a);

_(e)_ dalam perenggan (3)(b), dengan memasukkan selepas

perkataan “pemberitahuan,” perkataan “arahan,”; dan

_(f)_ dalam perenggan (3)(d), dengan memasukkan selepas

perkataan “liabiliti manfaat dilindungi” perkataan
“, sumbangan bersih”.

**Pindaan seksyen 154**

**81.** Seksyen 154 Akta ibu dipinda—

_(a)_ dengan memasukkan selepas perkataan “premium”

perkataan “, levi”; dan

_(b)_ dengan menggantikan perkataan “perbadanan yang

ditetapkan” di mana-mana jua terdapat dengan perkataan
“orang yang ditetapkan”.

**Pindaan seksyen 155**

**82. Seksyen 155 Akta ibu dipinda dengan menggantikan perkataan**
“perbadanan yang ditetapkan” di mana-mana jua terdapat dengan
perkataan “orang yang ditetapkan”.

**Pindaan seksyen 156**

**83. Seksyen 156 Akta ibu dipinda—**

_(a) dalam subseksyen (3), dengan memasukkan selepas_

perkataan “premium” perkataan “atau levi”; dan


-----

52 _Rang Undang-Undang_

_(b)_ dalam perenggan (4)(a) dan (c), dengan memasukkan

selepas perkataan “premium” perkataan “atau levi”.

**Pindaan seksyen 157**

**84.** Subseksyen 157(2) Akta ibu dipinda dengan menggantikan
perkataan “perbadanan yang ditetapkan” di mana-mana jua terdapat
dengan perkataan “orang yang ditetapkan”.

**Pindaan seksyen 161**

**85. Subseksyen 161(2) Akta ibu dipinda dalam teks bahasa**
Inggeris dengan menggantikan perkataan “of” dengan perkataan
“over”.

**Pindaan seksyen 165**

**86. Perenggan 165(1)(b) Akta ibu dipinda dengan menggantikan**
perkataan “dalam borang yang ditetapkan di bawah Akta ini”
dengan perkataan “mengikut apa-apa bentuk sebagaimana yang
ditentukan oleh Perbadanan”.

**Pindaan seksyen 178**

**87.** Subseksyen 178(4) Akta ibu dipinda dengan menggantikan
perkataan “pasaran niaga hadapan” dengan perkataan “pasaran
derivatif”.

**Pindaan seksyen 180**

**88. Seksyen 180 Akta ibu dipinda—**

(a) dengan memasukkan selepas subseksyen (2) subseksyen

yang berikut:

“(2a) Jika seseorang menjadi pihak balas bagi
dua atau lebih transaksi kewangan yang layak di
bawah suatu perjanjian kewangan yang layak dengan
orang terjejas yang sama, konservator hanya boleh
memindahkan kepada suatu institusi perantaraan atau


-----

_Perbadanan Insurans Deposit Malaysia (Pindaan)_ 53

pihak ketiga yang layak semua atau tidak satu pun
transaksi kewangan yang layak antara orang terjejas
dan orang itu.”; dan

_(b)_ dalam subseksyen (3), dengan menggantikan perkataan

“yang disebut dalam perenggan 115(1)(i) dan terpakai
bagi harta” dengan perkataan “yang berhubungan dengan
cagaran kewangan yang terpakai bagi apa-apa harta”.

**Pindaan seksyen 196**

**89.** Seksyen 196 Akta ibu dipinda dengan menggantikan subseksyen (4)
dengan subseksyen berikut:

“(4) Bagi maksud seksyen ini, “pengawal” ertinya

seseorang yang telah memperoleh suatu kelulusan Menteri
di bawah seksyen 88 Akta Perkhidmatan Kewangan 2013
atau seksyen 100 Akta Perkhidmatan Kewangan Islam 2013.”.

**Pindaan seksyen 202**

**90. Subseksyen 202(1) Akta ibu dipinda dengan menggantikan**
perkataan “Akta Bank dan Institusi-Institusi Kewangan 1989,
Akta Bank Islam 1983, Akta Insurans 1996 atau Akta Takaful 1984”
dengan perkataan “Akta Perkhidmatan Kewangan 2013 atau Akta
Perkhidmatan Kewangan Islam 2013”.

**Seksyen baharu** **203a**

**91. Akta ibu dipinda dengan memasukkan selepas seksyen 203**
seksyen yang berikut:

“Aktuari bebas

**203a.** (1) Jika, bagi maksud menjalankan mana-mana kuasa
Perbadanan di bawah Bahagian VII berkenaan dengan suatu
anggota penanggung insurans atau membuat bayaran di bawah
Bab 3 Bahagian V, Perbadanan menyifatkannya sebagai
wajar bagi nilai liabiliti berkenaan dengan sijil takaful atau
polisi insurans anggota penanggung insurans itu ditentukan,
Perbadanan boleh melantik seorang aktuari bebas untuk
menentukan nilai itu.


-----

54 _Rang Undang-Undang_

(2) Seorang individu tidak boleh dilantik sebagai aktuari bebas
melainkan jika dia memenuhi apa-apa kehendak atau mempunyai
apa-apa kelayakan yang dinyatakan dalam mana-mana
standard sebagaimana yang ditentukan oleh Bank Negara
Malaysia.

(3) Mana-mana pegawai, juruaudit, penerima, pengurus,
penerima dan pengurus, pelikuidasi atau ejen, masa sekarang
atau dahulu, bagi pengendali takaful atau syarikat insurans
yang berkenaan atau mana-mana orang lain hendaklah
memberi kepada seorang aktuari bebas apa-apa dokumen,
bahan, maklumat atau penjelasan sebagaimana yang aktuari
bebas berpendapat patut dipertimbangkan dalam menentukan
nilai liabiliti berkenaan dengan sijil takaful atau polisi insurans,
anggota penanggung insurans itu.

(4) Nilai liabiliti berkenaan dengan sijil takaful atau
polisi insurans anggota penanggung insurans itu yang
ditentukan oleh seorang aktuari bebas adalah muktamad dan
mengikat.

(5) Kos aktuari bebas, termasuk saraannya sebagaimana
yang diluluskan oleh Perbadanan, hendaklah ditanggung oleh
anggota penanggung insurans dan dalam keadaan berlaku
apa-apa keingkaran pembayaran oleh anggota penanggung
insurans itu, hendaklah kena dibayar dengan keutamaan
yang sama dan daripada sumber yang sama dengan hutang
keutamaan yang disebut dalam subseksyen 142a(3) dan
perenggan 142b(2)(c).”.

**Pindaan seksyen 204**

**92.** Akta ibu dipinda dengan menggantikan seksyen 204 dengan
seksyen yang berikut:

“Niat untuk menggulung institusi anggota

**204. (1) Suatu institusi anggota tidak boleh digulungkan**
secara sukarela tanpa kelulusan bertulis terdahulu Bank
Negara Malaysia.


-----

_Perbadanan Insurans Deposit Malaysia (Pindaan)_ 55

(2) Tiada permohonan untuk menggulung suatu

institusi anggota boleh dibuat kepada Mahkamah Tinggi oleh
mana-mana orang, selain oleh Perbadanan, tanpa kelulusan
bertulis terdahulu Bank Negara Malaysia.

(3) Seksyen ini terpakai bagi bekas institusi anggota yang
keanggotaannya telah dibatalkan atau ditamatkan di bawah
Akta ini.”.

**Seksyen baharu 207a**

**93. Akta ibu dipinda dengan memasukkan selepas seksyen 207**
seksyen yang berikut:

“Pengecualian dari liabiliti

**207** **a.** Tiada pengarah suatu institusi anggota boleh

bertanggungan untuk dibawa guaman dalam mana-mana
mahkamah atau di hadapan mana-mana pihak berkuasa
lain kerana tidak dapat menjalankan tugasnya di bawah
subseksyen 132(1) Akta Syarikat 1965 berhubung dengan
mana-mana perbuatan yang perlu bagi—

_(a)_ pemindahan perniagaan, aset dan liabiliti institusi

anggota;

_(b) pemindahan syer dan surat cara modal institusi_

anggota; dan

_(c) pemindahan waran atau surat cara lain, yang dikeluarkan_

oleh institusi anggota, yang memberi hak kepada
pemegang untuk memperoleh syer dalam institusi
anggota,

menurut penjalanan mana-mana kuasa di bawah Akta ini.”.

**Pindaan seksyen 209**

**94.** Seksyen 209 Akta ibu dipinda—

_(a)_ dalam nota bahu, dengan memasukkan selepas perkataan

“undang-undang kecil,” perkataan “pemberitahuan,”;


-----

56 _Rang Undang-Undang_

_(b)_ dengan memasukkan selepas perkataan “undang-undang

kecil,” di mana-mana jua terdapat perkataan
“pemberitahuan,”;

_(c)_ dengan menggantikan subperenggan (3)(d)(i), (ii) dan (iii)

dengan subperenggan yang berikut:

“(i) jika liabiliti deposit suatu anggota penerima

deposit dipindahkan kepada dan diambil alih oleh
anggota penerima deposit yang lain;

(ii) jika liabiliti deposit dengan suatu anggota

penerima deposit akan diperoleh oleh seseorang
yang bukan anggota penerima deposit; atau

(iii) berhubung dengan draf bank, cek atau surat cara

bayaran lain yang seumpama itu atau arahan
bayaran atau arahan penjelasan;”;

_(d)_ dalam perenggan (3)(e), dengan menggantikan perkataan

“antara deposit Islam yang berasaskan jagaan dan deposit
Islam yang lain” dengan perkataan “kategori deposit
Islam yang berlainan”;

_(e)_ dengan memasukkan selepas perenggan (3)(e) perenggan

yang berikut:

“(ea) penentuan dan pengelasan aset yang tersedia dan

penggunaan hasil pelupusannya berhubung dengan
kategori deposit Islam yang berlainan;”;

_(f)_ dengan memotong perenggan (3)(f); dan

_(g)_ dalam perenggan (3)(h), dengan menggantikan perkataan

“jika seseorang berhak kepada manfaat takaful atau
insurans daripada dua atau lebih anggota penanggung
insurans yang bergabung dan terus beroperasi sebagai
satu anggota penanggung insurans” dengan perkataan
“jika liabiliti sijil takaful atau polisi insurans suatu
anggota penanggung insurans dipindahkan kepada dan
diambil alih oleh anggota penanggung insurans lain”.


-----

_Perbadanan Insurans Deposit Malaysia (Pindaan)_ 57

**Pindaan Jadual Pertama**

**95. Jadual Pertama Akta ibu dipinda—**

_(a) dalam perenggan 1—_

(i) dengan memasukkan sebelum takrif “harga

transaksi” takrif yang berikut:

‘ “balasan”, berhubung dengan pemindahan
syer yang disebut dalam perenggan 99(1)(ga),
ertinya suatu amaun bersih yang dibayar
atau kena dibayar kepada pemindah berkenaan
dengan syer yang dikeluarkan oleh suatu
institusi anggota yang dipindahkan menurut
suatu perintah pindah milik yang dikeluarkan
di bawah seksyen 128b;’;

(ii) dalam takrif “institusi anggota”, dengan memasukkan

selepas perkataan “perenggan 99(1)(c)” perkataan
“atau suatu institusi anggota yang syernya
tertakluk kepada suatu pemindahan di bawah
perenggan 99(1)(ga)”;

(iii) dengan memasukkan selepas takrif “institusi

anggota” takrif yang berikut:

‘ “pampasan” ertinya suatu amaun bersih
yang dibayar atau kena dibayar kepada
seseorang yang haknya dihapuskan di bawah
perenggan 128b(7)(b);’;

(iv) dengan memasukkan selepas takrif “pemegang

syer menentang” takrif yang berikut:

‘ “pemindah” mempunyai erti yang sama
sebagaimana yang ditakrifkan di bawah
seksyen 128a;’;

(v) dalam takrif “pemiutang menentang” dengan

menggantikan noktah di hujung takrif itu dengan
koma bernoktah;


-----

58 _Rang Undang-Undang_

(vi) dengan memasukkan selepas takrif “pemiutang

menentang” takrif yang berikut:

‘ “penerima pindahan” mempunyai erti
yang sama sebagaimana yang ditakrifkan
di bawah seksyen 128a;’;

(vii) dengan memasukkan selepas takrif “penerima

pindahan” takrif yang berikut:

‘ “perintah pindah milik” mempunyai erti
yang sama sebagaimana yang ditakrifkan
di bawah seksyen 128a;’; dan

(viii) dengan memasukkan selepas takrif “perintah pindah

milik” takrif yang berikut:

‘ “syer” hendaklah, kecuali bagi
subperenggan 4(3), termasuk surat cara modal,
waran dan hak di bawah apa-apa surat cara lain
yang dikeluarkan oleh suatu institusi anggota
yang memberi hak kepada pemegang untuk
memperoleh syer dalam institusi anggota.’;

_(b) dalam subperenggan 2(3), dengan menggantikan perkataan_

“ditetapkan” dengan perkataan “ditentukan”;

_(c) dengan memasukkan selepas perenggan 2 perenggan yang_

berikut:

“Notis perintah pindah milik

**2a. (1) Notis mengenai perintah pindah milik yang**
disebut dalam perenggan 128b(3)(b) hendaklah—

_(a)_ menyatakan balasan, jika ada;

_(b)_ menyatakan pampasan, jika ada; dan

_(c)_ menentukan yang seorang pemindah atau

seseorang yang haknya dihapuskan di bawah
perenggan 128b(7)(b), mengikut mana-mana
yang berkenaan, boleh dalam masa dua puluh
satu hari dari tarikh penyiaran notis itu,


-----

_Perbadanan Insurans Deposit Malaysia (Pindaan)_ 59

memohon secara bertulis kepada Perbadanan
untuk meminta suatu kajian semula oleh
Jawatankuasa Pentaksir tentang kemunasabahan
balasan atau pampasan.

( 2 ) S u a t u p e r m o h o n a n d i b a w a h

subsubperenggan (1)(c) hendaklah mengikut apa-apa
bentuk yang ditentukan oleh Perbadanan.”;

_(d) dalam subperenggan 3(1), dengan memasukkan selepas_

perkataan “subsubperenggan 2(2)(b)” perkataan “atau
subsubperenggan 2a(1)(c)”;

_(e) dalam perenggan 4—_

(i) dalam nota bahu, dengan memasukkan selepas

perkataan “Jawatankuasa Pentaksir” perkataan
“berkenaan dengan kajian semula harga
**transaksi”;**

(ii) dalam subperenggan (1), dengan memasukkan

selepas perkataan “subperenggan 3(1)” perkataan
“berkenaan dengan suatu kajian semula
kemunasabahan harga transaksi”; dan

(iii) dalam subperenggan (7) dan (8) dalam teks bahasa

kebangsaan, dengan menggantikan perkataan
“Jawatankuasa itu” dengan perkataan “Jawatankuasa
Pentaksir itu”; dan

_(f) dengan memasukkan selepas perenggan 4 perenggan_

yang berikut:

“Kuasa Jawatankuasa Pentaksir berkenaan dengan

**kajian semula balasan atau pampasan**

**4a. (1) Apabila suatu permohonan dirujuk kepada**
Jawatankuasa Pentaksir di bawah subperenggan 3(1)
berkenaan dengan suatu kajian semula kemunasabahan
balasan atau pampasan, ia hendaklah mengkaji semula
kemunasabahan balasan atau pampasan mengikut
permintaan yang terkandung dalam permohonan itu.


-----

60 _Rang Undang-Undang_

(2) Dalam mengkaji semula kemunasabahan balasan
atau pampasan, Jawatankuasa Pentaksir hendaklah
mengambil kira—

_(a)_ apa-apa perkara yang dianggap oleh

Jawatankuasa Pentaksir sebagai berkaitan
termasuk hakikat bahawa perintah pindah
milik telah dikeluarkan; dan

_(b) keadaan pasaran yang terpakai bagi jualan_

atau pelupusan syer seumpama itu yang
dikeluarkan oleh institusi anggota,

dan dalam semua keadaan Jawatankuasa Pentaksir
hendaklah menolak nilai manfaat yang diperoleh
daripada apa-apa bantuan kewangan khas yang
diperuntukkan, secara langsung atau tidak langsung,
kepada institusi anggota oleh Perbadanan atau Bank
Negara Malaysia.

(3) Jika Jawatankuasa Pentaksir memutuskan

bahawa—

_(a)_ balasan adalah lebih rendah daripada amaun

yang pada pendapatnya adalah amaun
munasabah bagi syer yang dipindahkan
(dalam subperenggan ini disebut “amaun
munasabah”), Jawatankuasa Pentaksir
hendaklah menasihatkan Perbadanan supaya
membayar kepada pemindah itu perbezaan
antara balasan dengan amaun munasabah
dan Perbadanan hendaklah dalam apa-apa
tempoh yang ditentukan oleh Jawatankuasa
Pentaksir membayar perbezaan itu kepada
pemindah itu; atau

_(b)_ balasan yang pada pendapatnya adalah amaun

munasabah, Jawatankuasa Pentaksir hendaklah
menasihatkan Perbadanan sewajarnya.

(4) Jika Jawatankuasa Pentaksir memutuskan

bahawa—

_(a)_ pampasan adalah lebih rendah daripada

amaun yang pada pendapatnya adalah amaun
munasabah bagi hak yang dihapuskan di bawah


-----

_Perbadanan Insurans Deposit Malaysia (Pindaan)_ 61

perenggan 128b(7)(b) (dalam subperenggan ini
disebut “amaun munasabah”), Jawatankuasa
Pentaksir hendaklah menasihatkan Perbadanan
supaya membayar kepada orang yang haknya
dihapuskan di bawah perenggan 128b(7)(b)
itu perbezaan antara pampasan dengan
amaun munasabah dan Perbadanan hendaklah
dalam apa-apa tempoh yang ditentukan oleh
Jawatankuasa Pentaksir membayar perbezaan
itu kepada orang itu; atau

_(b)_ pampasan yang pada pendapatnya adalah

amaun munasabah, Jawatankuasa Pentaksir
hendaklah menasihatkan Perbadanan
sewajarnya.

(5) Bagi mengelakkan keraguan, Jawatankuasa
Pentaksir boleh memutuskan bahawa adalah munasabah
tiada balasan ditawarkan atau kena dibayar kepada
pemindah atau tiada pampasan ditawarkan atau
kena dibayar kepada orang yang haknya dihapuskan
di bawah perenggan 128b(7)(b).

(6) Jika Jawatankuasa Pentaksir memutuskan bahawa
adalah adil dan munasabah sekiranya bunga atau
pulangan lain dibayar atas suatu amaun yang kena
dibayar di bawah subsubperenggan (3)(a) atau (4)(a),
bunga atau pulangan itu hendaklah dibayar oleh
Perbadanan pada kadar atau dalam amaun yang
diputuskan oleh Jawatankuasa Pentaksir itu sebagai
adil dan munasabah dalam apa-apa tempoh yang
ditentukan oleh Jawatankuasa Pentaksir.

(7) Jika Jawatankuasa Pentaksir memutuskan bahawa
adalah adil dan munasabah bahawa kos prosiding
di hadapan Jawatankuasa Pentaksir diawardkan
kepada satu pihak terhadap pihak prosiding yang
lain, amaun yang diputuskan oleh Jawatankuasa
Pentaksir itu sebagai adil dan munasabah untuk
diawardkan kepada suatu pihak berkenaan dengan
kosnya hendaklah dibayar oleh pihak yang lain
itu dalam apa-apa tempoh yang ditentukan oleh
Jawatankuasa Pentaksir.


-----

62 _Rang Undang-Undang_

(8) Jawatankuasa Pentaksir hendaklah menyelesaikan
permohonan yang dirujukkan kepadanya di bawah
subperenggan 3(1) dalam tempoh tiga bulan dari tarikh
rujukan kepada Jawatankuasa Pentaksir atau dalam
apa-apa tempoh lain yang diluluskan oleh Menteri.

(9) Suatu perakuan yang ditandatangani oleh

ketiga-tiga anggota Jawatankuasa Pentaksir yang
mengesahkan mana-mana keputusan Jawatankuasa
Pentaksir hendaklah menjadi keterangan muktamad
bagi keputusan itu.”.

**Peruntukan kecualian**

**96.** (1) Segala sebutan mengenai premium yang dibayar atau kena
dibayar oleh anggota penanggung insurans kepada Perbadanan
dalam mana-mana undang-undang bertulis hendaklah, pada mula
berkuatkuasanya Akta ini, disifatkan sebagai sebutan mengenai
levi.

(2) Segala sebutan mengenai “takaful perpaduan keluarga”
dalam mana-mana undang-undang bertulis hendaklah, pada mula
berkuatkuasanya Akta ini, disifatkan sebagai sebutan mengenai
“takaful keluarga”.

(3) Walau apa pun penukaran nama dalam Akta ini, daripada
takaful perpaduan keluarga kepada takaful keluarga dan daripada
sijil takaful perpaduan keluarga kepada sijil takaful keluarga,
perlindungan setakat yang diberi kepada manfaat apa-apa takaful
di bawah Akta ibu hendaklah terus mempunyai kesan dan berkuat
kuasa.

(4) Pindaan dalam seksyen 2, 3, 13, 14, 17, 44, 45, 46, 47,
48, 49, 50, 51, 57, 58, 59, 62, 63, 64, 65, 66, 67, 68, 69, 70, 71,
72, 73, 88, 89, 90, 91, 92, 93, dan 94 Akta ini yang berbangkit
daripada penguatkuasaan Akta Perkhidmatan Kewangan 2013
dan Akta Perkhidmatan Kewangan Islam 2013 hendaklah dibaca
bersama dengan peruntukan kecualian dan peralihan, mengikut
mana-mana yang berkenaan, yang diperuntukkan dalam Akta
Perkhidmatan Kewangan 2013 dan Akta Perkhidmatan Kewangan
Islam 2013.


-----

_Perbadanan Insurans Deposit Malaysia (Pindaan)_ 63

(5) Apa-apa perbuatan, perkara atau prosiding, sama ada sivil
atau jenayah, atau rayuan yang belum selesai atau sedia ada,
dibawah seksyen yang dipinda sebaik sebelum permulaan kuat
kuasa Akta ini, boleh diteruskan di bawah Akta ibu seolah-olah
Akta ibu tidak dipinda.

HURAIAN

Rang Undang-Undang ini bertujuan untuk meminda Akta Perbadanan Insurans
Deposit Malaysia 2011 (“Akta 720”). Pindaan yang dicadangkan bertujuan
untuk mengadakan peruntukan bagi perkara antara lainnya yang berhubungan
dengan “deposit Islam” dan peruntukan penggulungan yang tertentu berhubung
dengan institusi anggota, yang berbangkit daripada penguatkuasaan Akta
Perkhidmatan Kewangan 2013 [Akta 758] dan Akta Perkhidmatan Kewangan
Islam [Akta 759] yang memansuhkan beberapa Akta termasuk Akta Bank dan
Institusi-Institusi Kewangan 1989 [Akta 372], Akta Insurans 1996 [Akta 553],
Akta Bank Islam 1983 [Akta 276] dan Akta Takaful 1984 [Akta 312],
untuk memasukkan kuasa pemindahan syer berhubung dengan institusi anggota
yang tidak berdaya maju, dan untuk mengadakan peruntukan bagi perkara yang
berbangkit atau bersampingan.

2. Fasal 1 mengandungi tajuk ringkas Akta yang dicadangkan.

3. _Fasal 2_ bertujuan untuk mengadakan peruntukan bagi pindaan am bagi
memotong perkataan “perpaduan” berhubung dengan “takaful perpaduan
keluarga” di bawah Akta 720 untuk menunjukkan terma baharu “takaful
keluarga” sebagaimana yang diperuntukkan dalam Akta Perkhidmatan Kewangan
Islam 2013.

4. _Fasal 3 bertujuan untuk meminda seksyen 2 Akta 720 untuk memasukkan_
takrif baru dan meminda takrif sedia ada tertentu dalam Akta 720.

5. _Fasal 4 bertujuan untuk meminda subseksyen 10(2) Akta 720 untuk_
membenarkan penetapan mana-mana peruntukan dalam Akta 720 kepada suatu
subsidiari Perbadanan.

6. _Fasal 5 bertujuan untuk meminda perenggan 14(1)(c) Akta 720 untuk_
memperuntukkan bahawa semua pemegang jawatan dalam apa-apa parti politik
dilarang untuk bertindak sebagai pengarah Lembaga.

7. Fasal 7 bertujuan untuk meminda seksyen 25 Akta 720 untuk memasukkan
kuasa tambahan Perbadanan dalam melaksanakan matlamat dan fungsinya.

8. _Fasal 8 bertujuan untuk meminda seksyen 26 Akta 720 untuk menjelaskan_
bahawa peruntukan itu juga terpakai bagi pembiayaan patuh Shariah.

9. _Fasal 9 bertujuan untuk meminda seksyen 27 Akta 720 untuk membenarkan_
penetapan keanggotaan dilanjutkan kepada “orang” dan tidak terhad kepada
“perbadanan”.


-----

64 _Rang Undang-Undang_

10. _Fasal 10_ bertujuan untuk meminda perenggan 28(1)(c), _(d), (e) dan_ _(f)_

Akta 720 untuk menunjukkan bahawa amaun yang diterima oleh Perbadanan
daripada anggota penanggung insurans berkenaan dengan Sistem Perlindungan
Manfaat Takaful dan Insurans disebut sebagai “levi”.

11. _Fasal 11_ bertujuan untuk meminda seksyen 29 Akta 720 untuk

menjelaskan bahawa peruntukan itu juga terpakai bagi pembiayaan patuh Shariah.

12. _Fasal 12 bertujuan untuk meminda seksyen 34 Akta 720 untuk membenarkan_

Perbadanan menyiarkan secara umum akaun tahunan dan laporan tahunannya
dengan syarat bahawa akaun tahunan dan laporan tahunan itu telah dihantar
kepada Menteri Kewangan dan dalam keadaan akaun tahunan dan laporan
tahunan tidak dapat dibentangkan di hadapan Dewan Negara dan Dewan Rakyat
dalam tempoh enam bulan dari akhir tahun kewangan yang sebelumnya.

13. _Fasal 13, 14, 44, 45, 46, 47, 48, 49, 50, 51, 57, 58, 59, 62, 63, 64,_

_65, 66, 67, 68, 69, 70, 71, 72, 73, 88, 89, 90, 91_ dan 92 bertujuan untuk
meminda Akta 720 berkenaan dengan seksyen 36, 38, 78a, 80, 83, 84,
subseksyen 85(4), perenggan 90(3)(b), seksyen 94, perenggan 95(a),
seksyen 115, 120, 121, 128e, 129, 130, 131a, 131b, 132, 133, 134, 134a,
134b, 135, 140, 141, 142, 142a, 142b, 142c, 144, 180, subseksyen 196(4) dan
202(1), seksyen 203a dan 204, yang berbangkit daripada penguatkuasaan Akta
Perkhidmatan Kewangan 2013 dan Akta Perkhidmatan Kewangan Islam 2013.

14. _Fasal 14 bertujuan untuk meminda seksyen 38 Akta 720 untuk menjelaskan_

bahawa pembatalan keanggotaan adalah secara automatik dengan penyerahan
atau pembatalan lesen suatu institusi anggota.

15. _Fasal 15 bertujuan untuk meminda seksyen 39 Akta 720 untuk mengadakan_

peruntukan bahawa Menteri Kewangan akan dimaklumkan keputusan Perbadanan
untuk menamatkan keanggotaan suatu institusi anggota berikutan pemberitahuan
tidak berdaya maju berhubung dengan institusi anggota.

16. _Fasal 16_ bertujuan untuk meminda seksyen 40 Akta 720 untuk

menjelaskan bahawa manfaat dilindungi polisi akan terus dilindungi sehingga
penunaian semua obligasi bekas anggota penanggung insurans itu.

17. _Fasal 17_ bertujuan untuk meminda seksyen 41 Akta 720, antara lain,

untuk menjelaskan bahawa insurans deposit boleh merangkumi deposit yang
tidak diterima atau dipegang oleh suatu anggota penerima deposit dalam
perjalanan biasa perniagaan pengambilan depositnya, kesan daripada takrif
baharu “akaun pelaburan” dalam Akta Perkhidmatan Kewangan Islam 2013 dan
untuk mengadakan peruntukan bagi jenis surat cara yang akan dilindungi oleh
insurans deposit. _Fasal 17 juga bertujuan untuk menjelaskan bahawa deposit_
yang kena dibayar oleh suatu anggota penerima deposit dalam penjalanan
perniagaan perbankan Labuan di bawah Akta Perkhidmatan Kewangan dan
Sekuriti Labuan 2010 [Akta 704] atau perniagaan perbankan Islam Labuannya
di bawah Akta Perkhidmatan Kewangan dan Sekuriti Islam Labuan 2010

[Akta 705] tidak dilindungi oleh insurans deposit.


-----

_Perbadanan Insurans Deposit Malaysia (Pindaan)_ 65

18. _Fasal 18 bertujuan untuk meminda seksyen 42 Akta 720 untuk menjelaskan_

bahawa deposit dilindungi oleh insurans deposit setakat had yang ditetapkan
oleh Menteri Kewangan.

19. _Fasal 19, 30_ dan 75 bertujuan untuk meminda seksyen 43 dan 61, dan

subseksyen 146(3) Akta 720 untuk menggantikan perkataan “amaun” dengan
“had” untuk menjelaskan bahawa deposit dilindungi oleh insurans deposit setakat
had yang ditetapkan oleh Menteri Kewangan, yang had itu tidak semestinya
ialah suatu amaun yang tetap.

20. _Fasal 20 bertujuan untuk meminda seksyen 44 Akta 720 dengan_

menggantikan perkataan “amaun” dengan perkataan “had” untuk menjelaskan
bahawa deposit dilindungi oleh insurans deposit setakat had yang ditetapkan oleh
Menteri Kewangan dan untuk menjelaskan bahawa jika pendeposit mengeluarkan
sebahagian deposit yang dipindahkan itu selepas tarikh pemindahan, tetapi
sebelum pelupusan tempoh perlindungan deposit berterusan, perlindungan
yang diberikan oleh Perbadanan adalah berkenaan dengan amaun baki dengan
bukan anggota penerima deposit.

21. _Fasal 21 bertujuan untuk meminda seksyen 46 Akta 720 dengan memotong_

perkataan “cek diperakui” memandangkan ia bukan suatu surat cara yang
digunakan di Malaysia.

22. _Fasal 22 bertujuan untuk meminda subseksyen 48(1) Akta 720 untuk_

membolehkan Perbadanan menentukan tarikh kena bayar tahunan bagi pembayaran
premium tahunan secara pentadbiran.

23. _Fasal 23_ bertujuan untuk meminda seksyen 51 Akta 720 bagi

maksud menukar asas pengiraan surcaj premium maksimum dan bagi
memasukkan perkataan “arahan” dalam perenggan (3)(b) supaya selaras dengan
seksyen 209 Akta 720. _Fasal_ _23 juga bertujuan untuk memotong_
perenggan (3)(a) memandangkan Bank Negara Malaysia kini mempunyai kuasa
yang seumpamanya untuk mengenakan penalti kewangan terhadap apa-apa
kemungkiran oleh institusi kewangan di bawah Akta Perkhidmatan Kewangan
2013 dan Akta Perkhidmatan Kewangan Islam 2013.

24. _Fasal 24 bertujuan untuk meminda seksyen 52 Akta 720_ untuk menjelaskan

bahawa Perbadanan juga boleh mengenakan caj lampau tempoh pada surcaj
premium yang belum dibayar.

25. _Fasal 26_ bertujuan untuk meminda perenggan 56(1)(c) Akta 720 untuk

menjelaskan bahawa perintah penggulungan hendaklah dibuat dalam tahun
taksiran bagi pemindahan itu, memandangkan perlindungan yang diberikan
oleh Perbadanan di bawah subseksyen 44(1) Akta 720 adalah untuk baki tahun
taksiran.

26. _Fasal 35, 36, 37, 39, 40, 42, 43, 52, 76, 78, 79, 81_ dan 83 bertujuan

untuk meminda subtajuk Bab 2 Bahagian V, seksyen 71, 72, 74, 75, 77, 78,
96, 149, 151, 152, 154 dan 156 Akta 720, untuk menunjukkan bahawa amaun
yang diterima oleh Perbadanan (sebagai pihak berkuasa) daripada anggota
penanggung insurans berkenaan dengan Sistem Perlindungan Manfaat Takaful
dan Insurans disebut sebagai “levi”.


-----

66 _Rang Undang-Undang_

27. _Fasal 37_ bertujuan untuk meminda subseksyen 72(1) Akta 720 untuk

membolehkan Perbadanan menentukan tarikh kena bayar tahunan bagi pembayaran
levi tahunan secara pentadbiran.

28. _Fasal 38 bertujuan untuk meminda seksyen 73 Akta 720 untuk menukar_

asas pengiraan levi tahunan.

29. _Fasal 40_ bertujuan untuk meminda seksyen 75 Akta 720, antara

lainnya, untuk menukar asas pengiraan surcaj levi maksimum berhubungan
dengan perniagaan takaful dan insurans dan untuk memotong perenggan
(3)(a) memandangkan Bank Negara Malaysia kini mempunyai kuasa yang
seumpamanya untuk mengenakan penalti kewangan terhadap kemungkiran
oleh institusi kewangan di bawah Akta Perkhidmatan Kewangan 2013 dan
Akta Perkhidmatan Kewangan Islam 2013.

30. _Fasal 41 bertujuan untuk meminda seksyen 76 Akta 720_ untuk menunjukkan

bahawa amaun yang diterima oleh Perbadanan daripada anggota penanggung
insurans berkenaan dengan Sistem Perlindungan Manfaat Takaful dan Insurans
akan disebut sebagai “levi” dan untuk menjelaskan bahawa Perbadanan juga
boleh mengenakan caj lampau tempoh atas jumlah surcaj levi yang belum
dibayar.

31. _Fasal 50_ dan 91 bertujuan untuk memotong seksyen 94 Akta 720

dan memasukkan seksyen baharu 203a ke dalam Akta 720 mengenai kuasa
Perbadanan untuk melantik aktuari bebas dalam keadaan yang Perbadanan
menjalankan kuasanya di bawah Bahagian VII berkenaan dengan anggota
penanggung insurans.

32. _Fasal_ _52 bertujuan untuk meminda perenggan 96(2)(b) Akta 720 untuk_

memasukkan “liabiliti deposit” ke dalam skop pemeriksaan, sebagai tambahan
kepada liabiliti takaful atau insurans.

33. _Fasal 53 bertujuan untuk meminda seksyen 99 Akta 720 dengan memasukkan_

suatu perenggan baharu (1)(ga) untuk memberi kuasa kepada Perbadanan, jika
suatu institusi terhenti menjadi berdaya maju atau berkemungkinan terhenti
menjadi berdaya maju, dan dengan kelulusan Menteri Kewangan, memindahkan
syer, surat cara modal yang dikeluarkan oleh institusi anggota dan waran
atau hak di bawah apa-apa surat cara yang dikeluarkan oleh institusi anggota
yang membolehkan pemegang itu memperoleh syer dalam institusi anggota
itu kepada mana-mana orang, selain Perbadanan atau subsidiari Perbadanan
dan dengan memasukkan subseksyen baharu (7) bagi mengadakan peruntukan
bahawa mana-mana pengarah, pegawai atau pekerja institusi anggota tidak
berhak menuntut pampasan berkenaan apa-apa penjalanan kuasa Perbadanan
di bawah Bahagian VII.

34. _Fasal 54_ bertujuan untuk meminda seksyen 104 Akta 720 dengan

memasukkan subseksyen baharu (2a) untuk mengadakan peruntukkan bagi
kajian semula oleh Jawatankuasa Pentaksir atas amaun yang kena dibayar atau
dibayar berhubung dengan kuasa pemindahan syer dan untuk memasukkan
subseksyen baharu (2b) untuk memastikan bahawa transaksi di bawah
perenggan 99(1)(c), pemindahan syer di bawah perenggan 99(1)(ga) dan
penghapusan hak yang disebut dalam perenggan 128b(7)(b) boleh berkuat kuasa
walau apa pun terdapat permohonan untuk kajian semula oleh Jawatankuasa
Pentaksir.


-----

_Perbadanan Insurans Deposit Malaysia (Pindaan)_ 67

35. _Fasal 55 bertujuan untuk meminda subseksyen 106(7) Akta 720 yang berbangkit_

daripada penguatkuasaan Kaedah-kaedah Mahkamah 2012 [P.U. (A) 205/2012].

36. _Fasal 56_ bertujuan untuk meminda subseksyen 109(1) Akta 720 dengan

memberi budi bicara kepada Perbadanan bagi membenarkan penerusan apa-apa
tindakan, guaman atau prosiding yang dimulakan terhadap institusi anggota.

37. _Fasal 60_ bertujuan untuk meminda seksyen 127 Akta 720 untuk

menjelaskan bahawa peruntukan itu juga terpakai bagi pembiayaan patuh
Shariah.

38. _Fasal 61_ memasukkan seksyen baharu 128a, 128b, 128c dan 128d

dalam Bab baharu 2a dalam Bahagian VII Akta 720 yang menyatakan peruntukan
yang berhubungan dengan kuasa Perbadanan untuk menghendaki pemindahan
wajib syer yang dikeluarkan oleh institusi anggota di bawah perenggan 99(1)(ga).

39. _Fasal 74, 75, 76, 77, 80, 81, 82 dan 84 bertujuan meminda seksyen 145,_

146, 149, 150, 153, 154, 155 dan 157 Akta 720 untuk menjelaskan bahawa
peruntukan itu tidak terhad pemakaiannya bagi Perbadanan.

40. _Fasal 86 bertujuan meminda seksyen 165 Akta 720 untuk menjelaskan_

bahawa Perbadanan akan menentukan bentuk notis mengenai pelantikan
konservator.

41. _Fasal 87 bertujuan meminda seksyen 178 Akta 720 untuk mengantikan_

perkataan “pasaran niaga hadapan” dengan perkataan “pasaran derivatif” selaras
dengan pindaan kepada Akta Pasaran Modal dan Perkhidmatan 2007 [Akta 671].

42. _Fasal 93 bertujuan untuk memasukkan seksyen baharu 207a ke dalam Akta 720_

untuk mengecualikan pengarah institusi anggota daripada bertanggungan kerana
tidak dapat menjalankan apa-apa tindakan yang diperlukan untuk memberi kesan
kepada pemindahan tertentu menurut penjalanan kuasa Perbadanan di bawah
Akta 720.

43. _Fasal 94 bertujuan untuk meminda seksyen 209 Akta 720, antara lainnya,_

dalam subperenggan (3)(d)(iii) untuk membolehkan suatu pembayaran lancar
kepada pendeposit oleh Perbadanan mengikuti mandatnya.

44. _Fasal 95 bertujuan untuk meminda Jadual Pertama kepada Akta 720 untuk_

memperuntukkan suatu kajian semula oleh Jawatankuasa Pentaksir atas amaun
yang kena dibayar atau dibayar berhubung dengan kuasa pemindahan syer di
bawah perenggan 99(1)(ga) Akta 720.

45. _Fasal_ _96 mengandungi peruntukan kecualian._

46. Pindaan lain yang tidak diperkatakan secara khusus dalam Huraian ini

adalah pindaan kecil atau berbangkit.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.


-----

