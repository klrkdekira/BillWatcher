---
Year: 2015
Bill: D.R. 19/2015 - Rang Undang-undang Kebajikan Haiwan 2015 (Lulus)
Title: D.R. 19/2015 - Rang Undang-undang Kebajikan Haiwan 2015 (Lulus)
Download URL: https://www.parlimen.gov.my/files/billindex/pdf/2015/D.R.19_2015(BM).pdf
URL: https://www.parlimen.gov.my/files/billindex/pdf/2015/D.R.19_2015(BM).pdf
---
---
Reading:
D.R. 19/2015
Bacaan Pertama Pada:09/04/2015
Bacaan Kedua Pada:16/06/2015
Dibentang Oleh:YB Dato` Sri Ismail Sabri bin Yaakob (Menteri Pertanian dan Industri Asas Tani)
Diluluskan Pada:17/06/2015
Dibentang Oleh:YB Dato` Sri Ismail Sabri bin Yaakob (Menteri Pertanian dan Industri Asas Tani)
---

_Kebajikan Haiwan_

**D.R. 19/2015**

RANG UNDANG-UNDANG KEBAJIKAN HAIWAN 2015

SUSUNAN FASAL

Bahagian I

PERMULAAN

_Fasal_

1. Tajuk ringkas, pemakaian dan permulaan kuat kuasa

2. Tafsiran

Bahagian II

LEMBAGA KEBAJIKAN HAIWAN

3. Penubuhan Lembaga Kebajikan Haiwan

4. Fungsi Lembaga

5. Pewakilan fungsi Lembaga

6. Keanggotaan Lembaga

7. Anggota silih ganti

8. Tempoh jawatan

9. Elaun dan perbelanjaan

10. Pembatalan pelantikan dan peletakan jawatan

11. Pengosongan jawatan

12. Mesyuarat Lembaga

13. Jawatankuasa

14. Kuasa Menteri untuk memberikan arahan

Bahagian III

PELESENAN

15. Kehendak bagi lesen

16. Permohonan dan pengeluaran lesen

17. Lesen tidak boleh dipindah milik

18. Tempoh lesen

19. Pembaharuan lesen


-----

_Rang Undang-Undang_

_Fasal_

20. Mempamerkan lesen

21. Penggantungan dan pembatalan lesen

22. Rayuan kepada Menteri

23. Dihalang daripada memegang lesen

Bahagian IV

PERKARA YANG BERHUBUNGAN DENGAN KEBAJIKAN HAIWAN

24. Kewajipan pemunya atau pemegang lesen

25. Notis penambahbaikan

26. Haiwan yang digunakan dalam penyelidikan, ujian dan pengajaran

27. Pengangkutan haiwan

28. Penjualan haiwan kepada orang berumur bawah dua belas tahun

Bahagian V

PENGANIAYAAN terhadap haiwan

29. Kesalahan penganiayaan

30. Pembunuhan haiwan

31. Pemberian racun

32. Usaha niaga pelagaan haiwan

33. Kegagalan menjalankan jagaan dan pengawasan yang munasabah

Bahagian VI

HAIWAN DALAM distres

34. Kuasa berhubung dengan haiwan dalam distres

35. Perintah berhubung dengan haiwan yang diambil milik

Bahagian VII

KUASA yang berhubungan dengan PENGUATKUASAAN

36. Pegawai kebajikan haiwan

37. Pembantu sukarela kebajikan haiwan

38. Kad kuasa

39. Kuasa penyiasatan


-----

_Kebajikan Haiwan_ 3

_Fasal_

40. Penggeledahan dan penyitaan tanpa waran

41. Kuasa untuk memasuki premis

42. Kuasa untuk memberhentikan, menggeledah dan menyita pengangkut

43. Kuasa untuk mengelak premis atau pengangkut

44. Senarai benda yang disita

45. Perintah menahan haiwan, karkas, dsb., yang disita di bawah Akta ini

46. Perintah berhubung dengan haiwan, karkas, dsb., yang disita di bawah
Akta ini

47. Pegawai kebajikan haiwan boleh meminta bantuan untuk memeriksa
benda yang berhubungan dengan kesalahan

48. Kos menyimpan haiwan, dsb., yang disita

49. Tiada kos atau ganti rugi yang berbangkit daripada penyitaan boleh
didapatkan semula

Bahagian VIII

KUASA SAMPINGAN MAHKAMAH

50. Kesalahan kedua atau berikutnya

51. Pelucuthakan

52. Hilang kelayakan

53. Penyitaan haiwan berhubung dengan hilang kelayakan

54. Kuasa mahkamah untuk memerintahkan pemusnahan haiwan

55. Pelucuthakan item yang digunakan atau berhubung dengan kesalahan

Bahagian IX

AM

56. Kesalahan yang dilakukan oleh pertubuhan perbadanan

57. Kegagalan mematuhi perintah yang sah

58. Gambar haiwan boleh diterima sebagai keterangan

59. Perlindungan terhadap guaman dan prosiding undang-undang

60. Kesalahan yang boleh dikompaun

61. Pemulaan pendakwaan

62. Kuasa untuk membuat peraturan-peraturan

63. Kuasa untuk meminda Jadual

64. Peruntukan peralihan

Jadual


-----

_Rang Undang-Undang_


-----

_Kebajikan Haiwan_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penubuhan
Lembaga Kebajikan Haiwan, untuk menyatakan fungsi Lembaga,
untuk mempromosikan kebajikan dan pemilikan bertanggungjawab
haiwan, dan perkara yang berkaitan dengannya.

[ ]

**DIPERBUAT** oleh Parlimen Malaysia seperti yang berikut:

Bahagian I

Permulaan

**Tajuk ringkas, pemakaian dan permulaan kuat kuasa**

**1. (1) Akta ini bolehlah dinamakan Akta Kebajikan Haiwan**
2015.

(2) Akta ini terpakai bagi Semenanjung Malaysia dan Wilayah
Persekutuan Labuan.

(3) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._


-----

6 _Rang Undang-Undang_

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“ditetapkan” ertinya ditetapkan oleh Menteri melalui perundangan
subsidiari yang dibuat di bawah Akta ini;

“haiwan” ertinya apa-apa makhluk hidup selain manusia dan
termasuklah apa-apa haiwan, burung, haiwan akuatik, reptilia
atau serangga tetapi tidak termasuk hidupan liar di bawah Akta
Pemuliharaan Hidupan Liar 2010 [Akta 716];

“haiwan persembahan” ertinya mana-mana haiwan yang digunakan
pada atau bagi maksud apa-apa hiburan, pameran, sukan, rakaman
audio-visual dan pertunjukan haiwan;

“karkas” ertinya bangkai haiwan dan termasuklah mana-mana
bahagian badan sama ada secara berasingan atau selainnya;

“kebajikan haiwan” termasuklah keperluan haiwan sebagaimana
yang dinyatakan dalam seksyen 24;

“Lembaga” ertinya Lembaga Kebajikan Haiwan yang ditubuhkan
di bawah seksyen 3;

“Menteri” ertinya Menteri yang dipertanggungkan dengan
tanggungjawab bagi pertanian dan industri asas tani;

“pegawai kebajikan haiwan” ertinya mana-mana pegawai awam
yang dilantik di bawah seksyen 36;

“pembantu sukarela kebajikan haiwan” ertinya mana-mana orang
yang berkelayakan yang dilantik di bawah seksyen 37;

“pemunya” ertinya mana-mana orang yang memiliki apa-apa
haiwan dan termasuklah mana-mana orang pada masa ini
bertanggungjawab tentang mana-mana haiwan atau mana-mana
orang yang menghuni mana-mana premis;

“pengangkut” ertinya apa-apa kenderaan, vesel, kapal, pesawat
udara dan apa-apa kaedah pengangkutan yang lain sama ada
melalui udara, laut atau darat;

“pihak berkuasa veterinar” mempunyai erti yang diberikan
kepadanya di bawah Akta Binatang 1953 [Akta 647];


-----

_Kebajikan Haiwan_ 7

“premis” termasuklah apa-apa rumah, bangunan, pondok, bangsal,
struktur, platform, loji, gudang berlesen, kontena dan tanah sama
ada dipagari atau dibina di atasnya atau tidak;

“tatacara pengurusan veterinar yang diterima pakai” termasuklah
nyahtanduk lembu, cucuk hidung lembu, pengacipan telinga,
pengetagan telinga, pemangkasan bulu, tanduk, gading atau kuku,
dan membuat tanda pada haiwan atau apa-apa tatacara lain yang
ditentukan oleh Lembaga.

Bahagian II

LEMBAGA KEBAJIKAN HAIWAN

**Penubuhan Lembaga Kebajikan Haiwan**

**3. Suatu badan yang dikenali sebagai “Lembaga Kebajikan**
Haiwan” ditubuhkan.

**Fungsi Lembaga**

**4.** (1) Lembaga hendaklah mempunyai fungsi yang berikut:

_(a)_ untuk memantau kerja-kerja persatuan atau badan yang

ditubuhkan bagi maksud mencegah trauma, kesakitan
atau penderitaan kepada haiwan;

_(b)_ untuk memantau kerja-kerja bagi perlindungan haiwan,

termasuklah haiwan dalam rumah penyelamat, tempat
perlindungan haiwan atau kawasan perlindungan;

_(c)_ untuk memantau keadaan tempat di mana haiwan boleh

mencari perlindungan apabila haiwan itu lemah atau
memerlukan perlindungan;

_(d)_ untuk memberikan pendidikan berhubung dengan

layanan berperikemanusiaan kepada haiwan dan untuk
menggalakkan pembentukan pendapat umum berhubungan
dengan tindakan mengakibatkan trauma, kesakitan atau
penderitaan kepada haiwan;

_(e)_ untuk mempromosikan kebajikan haiwan melalui ceramah,

buku, poster, pameran sinematografi dan lain-lain;


-----

8 _Rang Undang-Undang_

_(f)_ untuk menasihati Menteri tentang apa-apa perkara yang

berhubungan dengan kebajikan haiwan, pencegahan
tindakan yang mengakibatkan trauma, kesakitan atau
penderitaan ke atas haiwan, pencegahan pembunuhan
yang tidak perlu dan untuk mengadakan peruntukan bagi
kebajikan dan kesejahteraan haiwan;

_(g)_ untuk mentadbirkan, menguatkuasakan dan memastikan

pelaksanaan yang berkesan Akta ini; dan

_(h)_ untuk melaksanakan semua fungsi sebagaimana yang

dibenarkan di bawah Akta ini atau perundangan subsidiari
yang dibuat di bawah Akta ini, termasuklah fungsi yang
boleh diamanahkan kepada Lembaga di bawah arahan
Menteri.

(2) Dalam menjalankan fungsinya di bawah Akta ini, Lembaga
hendaklah mempunyai kuasa untuk mengeluarkan arahan secara
bertulis kepada mana-mana orang, pegawai atau mana-mana pihak
berkuasa dan orang, pegawai dan pihak berkuasa itu hendaklah
terikat untuk mematuhi arahan tersebut.

**Pewakilan fungsi Lembaga**

**5. (1) Lembaga boleh, tertakluk kepada apa-apa syarat atau sekatan**
yang difikirkan patut untuk dikenakan, mewakilkan mana-mana
kuasanya, kecuali kuasa perwakilan kepada—

_(a)_ suatu jawatankuasa yang ditubuhkan di bawah seksyen

13; atau

_(b)_ mana-mana pegawai awam.

(2) Mana-mana jawatankuasa atau pegawai awam yang diwakilkan
dengan fungsi sedemikian hendaklah terikat untuk mematuhi dan
mengambil kira akan semua syarat dan sekatan yang dikenakan
oleh Lembaga dan segala kehendak, tatacara dan perkara yang
ditentukan oleh Lembaga.

(3) Mana-mana fungsi yang diwakilkan di bawah seksyen ini
hendaklah dilaksanakan dan dijalankan atas nama dan bagi pihak
Lembaga.

(4) Pewakilan di bawah seksyen ini tidak menghalang Lembaga
itu sendiri daripada melaksanakan atau menjalankan mana-mana
fungsi yang telah diwakilkan itu pada bila-bila masa.


-----

_Kebajikan Haiwan_ 9

**Keanggotaan Lembaga**

**6.** (1) Lembaga hendaklah terdiri daripada anggota yang
berikut:

_(a)_ Ketua Pengarah Jabatan Perkhidmatan Veterinar, sebagai

Pengerusi;

_(b)_ seorang pegawai kanan Jabatan Perkhidmatan Veterinar,

yang hendaklah dilantik oleh Menteri sebagai Timbalan
Pengerusi;

_(c)_ Ketua Pengarah Jabatan Perlindungan Hidupan Liar dan

Taman Negara Semenanjung Malaysia atau wakilnya;

_(d)_ Ketua Pengarah Jabatan Perikanan atau wakilnya;

_(e)_ Ketua Pengarah Jabatan Kerajaan Tempatan atau

wakilnya;

_(f)_ dekan fakulti berhubung dengan veterinar, daripada suatu

institusi pengajian tinggi awam yang dilantik oleh
Menteri;

_(g)_ seorang pegawai kanan Kementerian Pertanian dan

Industri Asas Tani yang dilantik oleh Menteri;

_(h)_ seorang pegawai kanan Kementerian Pendidikan yang

dilantik oleh Menteri; dan

_(i)_ seorang pegawai kanan Kementerian Kesihatan yang

dilantik oleh Menteri.

(2) Menteri bolehlah, selepas berunding dengan Lembaga,
melantik mana-mana orang untuk menjadi anggota Lembaga.

(3) Pengarah Jabatan Perkhidmatan Haiwan dan Perusahaan
Ternak Sabah dan Penolong Pengarah Kanan (Veterinar) Jabatan
Pertanian Sarawak hendaklah menjadi anggota ex-officio Lembaga
tetapi tidak berhak mengundi sewaktu mesyuarat Lembaga.

(4) Menteri hendaklah, selepas berunding dengan Lembaga,
melantik seorang pegawai kanan Jabatan Perkhidmatan Veterinar
untuk menjadi Setiausaha Lembaga.


-----

10 _Rang Undang-Undang_

**Anggota silih ganti**

**7. (1) Menteri boleh, berhubung dengan setiap anggota yang**
dilantik di bawah perenggan 6(1), _(f), (g),_ _(h) atau_ _(i), melantik_
seseorang untuk menjadi anggota silih ganti bagi menghadiri,
sebagai ganti anggota itu, mesyuarat Lembaga apabila anggota
itu tidak dapat hadir atas apa-apa sebab.

(2) Seseorang anggota silih ganti yang menghadiri mesyuarat
Lembaga hendaklah, bagi segala maksud, disifatkan sebagai
anggota Lembaga.

(3) Seseorang anggota silih ganti hendaklah, melainkan jika
dia meletakkan jawatannya terlebih dahulu atau pelantikannya
dibatalkan terlebih dahulu, berhenti menjadi anggota silih ganti
apabila anggota yang baginya dia merupakan anggota silih ganti
berhenti menjadi anggota Lembaga.

**Tempoh jawatan**

**8. (1) Tertakluk kepada apa-apa syarat tersebut sebagaimana yang**
dinyatakan dalam surat cara pelantikannya, seseorang anggota
Lembaga yang dilantik di bawah perenggan 6(1)(b), _(f), (g),_ _(h)_
atau (i) hendaklah, melainkan jika dia terlebih dahulu meletakkan
jawatannya atau mengosongkan jawatannya atau pelantikannya
dibatalkan terlebih dahulu, memegang jawatan selama tempoh
yang tidak melebihi tiga tahun dan layak untuk dilantik semula
selama tempoh tidak melebihi tiga tahun.

**Elaun dan perbelanjaan**

**9.** Anggota Lembaga, anggota silih ganti dan mana-mana orang
yang diundang ke mana-mana mesyuarat Lembaga di bawah
subseksyen 12(6) boleh dibayar apa-apa elaun dan perbelanjaan
lain yang ditentukan oleh Menteri dari semasa ke semasa dengan
persetujuan Menteri Kewangan.

**Pembatalan pelantikan dan peletakan jawatan**

**10. (1) Menteri boleh, pada bila-bila masa, membatalkan pelantikan**
mana-mana anggota Lembaga yang dilantik di bawah perenggan
6(1)(b), _(f), (g),_ _(h) atau_ _(i)._


-----

_Kebajikan Haiwan_ 11

(2) Mana-mana anggota Lembaga yang dilantik di bawah
perenggan 6(1)(b), _(f), (g),_ _(h) atau_ _(i), boleh, pada bila-bila_
masa, meletakkan jawatannya dengan memberikan notis secara
bertulis kepada Menteri.

**Pengosongan jawatan**

**11. (1) Jawatan** seseorang anggota Lembaga yang dilantik di
bawah perenggan 6(1)(b), (f), (g), (h) atau (i) hendaklah menjadi
kosong jika—

_(a)_ dia meninggal dunia;

_(b)_ telah dibuktikan terhadapnya, atau dia telah disabitkan

atas, suatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak;

(ii) suatu kesalahan di bawah mana-mana undang-undang

yang berhubungan dengan rasuah; atau

(iii) apa-apa kesalahan lain yang boleh dihukum dengan

pemenjaraan, sama ada pemenjaraan (sahaja atau
sebagai tambahan kepada denda atau sebagai ganti
denda) selama lebih daripada dua tahun;

_(c)_ dia menjadi bankrap;

_(d)_ dia tidak sempurna akal atau selainnya tidak berupaya

menunaikan kewajipannya;

_(e)_ dia tidak menghadiri mesyuarat Lembaga tiga kali

berturut-turut tanpa kebenaran Pengerusi;

_(f)_ peletakan jawatannya diterima oleh Menteri; atau

_(g)_ pelantikannya dibatalkan oleh Menteri.

(2) Jika seseorang anggota yang dilantik di bawah perenggan
6(1)(b), _(f), (g),_ _(h) atau_ _(i)_ berhenti menjadi anggota Lembaga,
oleh sebab mana-mana peruntukan Akta ini, Menteri boleh melantik
seorang yang lain untuk mengisi kekosongan itu bagi baki tempoh
yang anggota yang mengosongkan jawatan itu dilantik mengikut
peruntukan yang terpakai.


-----

12 _Rang Undang-Undang_

**Mesyuarat Lembaga**

**12. (1) Lembaga hendaklah bermesyuarat sekerap yang perlu**
bagi melaksanakan fungsinya dan mesyuarat itu hendaklah
diadakan di tempat dan pada masa yang diputuskan oleh Pengerusi
Lembaga.

(2) Pengerusi Lembaga hendaklah mempengerusikan semua
mesyuarat Lembaga dan jika bagi apa-apa sebab Pengerusi tidak
hadir, Timbalan Pengerusi hendaklah mempengerusikan mesyuarat
itu.

(3) Jika pada mana-mana mesyuarat Lembaga, Pengerusi
dan Timbalan Pengerusi tidak hadir, mesyuarat itu hendaklah
ditangguhkan.

(4) Pengerusi dan empat anggota lain Lembaga hendaklah
membentuk kuorum bagi mana-mana mesyuarat Lembaga.

(5) Jika terdapat bilangan undi yang sama banyak, Pengerusi
atau Timbalan Pengerusi yang menggantikan Pengerusi yang disebut
dalam subseksyen (2) hendaklah mempunyai undi pemutus.

(6) Lembaga boleh mengundang mana-mana orang untuk
menghadiri mana-mana mesyuarat Lembaga bagi maksud menasihati
Lembaga tentang apa-apa perkara yang sedang dibincangkan, tetapi
orang yang diundang sedemikian tidak berhak untuk mengundi
dalam mesyuarat tersebut.

**Jawatankuasa**

**13.** (1) Lembaga boleh menubuhkan apa-apa jawatankuasa
sebagaimana yang Lembaga fikirkan perlu atau suai manfaat
untuk membantu Lembaga dalam pelaksanaan fungsinya.

(2) Suatu jawatankuasa yang ditubuhkan di bawah subseksyen (1)
hendaklah menimbangteliti perkara yang dirujuk kepadanya oleh
Lembaga dan membuat syor yang sesuai mengenai perkara itu
kepada Lembaga.

(3) Lembaga boleh memilih mana-mana anggotanya untuk
menjadi pengerusi sesuatu jawatankuasa.


-----

_Kebajikan Haiwan_ 13

(4) Lembaga boleh melantik mana-mana orang untuk menjadi
anggota sesuatu jawatankuasa.

(5) Seseorang anggota jawatankuasa hendaklah memegang
jawatan selama tempoh yang dinyatakan dalam surat pelantikannya
dan layak untuk dilantik semula bagi apa-apa tempoh yang boleh
ditentukan oleh Lembaga.

(6) Lembaga boleh, pada bila-bila masa, membatalkan pelantikan
mana-mana anggota sesuatu jawatankuasa.

(7) Seseorang anggota jawatankuasa boleh, pada bila-bila masa,
meletakkan jawatannya dengan memberikan notis secara bertulis
kepada pengerusi jawatankuasa itu.

(8) Lembaga boleh, pada bila-bila masa, memberhentikan atau
mengubah keanggotaan sesuatu jawatankuasa.

(9) Sesuatu jawatankuasa boleh mengawal selia tatacaranya
sendiri.

(10) Sesuatu jawatankuasa adalah tertakluk kepada, dan
hendaklah bertindak mengikut, apa-apa arahan yang diberikan
kepadanya oleh Lembaga.

(11) Mesyuarat sesuatu jawatankuasa hendaklah diadakan pada
masa dan tempat yang ditentukan oleh pengerusi jawatankuasa
itu.

(12) Suatu jawatankuasa hendaklah menyebabkan supaya—

_(a)_ minit semua mesyuaratnya disenggara dan disimpan dalam

bentuk yang sepatutnya; dan

_(b)_ salinan minit semua mesyuaratnya dikemukakan kepada

Lembaga dengan secepat yang dapat dilaksanakan.

(13) Sesuatu jawatankuasa boleh mengundang mana-mana orang
untuk menghadiri mesyuarat bagi maksud menasihati jawatankuasa
tentang apa-apa perkara yang sedang dibincangkan tetapi orang
itu tidak berhak untuk mengundi pada mesyuarat itu.


-----

14 _Rang Undang-Undang_

(14) Apa-apa minit yang dibuat mengenai mesyuarat jawatankuasa
hendaklah, jika ditandatangani dengan sewajarnya, diterima sebagai
keterangan dalam mana-mana prosiding undang-undang tanpa
dibuktikan selanjutnya.

(15) Anggota sesuatu jawatankuasa atau mana-mana orang yang
diundang di bawah subseksyen (13) hendaklah dibayar apa-apa
elaun dan perbelanjaan lain yang ditentukan oleh Lembaga.

(16) Tiada perbuatan yang dilakukan atau prosiding yang diambil
di bawah Akta ini boleh dipersoalkan atas alasan bahawa—

_(a)_ terdapat apa-apa kekosongan dalam keanggotaan, atau apa
apa kecacatan dalam penubuhan jawatankuasa; atau

_(b)_ terdapat apa-apa peninggalan, kecacatan atau ketidakteraturan

yang tidak menyentuh merit hal itu.

**Kuasa Menteri untuk memberikan arahan**

**14. Menteri boleh, dari semasa ke semasa, memberi arahan**
kepada Lembaga arahan selaras dengan peruntukan Akta ini dan
Lembaga hendaklah melaksanakan segala arahan itu.

Bahagian III

PELESENAN

**Kehendak bagi lesen**

**15. (1) Tiada seorang pun boleh menjalankan aktiviti yang**
melibatkan haiwan yang dinyatakan dalam Jadual melainkan jika
dia memegang suatu lesen yang sah yang diberikan di bawah
Akta ini.

(2) Walau apa pun subseksyen (1), lesen tidak diperlukan
untuk aktiviti penyembelihan haiwan bagi maksud keagamaan
dan adat.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
kurang daripada lima belas ribu ringgit dan tidak lebih daripada
tujuh puluh lima ribu ringgit atau dipenjarakan selama tempoh
tidak lebih daripada dua tahun atau kedua-duanya.


-----

_Kebajikan Haiwan_ 15

**Permohonan dan pengeluaran lesen**

**16.** (1) Suatu permohonan bagi lesen hendaklah dibuat kepada
Lembaga mengikut cara sebagaimana yang ditentukan oleh Lembaga.

(2) Permohonan di bawah subseksyen (1) hendaklah disertai
dengan apa-apa dokumen atau maklumat yang difikirkan oleh
Lembaga perlu dan berkaitan kepada permohonan itu dan Lembaga
boleh, secara lisan atau bertulis pada bila-bila masa selepas
menerima permohonan itu dan sebelum permohonan itu ditentukan,
menghendaki pemohon itu supaya memberikan apa-apa dokumen
atau maklumat tambahan yang difikirkan oleh Lembaga perlu bagi
maksud menentukan kesesuaian pemohon bagi lesen itu.

(3) Lembaga boleh, apabila menerima suatu permohonan untuk
lesen di bawah subseksyen (1), mengeluarkan lesen atau menolak
untuk mengeluarkan lesen.

(4) Jika permohonan lesen itu diluluskan oleh Lembaga, lesen
itu hendaklah dikeluarkan atas nama pemohon apabila dibayar fi
yang ditetapkan dan Lembaga boleh mengenakan apa-apa terma
dan syarat yang difikirkannya perlu.

**Lesen tidak boleh dipindah milik**

**17.** (1) Sesuatu lesen di bawah Akta ini tidak boleh dipindah
milik dan tiada seorang pun boleh menggunakan lesen seseorang
yang lain.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
kurang daripada sepuluh ribu ringgit dan tidak lebih daripada
lima puluh ribu ringgit atau dipenjarakan selama tempoh tidak
lebih daripada satu tahun atau kedua-duanya.

**Tempoh lesen**

**18. Sesuatu lesen yang dikeluarkan atau diperbaharui di bawah**
Akta ini hendaklah berkuat kuasa selama tempoh lima tahun
daripada tarikh pengeluaran atau pembaharuannya, melainkan
jika—

_(a)_ Lembaga menyatakan apa-apa tempoh yang lebih pendek

dalam lesen itu;


-----

16 _Rang Undang-Undang_

_(b)_ lesen itu digantung atau dibatalkan;

_(c)_ pemegang lesen dihalang daripada memegang lesen;

atau

_(d)_ pemegang lesen itu hilang kelayakan di bawah seksyen

52.

**Pembaharuan lesen**

**19. (1) Seseorang pemegang lesen boleh memohon untuk**
memperbaharui lesennya tidak lewat daripada enam puluh hari
sebelum tarikh habis tempoh lesen itu mengikut cara yang
ditentukan oleh Lembaga.

(2) Seseorang pemegang lesen hendaklah memberikan kepada
Lembaga apa-apa maklumat yang difikirkan oleh Lembaga perlu
dan berkaitan bagi permohonan itu.

(3) Lembaga boleh, apabila menerima suatu permohonan bagi
pembaharuan lesen di bawah subseksyen (1), memperbaharui lesen
atau menolak untuk memperbaharui lesen itu.

(4) Jika suatu permohonan untuk suatu pembaharuan lesen
diluluskan oleh Lembaga, lesen itu hendaklah diperbaharui apabila
dibayar fi yang ditetapkan dan Lembaga boleh mengenakan apaapa terma dan syarat sebagaimana yang difikirkannya perlu.

**Mempamerkan lesen**

**20.** (1) Seseorang pemegang lesen hendaklah mempamerkan
lesennya di tempat yang mudah dilihat di premisnya.

(2) Walau apa pun subseksyen (1), seseorang pemegang lesen
tidak dikehendaki untuk menyebabkan salinan lesen itu dipamerkan
jika dia menjalankan aktiviti di luar premis itu tetapi pemegang
lesen itu hendaklah memastikan dia atau orang yang menjaga
haiwan itu mempunyai satu salinan lesen bersamanya.

(3) Mana-mana orang yang melanggar subseksyen (1) atau (2)
melakukan suatu kesalahan dan boleh, apabila disabitkan, didenda
tidak kurang daripada sepuluh ribu ringgit dan tidak lebih daripada
lima puluh ribu ringgit atau dipenjarakan selama tempoh tidak
lebih daripada satu tahun atau kedua-duanya.


-----

_Kebajikan Haiwan_ 17

**Penggantungan dan pembatalan lesen**

**21. (1) Lembaga boleh, dengan memberikan suatu notis secara**
bertulis kepada pemegang lesen, menggantung lesen itu selama
tempoh sehingga tiga bulan di bawah mana-mana keadaan yang
berikut:

_(a)_ pemegang lesen atau mana-mana pekerja kepada pemegang

lesen itu telah disabitkan dengan suatu kesalahan
di bawah Akta ini;

_(b)_ pemegang lesen telah melanggar apa-apa syarat yang

dinyatakan dalam lesen itu;

_(c)_ pemegang lesen tidak mematuhi apa-apa peruntukan Akta

ini atau mana-mana perundangan subsidiari yang dibuat
di bawah Akta ini; atau

_(d)_ kebajikan haiwan itu akan terancam jika lesen itu kekal

berkuat kuasa.

(2) Walau apa pun subseksyen (1), pemegang lesen itu
dibenarkan untuk memohon suatu pembaharuan lesen semasa
tempoh penggantungan.

(3) Lembaga boleh, dengan memberikan suatu notis secara
bertulis kepada pemegang lesen, membatalkan suatu lesen di
bawah mana-mana keadaan yang berikut:

_(a)_ lesen telah diperoleh secara fraud atau salah nyata;

_(b)_ pemegang lesen tidak meremedi alasan bagi penggantungan

atau mengambil langkah-langkah yang munasabah untuk
memastikan bahawa alasan bagi penggantungan itu tidak
akan berulang dalam tempoh empat belas hari sebelum
berakhir tempoh penggantungan; atau

_(c)_ maksud asal bagi lesen itu dikeluarkan tidak lagi

wujud.

(4) Lembaga boleh menghilangkan kelayakan seseorang pemegang
lesen daripada memohon lesen yang lain sebelum habisnya tempoh
lesen yang dibatalkan itu.


-----

18 _Rang Undang-Undang_

(5) Lembaga hendaklah memberikan pemegang lesen suatu
notis secara bertulis sebelum Lembaga membuat suatu keputusan
di bawah subseksyen (1) atau (3).

(6) Apabila berlakunya penggantungan atau pembatalan, pemegang
lesen hendaklah menyerahkan balik lesen kepada Lembaga tidak
lewat daripada empat belas hari dari tarikh notis penggantungan
atau pembatalan itu disampaikan kepadanya.

(7) Lembaga hendaklah memulangkan lesen yang digantung
di bawah subsekyen (6) kepada pemegang lesen selepas berakhir
tempoh penggantungan itu.

(8) Apabila lesen telah dibatalkan atau digantung, ia tidak
berkuatkuasa daripada tarikh pembatalan atau semasa tempoh
penggantungan, mengikut mana-mana yang berkenaan.

**Rayuan kepada Menteri**

**22. (1) Mana-mana orang yang terkilan—**

_(a)_ dengan keengganan Lembaga untuk mengeluarkan atau

memperbaharui apa-apa lesen; atau

_(b)_ dengan penggantungan atau pembatalan apa-apa lesen,

boleh dalam masa tiga puluh hari dari tarikh dimaklumkan secara
bertulis berkenaan dengan keengganan, penggantungan atau
pembatalan itu, merayu secara bertulis kepada Menteri terhadap
keputusan itu.

(2) Menteri boleh, selepas menimbangkan rayuan di bawah
subseksyen (1), membenarkan atau menolak keputusan yang dirayu
terhadapnya, dan keputusan Menteri itu adalah muktamad.

**Dihalang daripada memegang lesen**

**23. Jika seseorang pernah disabitkan dengan suatu kesalahan**
di bawah Akta ini atau mana-mana perundangan subsidiarinya, dia
boleh dihalang daripada memegang apa-apa lesen oleh Lembaga bagi
tempoh tidak melebihi lima tahun bermula pada tarikh prosiding
berkenaan dengan sabitan itu diselesaikan dengan muktamad.


-----

_Kebajikan Haiwan_ 19

Bahagian IV

PERKARA yang BERHUBUNGan DENGAN KEBAJIKAN HAIWAN

**Kewajipan pemunya atau pemegang lesen**

**24. (1) Pemunya atau pemegang lesen hendaklah mempunyai**
kewajipan untuk—

_(a)_ mengambil langkah-langkah yang munasabah untuk

memastikan keperluan haiwan dipenuhi, termasuklah—

(i) keperluannya kepada persekitaran yang sesuai;

(ii) keperluannya untuk diet yang sesuai;

(iii) keperluan untuk membolehkannya mempamerkan

corak kelakuannya yang semula jadi;

(iv) keperluan untuk haiwan itu ditempatkan bersama

dengan atau berasingan daripada haiwan lain;
dan

(v) keperluannya untuk dilindungi daripada kesakitan,

penderitaan, kecederaan dan penyakit; dan

_(b) memastikan bahawa hal keadaan yang adalah berkaitan_

untuk mengambil kira kepada keperluan haiwan yang
disebut dalam perenggan _(a) termasuklah—_

(i) apa-apa tujuan yang sah untuk haiwan itu dipelihara;

dan

(ii) apa-apa aktiviti yang sah yang dilakukan berhubung

dengan haiwan.

(2) Tiada apa-apa dalam seksyen ini terpakai kepada pemusnahan
yang sah mana-mana haiwan bagi maksud yang munasabah secara
wajar dan berperikemanusiaan.

(3) Pemunya atau pemegang lesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak kurang daripada lima belas ribu ringgit dan tidak lebih
daripada tujuh puluh lima ribu ringgit atau dipenjarakan selama
tempoh tidak lebih daripada dua tahun atau kedua-duanya.


-----

20 _Rang Undang-Undang_

**Notis penambahbaikan**

**25.** (1) Jika seseorang pegawai kebajikan haiwan itu berpendapat
bahawa pemunya atau pemegang lesen itu tidak mematuhi
seksyen 24, dia boleh menyampaikan kepada pemunya atau
pemegang lesen itu suatu notis penambahbaikan yang mengandungi
perkara yang berikut:

_(a)_ butir-butir ketidakpatuhan kepada seksyen 24;

_(b)_ langkah-langkah yang perlu diambil oleh pemunya atau

pemegang lesen;

_(c)_ menetapkan suatu tempoh bagi pemunya atau pemegang

lesen mengambil langkah-langkah yang disebut dalam
perenggan _(b); dan_

_(d)_ kesan tidak mematuhi arahan seperti yang dinyatakan di

dalam notis penambahbaikan.

(2) Pemunya atau pemegang lesen hendaklah mematuhi kehendak
notis yang disebut dalam subseksyen (1).

(3) Jika notis penambahbaikan di bawah subseksyen (1)
disampaikan kepada pemunya atau pemegang lesen, tiada
prosiding bagi suatu kesalahan di bawah subseksyen 24(3) boleh
dimulakan.

(4) Seseorang pegawai kebajikan haiwan boleh, sebagaimana
yang difikirkannya perlu, melanjutkan tempoh pematuhan yang
ditetapkan dalam notis penambahbaikan itu.

(5) Pemunya atau pemegang lesen yang melanggar subseksyen (2)
melakukan suatu kesalahan dan boleh, apabila disabitkan, didenda
tidak kurang daripada sepuluh ribu ringgit dan tidak lebih daripada
lima puluh ribu ringgit atau dipenjarakan selama tempoh tidak
lebih daripada satu tahun atau kedua-duanya.

**Haiwan yang digunakan dalam penyelidikan, ujian dan**
**pengajaran**

**26.** (1) Tiada seorang pun boleh menggunakan haiwan dalam
penyelidikan, ujian dan pengajaran melainkan jika—

_(a)_ semua langkah-langkah yang munasabah untuk memastikan

keperluan fizikal, kesihatan dan kelakuan haiwan itu


-----

_Kebajikan Haiwan_ 21

diambil menurut Akta ini dan mana-mana perundangan
subsidiari yang ditetapkan oleh Menteri;

_(b)_ haiwan tersebut hendaklah menerima, jika boleh dilaksanakan,

rawatan yang akan melegakan apa-apa kesakitan dan
keperitan yang tidak munasabah dan tidak sepatutnya
apabila haiwan itu sakit atau cedera; atau

_(c)_ apa-apa tahap kesakitan dan keperitan itu dikurangkan

seminimum yang mungkin dalam hal keadaan apabila
ciri penyelidikan, ujian atau pengajaran itu tidak dapat
mematuhi keperluan yang dinyatakan dalam perenggan
_(a)_ atau _(b)._

(2) Tiada seorang pun, kecuali sekolah, boleh menggunakan
haiwan untuk penyelidikan, ujian atau pengajaran kecuali ia
dilesenkan oleh Lembaga.

(3) Garis panduan berkenaan dengan penyelidikan, pengujian
atau pengajaran haiwan di sekolah hendaklah menurut mana-mana
garis panduan yang dikeluarkan oleh Lembaga.

(4) Tiada seorang pun boleh membiakkan mana-mana haiwan
untuk digunakan dalam penyelidikan, ujian atau pengajaran
melainkan jika diluluskan oleh Lembaga.

(5) Bagi maksud seksyen ini, “sekolah” mempunyai makna
yang diberikan kepadanya di bawah Akta Pendidikan 1996

[Akta 550].

(6) Seseorang yang melanggar mana-mana peruntukan
di bawah seksyen ini melakukan suatu kesalahan dan boleh,
apabila disabitkan, didenda tidak kurang daripada dua puluh
ribu ringgit dan tidak lebih daripada satu ratus ribu ringgit atau
dipenjarakan selama tempoh tidak lebih daripada tiga tahun atau
kedua-duanya.

**Pengangkutan haiwan**

**27.** (1) Seseorang pemunya atau pengendali mana-mana pengangkut
hendaklah mempunyai kewajipan untuk menyediakan—
_(a)_ kemudahan yang bersih, mencukupi dan sanitasi; dan

_(b)_ makanan dan air yang cukup,

kepada haiwan yang diangkut dalam pengangkut itu bagi memastikan
penghantaran selamat haiwan itu kepada penerima konsainan
di tempat konsainan.


-----

22 _Rang Undang-Undang_

(2) Tiada seorang pun boleh mengurung atau mengekang
dengan kejam haiwan yang diangkut dalam pengangkut di bawah
subseksyen (1).

(3) Mana-mana orang yang melanggar subseksyen (1) atau (2)
melakukan suatu kesalahan dan boleh, apabila disabitkan, didenda
tidak kurang daripada lima belas ribu ringgit dan tidak lebih
daripada tujuh puluh lima ribu ringgit atau dipenjarakan selama
tempoh tidak lebih daripada dua tahun atau kedua-duanya.

**Penjualan haiwan kepada orang berumur bawah dua belas**
**tahun**

**28. Mana-mana orang yang menjual haiwan kepada seseorang**
yang dia mempunyai sebab yang munasabah untuk mempercayai
bahawa orang itu berumur di bawah dua belas tahun, melainkan
jika orang itu ditemani oleh seorang dewasa, melakukan suatu
kesalahan dan boleh, apabila disabitkan, didenda tidak kurang
daripada lima belas ribu ringgit dan tidak lebih daripada tujuh
puluh lima ribu ringgit atau dipenjarakan selama tempoh tidak
lebih daripada dua tahun atau kedua-duanya.

Bahagian V

PENGANIAYAAN terhadap haiwan

**Kesalahan penganiayaan**

**29. (1) Mana-mana orang yang—**

_(a)_ dengan kejamnya memukul, menyepak, melebihkan muatan,

mendera atau menakutkan mana-mana haiwan;

_(b)_ terlebih naik atau terlebih tunggang mana-mana haiwan,

kecuali untuk aktiviti berhubungan dengan sukan
ekuestrian seperti yang disenaraikan di bawah Jadual
Pertama kepada Akta Pembangunan Sukan 1997

[Akta 576];

_(c)_ menyebabkan, memperoleh atau, sebagai pemunya,

membenarkan mana-mana haiwan dipergunakan
sedemikian;


-----

_Kebajikan Haiwan_ 23

_(d)_ sebagai pemunya mana-mana haiwan, atau sebagai penjaga

mana-mana haiwan di dalam kurungan, tidak menyediakan
makanan, minuman atau tempat perlindungan yang
mencukupi;

_(e)_ dengan kejamnya atau secara tidak munasabah membuat

atau meninggalkan untuk melakukan apa-apa perbuatan,
menyebabkan kesakitan atau penderitaan yang tidak perlu
atau, sebagai pemunya, membenarkan apa-apa kesakitan
atau penderitaan yang tidak perlu kepada mana-mana
haiwan;

_(f)_ menyebabkan, memperoleh atau, sebagai pemunya,

membenarkan mana-mana haiwan dikurung, diangkut,
diangkat atau dibawa mana-mana haiwan dengan apaapa cara atau kedudukan yang menyebabkan haiwan itu
mengalami kesakitan atau penderitaan yang tidak perlu;

_(g)_ mengambil kerja, menyebabkan, memperoleh atau sebagai

pemunya membenarkan diambil bekerja di mana-mana
tempat kerja, mana-mana haiwan yang disebabkan oleh
apa-apa penyakit, lemah, luka atau sakit, atau sebaliknya
tidak sesuai untuk diambil bekerja;

_(h)_ mencacatkan mana-mana haiwan dengan apa-apa cara

termasuklah memotong telinga, memendekkan ekor,
mencabut gigi taring, mencabut kuku, menyelar, menindik
atau mengurangkan salakan melainkan dengan apa-apa
cara yang ditentukan dan diperakukan oleh pihak berkuasa
veterinar atau doktor veterinar berdaftar;

_(i)_ melapah, memanggang atau membunuh mana-mana haiwan

yang masih hidup kerana kepercayaan karut melalui
tatacara yang menyebabkan kesakitan dan penderitaan
kepada haiwan itu;

_(j)_ mengeluarkan mana-mana bahagian haiwan yang masih

hidup melalui suatu tatacara yang menyebabkan kesakitan
dan penderitaan kepada haiwan bagi maksud untuk
mendapatkan kulit, minyak atau produk haiwan yang
lain;

_(k)_ memasang dinamit, mengelektrikan atau membubuh racun

ke dalam mana-mana anak sungai, sungai atau jasad air
yang lain bagi maksud untuk membunuh, menuai atau
menangkap haiwan;


-----

24 _Rang Undang-Undang_

_(l)_ membiarkan mana-mana haiwan dirantai atau ditambat

dengan menggunakan rantai atau tali yang pendek atau
berat, atau mengikat kaki haiwan itu;

_(m)_ menyimpan atau mengurung mana-mana haiwan di dalam

sangkar atau bekas lain yang ukuran tinggi, panjang dan
lebarnya tidak mencukupi bagi membenarkan pergerakan
semula jadi haiwan itu;

_(n)_ membuat tawaran jualan mana-mana haiwan yang sedang

menderita kesakitan disebabkan oleh kecacatan, kebuluran,
dahaga, kesesakan atau perbuatan aniaya yang lain;

_(o)_ memiliki, tanpa alasan yang munasabah, mana-mana

haiwan yang sedang menderita kesakitan disebabkan oleh
kecacatan, kebuluran, dahaga, kesesakan atau perbuatan
aniaya yang lain;

_(p)_ meninggalkan mana-mana haiwan dalam keadaan yang

boleh menyebabkan haiwan itu mengalami trauma,
kesakitan atau penderitaan atas sebab penempatan semula,
kebuluran, dahaga, kecederaan, atau penyakit;

_(q)_ sebagai pemunya mana-mana haiwan, dengan sengaja

atau cuai menyebabkan mana-mana haiwan keluar tanpa
pengawasan di mana-mana tempat ketika haiwan itu
dijangkiti penyakit berjangkit;

_(r)_ sebagai pemunya mana-mana haiwan, dengan sengaja atau

cuai menyebabkan, mana-mana haiwan yang cedera, tidak
berupaya atau berpenyakit untuk mati di mana-mana
tempat;

_(s)_ menyebabkan, mendapatkan atau membantu dalam pelagaan

atau pengumpanan mana-mana haiwan, atau menyimpan,
menggunakan, menguruskan, melakukan atau membantu
dalam pengurusan mana-mana premis atau tempat bagi
maksud pelagaan atau pengumpanan mana-mana haiwan,
atau membenarkan mana-mana premis atau tempat dijaga,
diurus atau digunakan, atau menerima, menyebabkan
atau mendapatkan mana-mana orang untuk menerima
wang bagi kemasukan mana-mana orang ke premis atau
tempat itu;

_(t)_ menggalakkan atau mengambil bahagian dalam

mana-mana pertandingan menembak atau pertandingan
yang haiwan dilepaskan dari kurungan bagi maksud
penembakan itu; atau


-----

_Kebajikan Haiwan_ 25

_(u)_ menganjurkan, mengambil bahagian, menggalakkan atau

dengan apa-apa cara bersekutu dengan apa-apa sukan
atau aktiviti yang melibatkan penggunaan haiwan, yang
haiwan itu tertakluk kepada penganiayaan sama ada
semasa sukan atau aktiviti itu sendiri atau semasa dalam
latihan,

adalah melakukan suatu kesalahan dan boleh, apabila disabitkan,
didenda tidak kurang daripada dua puluh ribu ringgit dan tidak
lebih daripada satu ratus ribu ringgit atau dipenjarakan selama
tempoh tidak lebih daripada tiga tahun atau kedua-duanya.

(2) Walau apa pun subseksyen (1), perbuatan berikut tidaklah
menjadi suatu kesalahan penganiayaan:

_(a) apa-apa perbuatan yang telah ditentukan oleh Lembaga_

sebagai tatacara pengurusan veterinar yang diterima
pakai;

_(b) apa-apa pengumpanan mana-mana haiwan perosak bagi_

maksud kesihatan awam, pengawalan penyakit, pengawalan
populasi dan penempatan semula bagi pemuliharaan yang
dilakukan oleh pihak berkuasa yang sah atau mana-mana
orang yang diluluskan oleh Lembaga; atau

_(c)_ memberi makan haiwan sebagai makanan bagi haiwan lain

menurut tabiat pemakanan semula jadi haiwan itu.

**Pembunuhan haiwan**

**30. (1) Tiada seorang pun boleh membunuh dengan menembak**
dengan senjata api mana-mana anjing, kucing atau mana-mana
binatang lain yang ditetapkan oleh Menteri melalui pemberitahuan
dalam _Warta, melainkan jika dibenarkan oleh pihak berkuasa_
veterinar dalam kecemasan atau bagi maksud kawalan penyakit.

(2) Walau apa pun subseksyen (1), pembunuhan mana-mana
haiwan adalah dilarang melainkan jika—

_(a)_ pembunuhan haiwan itu bagi maksud untuk dimakan oleh

manusia;

_(b)_ haiwan itu mengalami sakit yang tidak dapat dirawat

sebagaimana yang ditentukan dan diperakui oleh seseorang
pihak berkuasa veterinar atau seseorang doktor veterinar
berdaftar;


-----

26 _Rang Undang-Undang_

_(c) pembunuhan itu disifatkan perlu bagi menamatkan_

penderitaan haiwan itu sebagaimana yang ditentukan
dan diperakui oleh seseorang pihak berkuasa veterinar
atau seseorang doktor veterinar berdaftar;

_(d) pembunuhan itu dilakukan untuk mencegah bahaya yang_

sudah nyata kepada kehidupan atau anggota badan
manusia;

_(e) pembunuhan itu dilakukan bagi maksud kawalan populasi_

haiwan oleh mana-mana pihak berkuasa yang dibenarkan
di bawah mana-mana undang-undang bertulis;

_(f) pembunuhan itu diluluskan oleh jawatankuasa etika haiwan_

pada akhir mana-mana prosedur penyelidikan, ujian dan
pengajaran; atau

_(g) pembunuhan itu, bagi apa-apa sebab yang ditentukan dan_

diperakukan oleh pihak berkuasa veterinar atau doktor
veterinar berdaftar.

(3) Bagi maksud seksyen ini—

“sakit yang tidak dapat dirawat” ertinya haiwan yang telah
cedera parah atau sakit dengan prognosis genting yang diperakukan
oleh pihak berkuasa veterinar atau doktor veterinar berdaftar;

“jawatankuasa etika haiwan” ertinya jawatankuasa yang ditubuhkan
oleh mana-mana institusi dan diluluskan oleh Lembaga.

(4) Mana-mana orang yang melanggar subseksyen (1) dan (2)
melakukan suatu kesalahan dan boleh, apabila disabitkan, didenda
tidak kurang daripada dua puluh ribu ringgit dan tidak lebih
daripada satu ratus ribu ringgit atau dipenjarakan selama tempoh
tidak lebih daripada tiga tahun atau kedua-duanya.

**Pemberian racun**

**31.** (1) Mana-mana orang tanpa kebenaran yang sah atau sebab
yang munasabah—

_(a)_ memberikan apa-apa ubat atau bahan beracun atau

memudaratkan kepada mana-mana haiwan; atau


-----

_Kebajikan Haiwan_ 27

_(b)_ menyebabkan apa-apa ubat atau bahan yang beracun atau

memudaratkan diambil oleh mana-mana haiwan,

melakukan suatu kesalahan dan boleh, apabila disabitkan, didenda
tidak kurang daripada dua puluh ribu ringgit dan tidak lebih
daripada satu ratus ribu ringgit atau dipenjarakan selama tempoh
tidak lebih daripada tiga tahun atau kedua-duanya.

(2) Bagi maksud seksyen ini, “ubat atau bahan yang beracun
atau memudaratkan” termasuklah ubat atau bahan yang, oleh sebab
kuantiti atau cara yang diberikan atau diambil, mempunyai kesan
suatu ubat atau bahan beracun atau memudaratkan.

**Usaha niaga pelagaan haiwan**

**32.** (1) Seseorang melakukan kesalahan jika dia—

_(a)_ menyebabkan suatu pelagaan haiwan berlaku, atau percubaan

untuk berbuat sedemikian;

_(b)_ menerima wang untuk menyertai/memasuki suatu laga

haiwan;

_(c)_ membuat publisiti suatu pelagaan haiwan yang

dicadangkan;

_(d)_ memberikan maklumat tentang suatu pelagaan haiwan

kepada orang lain dengan niat untuk membolehkan atau
menggalakkan kehadiran ke perlagaan itu;

_(e)_ membuat atau menerima suatu pertaruhan ke atas suatu

keputusan pelagaan haiwan;

_(f)_ membuat atau menerima suatu pertaruhan ke atas sesuatu

yang mungkin berlaku semasa pelagaan haiwan itu;

_(g)_ mengambil bahagian dalam pelagaan haiwan;

_(h)_ ada dalam milikannya, apa-apa yang direka atau diubah

suai bagi maksud pelagaan haiwan;

_(i)_ menyimpan atau melatih mana-mana haiwan bagi maksud

pelagaan haiwan; atau

_(j)_ mempunyai mana-mana premis bagi maksud pelagaan

haiwan.


-----

28 _Rang Undang-Undang_

(2) Tiada seorang pun boleh tanpa kuasa yang sah atau sebab
yang munasabah—

_(a) hadir pada suatu pelagaan haiwan; atau_

_(b)_ membekalkan, menyiarkan, menunjukkan atau memiliki

suatu rakaman audio-visual pelagaan haiwan.

(3) Perenggan (2)(b) tidak terpakai—

_(a) jika rakaman audio-visual pelagaan haiwan berlaku_

di luar Malaysia; atau

_(b) jika pembekalan suatu rakaman audio-visual adalah bagi_

maksud memasukkan atau penyiaran dan penayangan
dalam filem, dokumentari dan berita.

(4) Bagi maksud seksyen ini—

“rakaman audio-visual” ertinya suatu rakaman, dalam apa-apa
bentuk, daripada suatu imej yang bergerak yang boleh dengan
apa-apa cara diterbitkan semula dan termasuklah data yang
disimpan dalam komputer, cakera atau cara elektronik lain yang
boleh ditukarkan kepada suatu imej yang bergerak;

“pembekalan suatu rakaman audio-visual” ertinya membekalkan
suatu rakaman audio-visual dalam apa-apa cara termasuklah
apa-apa rakaman audio-visual dalam bentuk data yang disimpan
secara elektronik bagi maksud memindahkan data tersebut;

“penyiaran dan penayangan” ertinya menyiarkan atau menayangkan
suatu imej bergerak yang diterbitkan semula daripada suatu
rakaman audio-visual melalui apa-apa cara;

“usaha niaga pelagaan haiwan” ertinya apa-apa acara yang
melibatkan suatu pelagaan antara sekurang-kurangnya dua haiwan
dan usaha niaga itu dijalankan bagi maksud sukan, pertaruhan
atau hiburan kecuali haiwan itu mempamerkan kelakuan semula
jadi mereka; dan

“pelagaan haiwan” ertinya suatu acara apabila haiwan itu
ditempatkan bersama-sama dengan satu haiwan lain atau dengan
manusia, bagi maksud berlaga, bergusti atau mengumpan.


-----

_Kebajikan Haiwan_ 29

(5) Mana-mana orang yang melanggar subseksyen (1) atau
(2) melakukan suatu kesalahan dan boleh, apabila disabitkan,
didenda tidak kurang daripada dua puluh ribu ringgit dan tidak
lebih daripada satu ratus ribu ringgit atau dipenjarakan selama
tempoh tidak lebih daripada tiga tahun atau kedua-duanya.

**Kegagalan menjalankan jagaan dan pengawasan yang**
**munasabah**

**33. (1) Mana-mana orang yang tidak menjalankan jagaan dan**
pengawasan yang munasabah yang berhubungan dengan perlindungan
haiwan daripada penganiayaan atau kebajikan haiwan, melakukan
suatu kesalahan di bawah Bahagian ini atau mana-mana kesalahan
yang berhubungan dengan kebajikan haiwan mengikut pengertian
Akta ini.

(2) Seseorang yang disabitkan dengan suatu kesalahan di bawah
subseksyen (1) atas sebab kecuaian tidak boleh dipenjarakan tanpa
memberikannya pilihan untuk denda.

Bahagian VI

HAIWAN DALAM DISTRES

**Kuasa yang berhubung dengan haiwan dalam distres**

**34.** (1) Jika seseorang doktor veterinar berdaftar memperakui
secara bertulis bahawa haiwan itu hendaklah dimusnahkan,
seseorang pegawai kebajikan haiwan boleh memusnahkan atau
mengaturkan supaya haiwan itu dimusnahkan di mana haiwan
itu berada atau membawanya ke suatu tempat lain untuk haiwan
itu dimusnahkan.

(2) Walau apa pun subseksyen (1), seseorang pegawai kebajikan
haiwan boleh memusnahkan mana-mana haiwan tanpa perakuan
doktor veterinar berdaftar jika ternyata kepadanya bahawa—

_(a)_ keadaan haiwan itu menunjukkan tiadanya alternatif yang

munasabah untuk memusnahkannya; atau

_(b)_ tidak dapat dilaksanakan secara munasabah untuk

mendapatkan perakuan doktor veterinar berdaftar pada
masa itu.


-----

30 _Rang Undang-Undang_

(3) Seseorang pegawai kebajikan haiwan boleh mengambil
haiwan itu dalam pemilikan jika seseorang doktor veterinar
berdaftar memperakui bahawa—

_(a) haiwan itu sedang menderita; atau_

_(b) haiwan itu berkemungkinan akan menderita jika haiwan_

itu tidak diambil dalam pemilikan.

(4) Seseorang pegawai kebajikan haiwan boleh bertindak di
bawah subseksyen (3) tanpa perakuan seseorang doktor veterinar
berdaftar jika ternyata kepadanya bahawa haiwan itu sedang
menderita atau berkemungkinan akan menderita atau tidak dapat
dilaksanakan secara munasabah untuk mendapatkan perakuan
seseorang doktor veterinar berdaftar pada masa itu.

(5) Seseorang doktor veterinar berdaftar atau seseorang pegawai
kebajikan haiwan boleh memeriksa dan mengambil sampel daripada
mana-mana haiwan bagi maksud subseksyen (1) atau (3).

(6) Jika mana-mana haiwan yang diambil dalam pemilikan
di bawah subseksyen (3), seseorang pegawai kebajikan haiwan
boleh—

_(a) mengalihkan haiwan itu atau mengaturkannya supaya ia_

dialihkan, ke suatu tempat selamat;

_(b)_ menjaga haiwan itu atau mengaturkan supaya ia

dijaga—

(i) di premis di mana haiwan itu diletakkan apabila

ia diambil dalam pemilikan; atau

(ii) di mana-mana tempat lain yang difikirkan oleh

pagawai kebajikan haiwan sesuai;

_(c) menandakan haiwan itu dengan menggunakan apa-apa kaedah_

atau apa-apa cara menurut Akta ini, atau mengaturkan
supaya ia ditandakan, bagi maksud pengecaman.

(7) Mana-mana orang boleh menggunakan apa-apa peralatan
di premis yang disebut dalam perenggan (6)(b).

(8) Doktor veterinar berdaftar atau pegawai kebajikan haiwan
hendaklah memaklumkan pemunya atau pemegang lesen jika doktor
veterinar berdaftar atau pegawai kebajikan haiwan menjalankan
kuasanya di bawah seksyen ini tanpa pengetahuan pemunya atau
pemegang lesen.


-----

_Kebajikan Haiwan_ 31

(9) Pegawai kebajikan haiwan itu boleh membuat suatu
permohonan kepada mahkamah untuk pemunya atau pemegang
lesen untuk membayar apa-apa perbelanjaan yang ditanggung
dalam menjalankan kuasanya di bawah seksyen ini.

(10) Bagi maksud subseksyen (3) dan (4), “pemilikan” termasuklah
pemilikan anak mana-mana haiwan yang diambil milik.

**Perintah berhubung dengan haiwan yang diambil milik**

**35. (1) Tertakluk kepada subseksyen (3), jika mana-mana haiwan**
diambil milik, mahkamah boleh membuat perintah untuk—

_(a)_ menyatakan apa-apa rawatan untuk diberikan kepada

haiwan oleh pihak berkuasa veterinar atau mana-mana
doktor veterinar berdaftar;

_(b)_ menyerahkan hak milik haiwan kepada mana-mana orang

lain;

_(c)_ mengarahkan supaya haiwan itu dijual;

_(d)_ mengarahkan supaya haiwan dilupuskan melalui jualan

atau selainnya; atau

_(e)_ mengarahkan supaya haiwan atau karkas itu

dimusnahkan.

(2) Jika haiwan diambil milik ketika ia bunting, mahkamah boleh
membuat perintah di bawah subseksyen (1), berhubung dengan
mana-mana anak yang lahir daripada kandungan tersebut.

(3) Mahkamah boleh membuat perintah di bawah subseksyen (1)
jika—

_(a)_ terdapat permohonan oleh pemilik atau mana-mana orang

lain yang mmpunyai kepentingan yang mencukupi terhadap
haiwan; dan

_(b)_ pemunya atau pemegang lesen telah diberikan peluang

untuk didengar melainkan jika mahkamah berpuas hati
bahawa adalah tidak dapat dilaksanakan secara munasabah
untuk berkomunikasi dengan pemunya atau pemegang
lesen.


-----

32 _Rang Undang-Undang_

(4) Jika mahkamah membuat suatu perintah di bawah subseksyen
(1), mahkamah boleh—

_(a)_ melantik mana-mana orang untuk menjalankan atau

mengatur untuk menjalankan perintah itu;

_(b)_ memberi arahan berhubung dengan menjalankan perintah

itu;

_(c)_ memberikan kuasa tambahan kepada mana-mana orang,

termasuk kuasa untuk memasuki premis di mana haiwan
yang baginya perintah itu terpakai ditempatkan bagi
maksud menjalankan perintah itu; atau

_(d)_ mengarahkan seseorang untuk membayar perbelanjaan

untuk menjalankan perintah itu.

(5) Mahkamah, dalam menjalankan kuasanya di bawah seksyen
ini hendaklah mengambil kira keperluan untuk melindungi nilai
haiwan dan mengelakkan apa-apa kenaikan perbelanjaan yang
seseorang itu boleh diperintahkan untuk membayar.

(6) Seseorang yang dengan sengaja menghalang seseorang yang
menjalankan apa-apa kuasa yang diberikan di bawah seksyen ini
melakukan suatu kesalahan dan boleh, apabila disabitkan, didenda
tidak kurang daripada sepuluh ribu ringgit dan tidak lebih daripada
lima puluh ribu ringgit atau dipenjarakan selama tempoh tidak
lebih daripada satu tahun atau kedua-duanya.

Bahagian VII

KUASA YANG BERHUBUNGAN DENGAN PENGUATKUASAAN

**Pegawai kebajikan haiwan**

**36.** (1) Menteri boleh melantik secara bertulis, apa-apa bilangan
pegawai awam untuk menjadi pegawai kebajikan haiwan yang
difikirkannya perlu bagi maksud Akta ini.

(2) Seseorang pegawai kebajikan haiwan hendaklah mempunyai
semua kuasa yang terletak hak padanya di bawah Akta ini atau
mana-mana perundangan subsidiari yang dibuat di bawah Akta
ini.


-----

_Kebajikan Haiwan_ 33

**Pembantu sukarela kebajikan haiwan**

**37.** (1) Lembaga boleh melantik secara bertulis, mana-mana
orang yang berkelayakan secara bertulis untuk menjadi pembantu
sukarela kebajikan haiwan untuk membantu pegawai kebajikan
haiwan bagi maksud Akta ini.

(2) Seorang pembantu sukarela kebajikan haiwan tidak boleh
menjalankan mana-mana kuasa di bawah Akta ini atau mana-mana
perundangan subsidiari yang dibuat di bawah Akta ini.

**Kad kuasa**

**38.** (1) Pengerusi hendaklah mengeluarkan kepada setiap pegawai
kebajikan haiwan suatu kad kuasa yang hendaklah ditandatangani
oleh Pengerusi.

(2) Bila mana seseorang pegawai kebajikan haiwan menjalankan
mana-mana kuasa di bawah Akta ini atau mana-mana perundangan
subsidiari yang dibuat di bawah Akta ini, dia hendaklah, apabila
diminta, mengemukakan kepada orang yang terhadapnya kuasa
itu sedang dijalankan, kad kuasa yang dikeluarkan kepadanya di
bawah subseksyen (1).

**Kuasa penyiasatan**

**39.** (1) Seseorang pegawai kebajikan haiwan hendaklah mempunyai
segala kuasa yang perlu untuk menjalankan penyiasatan pelakuan
sesuatu kesalahan di bawah Akta ini atau mana-mana perundangan
subsidiari yang dibuat di bawah Akta ini.

(2) Bagi maksud subseksyen (1), Kanun Tatacara Jenayah

[Akta 593] hendaklah terpakai dan seseorang pegawai kebajikan
haiwan hendaklah mempunyai segala kuasa yang diperuntukkan di
bawah Kanun Tatacara Jenayah untuk menjalankan penyiasatan.

**Penggeledahan dan penyitaan tanpa waran**

**40.** Jika seseorang pegawai penguat kuasa berpuas hati atas
maklumat yang diterima bahawa dia mempunyai sebab yang
munasabah untuk mempercayai bahawa oleh sebab kelengahan


-----

34 _Rang Undang-Undang_

dalam memperoleh suatu waran geledah di bawah seksyen 56
Kanun Tatacara Jenayah penyiasatan akan terjejas atau keterangan
mengenai pelakuan suatu kesalahan mungkin diganggu, dialihkan,
dirosakkan atau dimusnahkan, pegawai kebajikan haiwan itu
boleh memasuki premis itu dan menjalankan di dalam, di atas
dan berkenaan dengan premis itu semua kuasa yang disebut
dalam seksyen 56 Kanun Tatacara Jenayah dengan cara yang
sepenuhnya dan secukupnya seolah-olah dia diberi kuasa untuk
berbuat demikian oleh suatu waran yang dikeluarkan di bawah
seksyen itu.

**Kuasa untuk memasuki premis**

**41. Walau apa pun seksyen 40, mana-mana pegawai kebajikan**
haiwan boleh memasuki mana-mana premis bagi maksud—

_(a)_ memeriksa mana-mana haiwan, karkas, pengangkut, bahan

atau benda lain yang difikirkannya perlu;

_(b)_ menentusahkan ketepatan rekod atau pernyataan atau apa
apa maklumat yang diberikan kepada seseorang pegawai
kebajikan haiwan; atau

_(c)_ mengambil sampel mana-mana haiwan, karkas, pengangkut,

bahan atau benda lain yang dijumpai di dalam premis
yang difikirkannya perlu bagi maksud analisis tanpa
apa-apa bayaran.

**Kuasa untuk memberhentikan, menggeledah dan menyita**
**pengangkut**

**42. (1) Jika seseorang pegawai kebajikan haiwan mempunyai**
sebab yang munasabah untuk mengesyaki bahawa mana-mana
pengangkut sedang membawa mana-mana haiwan, karkas, pengangkut,
bahan atau benda lain yang berkenaan dengannya suatu kesalahan
di bawah Akta ini atau mana-mana perundangan subsidiarinya
sedang atau telah dilakukan, dia boleh memberhentikan dan
menggeledah pengangkut itu dan boleh, jika setelah pemeriksaan itu
dia mempunyai sebab yang munasabah untuk mempercayai bahawa
pengangkut itu sedang atau telah digunakan untuk melakukan
kesalahan itu, menyita pengangkut itu dan mana-mana haiwan,
karkas, pengangkut, bahan atau benda lain yang dijumpai di dalam
pengangkut itu yang dengan semunasabahnya dipercayai untuk
memberikan keterangan mengenai pelakuan kesalahan itu.


-----

_Kebajikan Haiwan_ 35

(2) Orang yang mengawal atau menjaga pengangkut itu hendaklah,
jika dikehendaki untuk berbuat demikian oleh pegawai kebajikan
haiwan itu—

_(a)_ memberhentikan pengangkut itu dan membenarkan pegawai

kebajikan haiwan itu memeriksa pengangkut itu; dan

_(b)_ membuka semua bahagian pengangkut itu untuk digeledah

dan mengambil segala langkah yang perlu untuk
membolehkan atau memudahkan penjalanan penggeledahan
itu sebagaimana yang difikirkan perlu oleh pegawai
kebajikan haiwan itu.

(3) Mana-mana orang yang melanggar subseksyen (2) melakukan
suatu kesalahan di bawah Akta ini dan boleh, apabila disabitkan,
didenda tidak kurang daripada sepuluh ribu ringgit dan tidak
melebihi lima puluh ribu ringgit atau dipenjarakan selama tempoh
tidak daripada satu tahun atau kedua-duanya.

**Kuasa untuk mengelak premis atau pengangkut**

**43. (1) Jika terpakai dan oleh sebab jenis, saiz atau amaunnya,**
adalah tidak munasabah untuk memindahkan mana-mana binatang,
karkas, pengangkut, bahan atau benda lain yang pernah ada atau
berada di mana-mana premis atau mana-mana binatang, karkas,
pengangkut, bahan atau benda lain di dalam mana-mana pengangkut
di subsekyen 42(1) disita di bawah seksyen ini, pegawai kebajikan
haiwan itu hendaklah, dengan apa-apa cara, mengelak premis atau
pengangkut di mana haiwan, bangkai, pengangkut, bahan atau
benda lain dijumpai.

(2) Pemunya atau penghuni premis atau pengangkut itu hendaklah
bertanggungjawab bagi penjagaan umum atau kebajikan haiwan,
keseluruhan penyelenggaraan dan penyimpanan selamat manamana haiwan, karkas, pengangkut, bahan atau benda lain yang
telah dielak di dalam premis atau kenderaan yang disebut dalam
subseksyen (1).

(3) Mana-mana orang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen
(1) atau memindahkan haiwan, karkas, pengangkut, bahan atau
benda lain yang dilak atau cuba untuk berbuat demikian melakukan
suatu kesalahan dan boleh, apabila disabitkan, didenda tidak


-----

36 _Rang Undang-Undang_

kurang daripada sepuluh ribu ringgit dan tidak lebih daripada
lima puluh ribu ringgit atau dipenjarakan selama tempoh tidak
lebih daripada satu tahun atau kedua-duanya.

**Senarai benda yang disita**

**44. (1) Jika apa-apa penyitaan dibuat di bawah Akta ini, pegawai**
kebajikan haiwan yang membuat penyitaan itu hendaklah menyediakan
suatu senarai mana-mana haiwan, karkas, pengangkut, bahan atau
benda lain yang disita itu dan tempat di mana haiwan, karkas,
pengangkut, bahan atau benda lain itu dijumpai dan hendaklah
menandatangani senarai itu.

(2) Senarai yang disediakan mengikut subseksyen (1) hendaklah
diserahkan dengan serta-merta kepada—

_(a) penghuni premis tempat mana-mana haiwan, karkas,_

pengangkut, bahan atau benda lain yang disita itu
dijumpai; atau

_(b) orang yang mengawal atau menjaga pengangkut itu, jika_

penyitaan itu dibuat di bawah seksyen 42.

(3) Jika penyitaan itu dibuat di dalam atau dari mana-mana
premis yang tidak diduduki, pegawai kebajikan haiwan itu
hendaklah bila-bila mungkin menampalkan senarai benda yang
disita itu supaya mudah dilihat di atau pada premis itu.

**Perintah menahan haiwan, karkas, dsb., yang disita di bawah**
**Akta ini**

**45. (1) Seseorang Pegawai kebajikan haiwan boleh memohon**
kepada mahkamah untuk mendapatkan suatu perintah untuk
menahan mana-mana haiwan, karkas, pengangkut, bahan atau
benda lain yang telah disita yang berkenaan dengan kesalahan
di bawah Akta ini sehingga selesai prosiding jenayah itu.

(2) Bagi maksud seksyen ini, “haiwan” termasuklah anak
kepada haiwan itu.


-----

_Kebajikan Haiwan_ 37

**Perintah berhubung dengan haiwan, karkas, dsb., yang disita**
**di bawah Akta ini**

**46. (1) Jika atas permohonan oleh seseorang pegawai kebajikan**
haiwan, mahkamah berpuas hati bahawa, jika terpakai, mana-mana
haiwan, karkas, bahan atau benda lain yang disita di bawah Akta ini—

_(a)_ adalah tertakluk kepada pereputan yang cepat dan semula

jadi yang sifatnya tidak tahan lama;

_(b)_ boleh susut nilai dalam tempoh masa yang singkat;

_(c)_ boleh mati dalam masa yang singkat kerana keadaan

fizikalnya yang merosot;

_(d)_ adalah bahan yang berbahaya, bertoksik, memudaratkan atau

beracun seperti dadah yang diharamkan dan berbahaya,
karkas atau daging yang memudaratkan dan beracun;
atau

_(e)_ di mana jagaan yang tidak munasabah memandangkan

perbelanjaan atau kesusahan yang akan terlibat,

boleh membuat suatu perintah untuk haiwan, karkas, bahan
atau benda lain tersebut dimusnahkan atau selainnya dilupuskan
mengikut cara yang mahkamah fikirkan sesuai berdasarkan laporan
doktor veterinar berdaftar Kerajaan, dan hasil jualan itu, jika ada,
hendaklah disimpan sehingga selesai prosiding jenayah itu.

(2) Mahkamah boleh membuat suatu perintah di bawah
subseksyen (1) jika—

_(a)_ pemunya atau pemegang lesen itu telah diberi peluang

untuk didengar; atau

_(b)_ mahkamah berpuas hati bahawa adalah tidak dapat

dilaksanakan secara munasabah untuk menghubungi
pemunya atau pemegang lesen.

(3) Jika mahkamah membuat suatu perintah di bawah
subseksyen (1), mahkamah boleh memerintahkan seseorang untuk
membayar apa-apa perbelanjaan bagi menjalankan perintah itu.

(4) Mahkamah, dalam menjalankan kuasanya di bawah seksyen
ini, hendaklah mengambil kira keperluan untuk melindungi nilai
haiwan dan mengelakkan apa-apa peningkatan perbelanjaan yang
seseorang boleh diperintahkan untuk membayar.


-----

38 _Rang Undang-Undang_

(5) Bagi maksud seksyen ini, “haiwan” termasuk anak kepada
haiwan tersebut.

**Pegawai kebajikan haiwan boleh meminta bantuan untuk**
**memeriksa benda yang berhubungan dengan kesalahan**

**47.** Seseorang pegawai kebajikan haiwan boleh meminta bantuan
mana-mana orang untuk memeriksa mana-mana haiwan, karkas,
pengangkut, bahan atau benda lain yang disita atau ditahan di
bawah Akta ini jika orang itu mempunyai kelayakan yang perlu
untuk memeriksa haiwan, karkas, pengangkut, bahan atau benda
lain bagi maksud sesuatu penyiasatan di bawah Akta ini.

**Kos menyimpan haiwan, dsb., yang disita**

**48.** Jika mana-mana haiwan, karkas, pengangkut, bahan atau
benda lain di bawah Akta ini dipegang dalam jagaan oleh pegawai
kebajikan haiwan sementara menunggu penyelesaian apa-apa
prosiding berkenaan dengan suatu kesalahan di bawah Akta ini,
kos bagi memegangnya dalam jagaan hendaklah, sekiranya manamana orang disabitkan dengan kesalahan itu, menjadi hutang
yang kena bayar kepada Kerajaan oleh orang itu dan bolehlah
didapatkan semula dengan sewajarnya.

**Tiada kos atau ganti rugi yang berbangkit daripada penyitaan**
**boleh didapatkan semula**

**49. Tiada seorang pun boleh, dalam apa-apa prosiding di hadapan**
mana-mana mahkamah berkenaan dengan penyitaan mana-mana
haiwan, karkas, pengangkut, bahan atau benda lain yang disita
pada menjalankan atau berupa sebagai menjalankan mana-mana
kuasa yang diberikan di bawah Akta ini, berhak untuk mendapat
kos prosiding itu atau apa-apa ganti rugi atau relif lain melainkan
jika penyitaan itu dibuat tanpa sebab yang munasabah.


-----

_Kebajikan Haiwan_ 39

Bahagian VIII

KUASA SAMPINGAN MAHKAMAH

**Kesalahan kedua atau berikutnya**

**50.** Mana-mana orang yang bersalah untuk kali kedua atau
berikutnya atas kesalahan yang sama di bawah Akta ini atau
mana-mana perundangan subsidiari yang dibuat di Akta ini, apabila
disabitkan, didenda tidak lebih daripada dua kali jumlah denda
asal untuk kesalahan itu atau dipenjarakan selama tempoh tidak
kurang daripada tiga bulan.

**Pelucuthakan**

**51. (1) Jika seseorang disabitkan suatu kesalahan di bawah**
mana-mana seksyen 26, 29, 30, 31 atau 32 dan dia merupakan
pemunya atau pemegang lesen yang berhubungan dengan kesalahan
yang telah dilakukan, mahkamah di mana dia disabitkan boleh,
daripada berurusan atau sebagai tambahan kepada berurusan
dengan pemunya atau pemegang lesen dalam apa-apa cara lain,
membuat suatu perintah untuk melucuthakan pemunyaan haiwan
itu daripada pemunya atau pemegang lesen, atau membuat suatu
perintah bagi haiwan itu dilupuskan atau dimusnahkan.

(2) Jika pemunya atau pemegang lesen haiwan disabitkan
dengan suatu kesalahan di bawah subseksyen 52(3) disebabkan
pelanggaran subseksyen 52(1), mahkamah di mana dia disabitkan
boleh, daripada berurusan atau sebagai tambahan berurusan
dengan pemunya atau pemegang lesen dalam apa-apa cara lain,
membuat suatu perintah untuk melucuthakan pemunyaan haiwan
itu daripada pemunya atau pemegang lesen, atau membuat suatu
perintah bagi haiwan itu dilupuskan atau dimusnahkan.

(3) Jika haiwan yang berkenaan dengan suatu perintah yang dibuat
di bawah subseksyen (1) atau (2) mempunyai anak, mahkamah
boleh memasukkan dalam perintah, pelucuthakan pemunyaan anak
itu atau bagi haiwan itu dilupuskan atau dimusnahkan.

(4) Jika mahkamah membuat suatu perintah di bawah
subseksyen (1) atau (2), mahkamah boleh—

_(a) melantik mana-mana pegawai kebajikan haiwan untuk_

menjalankan atau mengatur penjalanan, perintah itu;
dan


-----

40 _Rang Undang-Undang_

_(b)_ memerintahkan pemunya atau pemegang lesen itu membayar

apa-apa perbelanjaan untuk melaksanakan perintah itu.

**Hilang kelayakan**

**52.** (1) Jika seseorang disabitkan dengan suatu kesalahan di
bawah seksyen 15, 24, 26, 27, 28, 29, 30, 31 atau 32, mahkamah
di mana dia disabitkan boleh, daripada berurusan atau sebagai
tambahan berurusan dengannya dalam apa-apa cara lain, membuat
suatu perintah untuk menghilangkan kelayakan orang itu selama
tempoh tidak lebih daripada satu tahun daripada—

_(a)_ memiliki haiwan;

_(b)_ menyimpan haiwan;

_(c)_ mengambil bahagian dalam penyimpanan haiwan; dan

_(d)_ menjadi pihak pada suatu perkiraan yang di bawahnya

dia berhak untuk mengawal atau mempengaruhi cara
haiwan itu disimpan.

(2) Mahkamah boleh—

_(a)_ menggantung penjalanan kuat kuasa perintah itu sementara

menunggu rayuan; atau

_(b)_ jika mahkamah mendapati seseorang itu memiliki atau

menyimpan mana-mana haiwan yang baginya perintah itu
terpakai, menggantung penjalanan kuat kuasa perintah itu,
dan apa-apa perintah yang dibuat di bawah seksyen 53
berkaitan dengan hilang kelayakan, untuk suatu tempoh
yang difikirkannya perlu bagi membolehkan perkiraan
alternatif dibuat berkenaan dengan haiwan itu.

(3) Seseorang yang melanggar perintah hilang kelayakan di
bawah subseksyen (1) melakukan suatu kesalahan dan boleh,
apabila disabitkan, didenda tidak kurang daripada sepuluh ribu
ringgit dan tidak lebih daripada lima puluh ribu ringgit atau
dipenjarakan selama tempoh tidak lebih daripada satu tahun atau
kedua-duanya sekali.


-----

_Kebajikan Haiwan_ 41

**Penyitaan haiwan berhubung dengan hilang kelayakan**

**53. (1) Jika seseorang disabitkan dengan suatu kesalahan di**
bawah subseksyen 52(3) kerana melanggar perintah di bawah
perenggan 52(1)(a) atau _(b), mahkamah yang di mana orang itu_
disabitkan boleh, memerintahkan semua haiwan diambil dalam
pemilikan.

(2) Sesuatu perintah di bawah subseksyen (1), yang berhubungan
dengan mana-mana haiwan yang dimiliki oleh orang yang tertakluk
kepada hilang kelayakan di bawah seksyen 52, hendaklah mempunyai
kesan sebagai suatu perintah di bawah seksyen 51.

(3) Mahkamah yang membuat perintah di bawah seksyen ini
boleh—

_(a)_ melantik seseorang pegawai kebajikan haiwan untuk

melaksanakan, atau mengatur pelaksanaan, perintah itu;
dan

_(b)_ memerintahkan seseorang untuk itu membayar apa-apa

perbelanjaan untuk melaksanakan perintah itu.

**Kuasa mahkamah untuk memerintahkan pemusnahan**
**haiwan**

**54. (1) Mahkamah di mana seseorang itu disabitkan dengan**
suatu kesalahan di bawah seksyen 24, 26, 28, 31 atau 32 boleh
memerintahkan pemusnahan haiwan yang berhubung dengan
kesalahan itu dilakukan, jika mahkamah berpuas hati, berdasarkan
keterangan yang diberikan oleh doktor veterinar berdaftar atau
pegawai kebajikan haiwan, bahawa ia wajar melakukan sedemikian
demi kepentingan haiwan tersebut.

(2) Jika suatu mahkamah membuat suatu perintah di bawah
subseksyen (1), mahkamah itu boleh—

_(a)_ melantik seorang pegawai kebajikan haiwan untuk

menjalankan atau mengatur penjalanan, perintah itu;
dan

_(b)_ memerintahkan seseorang itu, jika ada, membayar

perbelanjaan untuk menjalankan perintah itu.


-----

42 _Rang Undang-Undang_

**Pelucuthakan item yang digunakan atau berhubung**
**kesalahan**

**55. (1) Jika seseorang telah disabitkan dengan suatu kesalahan**
di bawah Akta ini atau mana-mana perundangan subsidiarinya,
mahkamah boleh mengarahkan apa-apa item yang berhubungan
dengan kesalahan itu dan hasil mana-mana jualan, jika ada,
dilucuthakan, dan dimusnahkan atau diuruskan dengan cara yang
dinyatakan dalam perintah.

(2) Apabila apa-apa item berhubungan dengan kesalahan itu
disita di bawah Akta ini tetapi orang yang dituduh melakukan
kesalahan itu tidak diketahui atau tidak boleh dijumpai, mahkamah
boleh, jika ia berpuas hati bahawa suatu kesalahan telah dilakukan,
memerintahkan apa-apa item yang berhubungan dengan kesalahan
itu dilucuthakan.

(3) Tiada perintah untuk melucuthakan boleh dibuat berkenaan
dengan suatu pengangkut melainkan nama pemunya dan tempat
tinggalnya diketahui dan dia diberikan peluang untuk didengar.

(4) Jika terdapat apa-apa hasil daripada jualan item yang
berhubungan dengan kesalahan itu yang disita di bawah Akta ini,
mahkamah boleh, jika ia berpuas hati bahawa suatu kesalahan
telah dilakukan, memerintahkan apa-apa hasil itu dilucuthakan.

(5) Bagi maksud seksyen ini, “item” ertinya apa-apa barang
atau bahan berkenaan dengan suatu kesalahan yang telah dilakukan
dan yang ialah suatu hal perkara berhubung dengan keterangan
yang perlu untuk membuktikan pelakuan kesalahan itu.

Bahagian IX

AM

**Kesalahan yang dilakukan oleh pertubuhan perbadanan**

**56. Jika sesuatu pertubuhan perbadanan** melakukan suatu kesalahan
di bawah Akta ini atau mana-mana perundangan subsidiarinya,
mana-mana orang yang pada masa perlakuan kesalahan itu ialah
ketua pegawai eksekutif pengarah, pengurus, setiausaha atau
pegawai lain yang seumpamanya dalam pertubuhan perbadanan


-----

_Kebajikan Haiwan_ 43

itu atau yang berupa sebagai bertindak atas apa-apa kapasiti
sedemikian, atau yang dalam apa-apa cara atau kepada apa-apa
takat bertanggungjawab bagi pengurusan apa-apa hal ehwal
pertubuhan perbadanan itu atau yang membantu dalam pengurusan
sedemikian—

_(a) boleh dituduh secara berasingan atau bersama dalam_

prosiding yang sama dengan pertubuhan perbadanan itu;
dan

_(b) jika pertubuhan perbadanan_ itu didapati telah melakukan

kesalahan itu, hendaklah disifatkan bersalah atas
kesalahan itu melainkan jika, dengan mengambil kira
sifat fungsinya atas kapasiti itu dan segala keadaan, dia
membuktikan—

(i) bahawa kesalahan itu telah dilakukan tanpa

pengetahuan, persetujuan atau pembiarannya;
dan

(ii) bahawa dia telah mengambil segala langkah-langkah

berjaga-jaga yang munasabah dan telah menjalankan
ketelitian yang wajar untuk mencegah perlakuan
kesalahan itu.

**Kegagalan mematuhi perintah yang sah**

**57. (1) Menteri boleh membuat apa-apa perintah yang suai**
manfaat atau perlu bagi maksud melaksanakan peruntukan Akta
dengan lebih baik.

(2) Mana-mana orang yang tidak mematuhi apa-apa perintah
bertulis yang dikeluarkan oleh Menteri, melakukan suatu kesalahan
dan boleh, jika disabitkan, didenda tidak kurang daripada sepuluh
ribu ringgit dan tidak lebih daripada lima puluh ribu ringgit atau
penjara untuk tempoh tidak lebih daripada satu tahun atau keduaduanya sekali.

**Gambar haiwan boleh diterima sebagai keterangan**

**58.** Gambar atau salinan gambar haiwan hendaklah boleh diterima
sebagai keterangan dalam mahkamah jika ia melibatkan perbelanjaan
yang tidak munasabah atau kesusahan untuk haiwan itu dibawa
ke mahkamah.


-----

44 _Rang Undang-Undang_

**Perlindungan terhadap guaman dan prosiding undang-**
**undang**

**59.** Tiada tindakan, guaman, pendakwaan atau prosiding lain
boleh dibawa, dimulakan atau dibuat dalam mana-mana mahkamah
terhadap—

_(a)_ mana-mana anggota Lembaga, mana-mana pegawai yang

diberi kuasa atau mana-mana doktor veterinar berdaftar
bagi atau atas sebab atau berkenaan dengan apa-apa
perbuatan yang diperintahkan atau yang dilakukan bagi
maksud melaksanakan Akta ini; dan

_(b)_ mana-mana orang lain bagi atau atas sebab atau berkenaan

dengan apa-apa perbuatan yang dilakukan atau yang
berupa sebagai dilakukan olehnya di bawah perintah,
arahan atau suruhan Menteri, Lembaga atau mana-mana
pegawai yang diberi kuasa dengan sewajarnya di bawah
Akta ini,

jika perbuatan itu dilakukan dengan suci hati dan dengan
kepercayaan munasabah bahawa perbuatan itu perlu bagi maksud
yang diniatkan untuk dicapai olehnya.

**Kesalahan yang boleh dikompaun**

**60.** (1) Lembaga boleh, dengan keizinan bertulis Pendakwa Raya,
membuat tawaran untuk mengkompaun mana-mana kesalahan yang
dilakukan oleh mana-mana orang di bawah Akta ini atau manamana perundangan subsidiarinya dengan membuat suatu tawaran
bertulis kepada orang yang disyaki melakukan kesalahan itu.

(2) Suatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan, tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran di bawah subseksyen (1) tidak dibayar
dalam masa yang dinyatakan dalam tawaran itu atau dalam apa-apa
tempoh lanjutan sebagaimana yang diberikan oleh Lembaga atau
mana-mana pegawai kebajikan haiwan yang telah diwakilkan kuasa
oleh Lembaga itu secara bertulis, pendakwaan bagi kesalahan itu
boleh dimulakan pada bila-bila masa selepas itu terhadap orang
yang kepadanya tawaran itu dibuat.


-----

_Kebajikan Haiwan_ 45

(3) Jika sesuatu kesalahan telah dikompaunkan di bawah
subseksyen (1)—

_(a)_ tiada pendakwaan boleh dimulakan selepas itu berkenaan

dengan kesalahan itu terhadap orang yang kepadanya
tawaran untuk mengkompaun telah dibuat; dan

_(b)_ mana-mana haiwan, karkas, pengangkut, bahan atau benda

lain dari mana-mana premis atau pengangkut boleh
dilepaskan atau dilucuthakan oleh pegawai kebajikan
haiwan selepas mengambil kira jenis kesalahan dan
keadaan mana-mana haiwan, karkas, pengangkut, bahan
atau benda lain mengikut terma dan syarat kompaun
tersebut.

**Pemulaan pendakwaan**

**61. Tiada pendakwaan bagi atau berhubung dengan sesuatu**
kesalahan di bawah Akta ini atau mana-mana perundangan
subsidiari di bawah Akta ini boleh dimulakan kecuali oleh atau
dengan keizinan bertulis Pendakwa Raya.

**Kuasa untuk membuat peraturan-peraturan**

**62. (1) Menteri boleh, selepas berunding dengan Lembaga,**
membuat apa-apa peraturan-peraturan yang suai manfaat atau
perlu bagi maksud melaksanakan peruntukan Akta ini.

(2) Khususnya dan tanpa menjejaskan keluasan subseksyen (1),
peraturan-peraturan boleh dibuat bagi maksud yang berikut:

_(a)_ untuk menetapkan semua perkara yang berhubungan

dengan seksyen 24(1);

_(b)_ untuk menetapkan semua perkara yang berhubungan

dengan pengendalian haiwan;

_(c)_ untuk menetapkan semua perkara yang berhubungan dengan

haiwan yang digunakan dalam penyelidikan, ujian dan
pengajaran;

_(d)_ untuk menetapkan semua perkara yang berhubungan dengan

pengurusan dan penjagaan haiwan yang diuji kaji, yang
diselamatkan, yang dipulihkan dan yang ditangkap;


-----

46 _Rang Undang-Undang_

_(e)_ untuk menetapkan perkara yang berhubungan dengan

muatan maksimum termasuklah apa-apa muatan disebabkan
oleh berat penumpang untuk dibawa atau ditarik oleh
haiwan;

_(f)_ untuk menetapkan semua perkara yang berhubungan dengan

langkah-langkah yang harus diambil dalam mengangkut
haiwan sama ada melalui keretapi, jalan, laluan air di
pedalaman, laut atau udara dan dengan apa-apa cara
dan dalam sangkar atau peralatan lain yang melaluinya
mereka boleh diangkut;

_(g)_ untuk menetapkan semua perkara yang berhubungan

dengan pengendalian haiwan sebelum disembelih dan
proses penyembelihan;

_(h)_ untuk menetapkan semua perkara berhubungan dengan

latihan, perumahan, penjagaan, pameran, pertunjukan, atau
bagi pertunjukan persembahan haiwan atau pembiakan
atau penjualan haiwan;

_(i)_ untuk menetapkan semua perkara berhubungan dengan

perlesenan;

_(j)_ untuk menetapkan fi yang kena dibayar di bawah Akta

ini;

_(k)_ untuk menetapkan kesalahan-kesalahan yang boleh

di kompaun;

_(l)_ untuk menetapkan perkara berkaitan kos yang boleh

disapatkan di bawah Akta ini dan apa-apa perundangan
subsidiarinya, amaun kos tersebut atau cara bagaimana ia
dikira, orang yang bertanggungan terhadap pembayaran kos,
dan keadaan di mana mendapatkan kos boleh diremit atau
dikecualikan secara keseluruhan atau sebahagiannya;

_(m)_ untuk menetapkan semua perkara yang berhubungan dengan

kelayakan, pengalaman, kelakuan dan tugas pegawai
kebajikan haiwan dan pembantu sukarela kebajikan
haiwan;

_(n)_ untuk menetapkan semua perkara berhubungan dengan

notis penambahbaikan;

_(o)_ untuk menetapkan semua perkara yang berhubungan dengan

tatacara pengurusan veterinar yang diterima pakai;


-----

_Kebajikan Haiwan_ 47

_(p)_ untuk mengawal pembekal latihan atau pertubuhannya

dalam bidang kebajikan haiwan termasuk modul latihan;
dan

_(q)_ untuk memperuntukkan apa-apa perkara lain yang

dimaksudkan oleh, atau perlu bagi melaksanakan
sepenuhnya, peruntukan Akta ini dan untuk pentadbiran
sewajarnya.

(3) Peraturan-peraturan yang dibuat di bawah seksyen ini boleh
menetapkan apa-apa perbuatan yang melanggar peraturan-peraturan
itu menjadi suatu kesalahan dan boleh menetapkan penalti denda
tidak lebih daripada sepuluh ribu ringgit atau pemenjaraan selama
tempoh tidak lebih daripada dua tahun atau kedua-duanya.

**Kuasa untuk meminda Jadual**

**63.** Menteri boleh, melalui perintah yang disiarkan dalam Warta,
meminda Jadual kepada Akta ini.

**Peruntukan peralihan**

**64. (1) Mana-mana orang yang, pada tarikh permulaan kuat**
kuasa Akta ini, sedang menjalankan aktiviti yang baginya Akta ini
terpakai hendaklah, dalam masa enam bulan dari tarikh permulaan
kuat kuasa Akta ini, memohon untuk mendapatkan lesen di bawah
seksyen 16 dan permohonan itu hendaklah dianggap sebagai
suatu permohonan baru dan bukanlah sebagai permohonan bagi
pembaharuan lesen.

(2) Apabila diterima suatu permohonan di bawah subseksyen (1),
Lembaga hendaklah mengeluarkan perakuan penerimaan kepada
orang itu.

(3) Sementara menunggu keputusan permohonan, seseorang itu
boleh terus menjalankan aktiviti itu.


-----

48 _Rang Undang-Undang_

Jadual

[Seksyen 15]

_Aktiviti yang melibatkan haiwan_

Aktiviti berikut dianggap sebagai aktiviti yang melibatkan penggunaan haiwan
bagi maksud Akta ini:

1. Penginapan haiwan

2. Menunggang dan mengepung haiwan

3. Haiwan Persembahan

4. Pembiakan haiwan

5. Penyelidikan, ujian dan pengajaran haiwan

6. Penyelamatan dan pemulihan haiwan

7. Aktiviti yang berhubungan dengan tempat perlindungan dan pengurungan

haiwan

8. Kuarantin haiwan

9. Latihan haiwan

10. Aktiviti tempat kurungan haiwan hidup untuk jualan

11. Penyembelihan haiwan

12. Pelupusan haiwan

13. Kawalan haiwan terbiar oleh mana-mana individu, organisasi atau badan

korporat

HURAIAN

Rang Undang-Undang Kebajikan Haiwan ini bertujuan untuk mengadakan
peruntukan bagi pengurusan kebajikan dan kesejahteraan haiwan, pelesenan
aktiviti yang melibatkan haiwan, penubuhan Lembaga Kebajikan Haiwan,
pencegahan penganiayaan kepada haiwan dan bagi perkara-perkara lain yang
berkaitan dengannya.

Bahagian I

2. Bahagian I Akta yang dicadangkan mengandungi perkara permulaan.

_Fasal 1 mengandungi tajuk ringkas, pemakaian dan bertujuan membenarkan_

Menteri untuk menetapkan tarikh permulaan kuat kuasa Akta yang
dicadangkan.


-----

_Kebajikan Haiwan_ 49

_Fasal 2 mengandungi takrif ungkapan tertentu yang digunakan dalam Akta_

yang dicadangkan.

Bahagian II

3. Bahagian II Akta yang dicadangkan mengandungi peruntukan yang
berhubungan dengan penubuhan Lembaga Kebajikan Haiwan (“Lembaga”).

_Fasal 3 bertujuan untuk mengadakan peruntukan bagi penubuhan_

Lembaga.

_Fasal 4 menyatakan fungsi Lembaga._

_Fasal 5 bertujuan untuk mengadakan peruntukan bagi pewakilan fungsi_

Lembaga kepada mana-mana suatu jawatankuasa yang ditubuhkan di bawah
seksyen 13 atau mana-mana pegawai awam.

_Fasal 6 mengandungi peruntukan mengenai keanggotaan Lembaga dan_

perkara yang berhubungan dengan keanggotaan Lembaga.

_Fasal 7 bertujuan untuk memberi Menteri kuasa melantik anggota silih ganti._

_Fasal 8 mengandungi peruntukan mengenai tempoh jawatan bagi anggota_

Lembaga.

_Fasal 9 mengadakan peruntukan bagi pembayaran elaun dan perbelanjaan_

kepada anggota Lembaga, anggota silih ganti dan mana-mana orang yang
diundang untuk menghadiri mana-mana mesyuarat Lembaga.

_Fasal 10 bertujuan untuk mengadakan peruntukan bagi pembatalan pelantikan_

anggota Lembaga dan peletakan jawatan mereka.

_Fasal 11 menyatakan hal keadaan yang menjadikan jawatan seseorang_

anggota Lembaga itu kosong.

_Fasal 12 mengandungi peruntukan bagi mesyuarat Lembaga._

_Fasal 13 bertujuan untuk memberi Lembaga kuasa menubuhkan jawatankuasa_

bagi membantunya.

_Fasal 14 bertujuan untuk memberi Menteri kuasa untuk memberikan arahan_

kepada Lembaga.

Bahagian III

4. Bahagian III Akta yang dicadangkan memperkatakan kehendak pelesenan,
dsb.

_Fasal 15 mengandungi peruntukan mengenai kehendak bagi aktiviti yang_

melibatkan haiwan dilesenkan. Fasal ini juga menyatakan bahawa lesen tidak
diperlukan untuk aktiviti penyembelihan haiwan bagi maksud keagamaan dan
adat.


-----

50 _Rang Undang-Undang_

_Fasal 16 menyatakan peruntukan berhubung dengan permohonan dan_

pengeluaran lesen.

_Fasal 17 bertujuan untuk melarang pindah milik suatu lesen._

_Fasal 18 mengandungi peruntukan mengenai tempoh lesen yang dikeluarkan_

atau diperbaharui.

_Fasal 19 mengandungi peruntukan mengenai pembaharuan lesen._

_Fasal 20 mengandungi peruntukan mengenai mempamerkan lesen._

_Fasal 21 memperuntukkan bahawa Lembaga boleh menggantung atau_

membatalkan suatu lesen dalam hal keadaan tertentu.

_Fasal 22 bertujuan untuk membenarkan pemohon untuk merayu terhadap_

apa-apa keputusan Lembaga kepada Menteri.

_Fasal 23 bertujuan untuk tidak membenarkan seseorang yang pernah_

disabitkan dengan suatu kesalahan di bawah Akta yang dicadangkan atau manamana perundangan subsidiarinya untuk memegang apa-apa lesen. Larangan itu
bermula pada tarikh prosiding berkenaan dengan sabitan diperuntukan dengan
muktamad.

Bahagian IV

5. Bahagian IV Akta yang dicadangkan mengandungi perkara yang berhubung
dengan kebajikan haiwan.

_Fasal 24 menyatakan kewajipan pemunya haiwan dan pemegang lesen untuk_

memastikan kebajikan haiwan. _Fasal ini juga menyatakan lima keperluan_
haiwan yang perlu dipenuhi oleh pemunya dan pemegang lesen.

_Fasal 25 mengandungi peruntukan mengenai notis penambahbaikan yang_

boleh disampaikan kepada pemunya atau pemegang lesen oleh pegawai kebajikan
haiwan kerana gagal mematuhi _fasal 24._

_Fasal 26 mengandungi peruntukan mengenai haiwan yang digunakan dalam_

penyelidikan, ujian dan pengajaran dan bagi perkara-perkara yang berkaitan
dengannya.

_Fasal 27 mengandungi peruntukan mengenai kewajipan pemunya atau_

pengendali yang berhubungan dengan pengangkutan haiwan.

_Fasal 28 menyatakan larangan penjualan haiwan kepada seseorang yang di_

bawah umur di bawah umur dua belas tahun.

Bahagian V

6. Bahagian V Akta yang dicadangkan mengandungi peruntukan yang
berhubungan dengan penganiayaan kepada haiwan.


-----

_Kebajikan Haiwan_ 51

_Fasal 29 menyatakan kesalahan-kesalahan yang berhubungan dengan_

penganiayaan terhadap haiwan dan juga aktiviti-aktiviti yang tidak dikira
sebagai tindakan penganiayaan haiwan.

_Fasal 30 mengandungi peruntukan bagi larangan penggunaan senjata api_

untuk membunuh anjing, kucing dan haiwan lain sebagaimana yang ditetapkan
oleh Menteri. _Fasal ini juga menerangkan pembunuhan haiwan boleh dalam_
keadaan-keadaan tertentu.

_Fasal 31 mengandungi peruntukan bagi pemberian racun tanpa kebenaran_

yang sah atau sebab yang munasabah.

_Fasal 32 mengandungi peruntukan yang berhubungan dengan urus niaga_

perlagaan haiwan.

_Fasal 33 mengandungi peruntukan mengenai kegagalan mana-mana orang_

yang untuk menjalankan penjagaan dan pengawasan yang munasabah, tanpa
niat, berhubung dengan perlindungan haiwan.

Bahagian VI

7. Bahagian VI Akta yang dicadangkan mengandungi peruntukan yang
berhubung dengan haiwan dalam distres.

_Fasal 34 menyatakan peranan dan kuasa doktor veterinar berdaftar dan_

kuasa serta tugas pegawai kebajikan haiwan yang berhubungan dengan haiwan
dalam distres.

_Fasal 35 mengadakan peruntukan mengenai perintah oleh mahkamah_

berhubung dengan haiwan yang diambil milik.

Bahagian VII

8. Bahagian VII Akta yang dicadangkan mengandungi peruntukan yang
berhubungan dengan penguatkuasaan.

_Fasal 36 bertujuan untuk memberi Menteri kuasa untuk memberi kuasa_

kepada mana-mana pegawai awam untuk menjalankan kuasa penguatkuasaan
di bawah Akta yang dicadangkan.

_Fasal 37 bertujuan untuk memberi Lembaga untuk memberi kuasa kepada_

mana-mana orang yang berkelayakan untuk membantu pegawai kebajikan
haiwan.

_Fasal 38 memperuntukkan bahawa setiap pegawai kebajikan haiwan yang_

diberi kuasa di bawah fasal 36 hendaklah diberikan kad kuasa dan hendaklah
apabila diminta mengemukakan kadnya apabila perlu.

_Fasal 39 mengadakan peruntukan bagi kuasa pegawai kebajikan haiwan_

untuk menyiasat mana-mana kesalahan di bawah Akta yang dicadangkan.

_Fasal 40,_ _41,_ _42 dan_ _43 memperkatakan peruntukan yang berhubungan_

dengan penggeledahan dan penyitaan tanpa waran, kuasa pegawai kebajikan
haiwan untuk memasuki premis, kuasa pegawai kebajikan haiwan untuk


-----

52 _Rang Undang-Undang_

memberhentikan, menggeledah dan menyita pengangkut, kuasa pegawai
kebajikan haiwan untuk memeterai premis dan pengangkut.

_Fasal 44 bertujuan untuk mengenakan kewajipan ke atas pegawai kebajikan_

haiwan untuk menyediakan senarai benda yang disita.

_Fasal 45 dan 46 memperkatakan peruntukan bagi perintah mahkamah untuk_

menahan haiwan, karkas, dsb., yang disita di bawah Akta yang dicadangkan
dan perintah mahkamah berhubung dengan haiwan, karkas, dsb., yang disita
di bawah Akta yang dicadangkan, masing-masing.

_Fasal 47 memperuntukkan bahawa pegawai kebajikan haiwan boleh meminta_

bantuan dari mana-mana orang untuk memeriksa benda yang berkaitan dengan
kesalahan.

_Fasal 48 bertujuan untuk memperuntukkan bahawa kos memegang apa-_

apa benda yang disita di bawah Akta yang dicadangkan hendaklah menjadi
hutang yang kena dibayar kepada Kerajaan dan boleh didapatkan sewajarnya
jika orang itu didapati bersalah atas suatu kesalahan.

_Fasal 49 memperuntukkan bahawa tiada kos atau ganti rugi yang berbangkit_

daripada penyitaan apa-apa benda dalam menjalankan atau berupa penjalanan
kuasa di bawah Akta yang dicadangkan boleh didapatkan dalam mana-mana
prosiding di hadapan mana-mana mahkamah melainkan jika penyitaan itu
dibuat tanpa sebab yang munasabah.

Bahagian VIII

9. Bahagian VII Akta yang dicadangkan mengandungi peruntukan yang
berhubung dengan kuasa sampingan mahkamah.

_Fasal 50 mengadakan peruntukan mengenai hukuman yang dikenakan kepada_

mana-mana orang yang melakukan kesalahan kali kedua atau berikutnya.

_Fasal 51 mengadakan peruntukan mengenai bagi pelucuthakan hak milik_

haiwan kepada mana-mana orang yang disabitkan dengan kesalahan di bawah
seksyen 26, 29, 30, 31, atau 32 Akta yang dicadangkan.

_Fasal 52 mengadakan peruntukan mengenai bahawa mana-mana orang_

boleh hilang kelayakan daripada memiliki, menyimpan, mengambil bahagian
dalam penyimpanan haiwan, dan menjadi pihak pada suatu perkiraan yang di
bawahnya dia berhak untuk mengawal atau mempengaruhi cara haiwan itu
disimpan, jika disabitkan dengan kesalahan yang _fasal ini diguna pakai._

_Fasal 53 memperkatakan peruntukan yang berhubungan dengan penyitaan_

haiwan yang berhubung dengan kehilangan kelayakan.

_Fasal 54 memperkatakan tentang kuasa mahkamah untuk memberikan perintah_

bagi haiwan untuk dimusnahkan berdasarkan keterangan yang diberikan oleh
doktor veterinar berdaftar atau pegawai kebajikan haiwan, bahawa ia wajar
dilakukan sedemikian bagi kepentingan haiwan tersebut.


-----

_Kebajikan Haiwan_ 53

_Fasal 55 mengadakan peruntukan tentang peruntukan pelucuthakan item_

yang digunakan dalam atau berhubung dengan kesalahan.

Bahagian IX

10. Bahagian IX Akta yang dicadangkan memperkatakan tentang peruntukan

am.

_Fasal 56_ mengadakan peruntukan bagi kesalahan yang dilakukan oleh

pertubuhan perbadanan.

_Fasal 57 bertujuan untuk melarang mana-mana orang daripada mengingkari_

apa-apa perintah yang sah yang dikeluarkan oleh Menteri.

_Fasal 58 mengadakan peruntukan mengenai gambar atau salinan gambar_

haiwan untuk diterima sebagai keterangan di mahkamah.

_Fasal 59 mengadakan peruntukan bagi perlindungan ahli Lembaga, pegawai_

yang diberi kuasa, doktor veterinar berdaftar atau mana-mana orang lain yang
menjalankan kuasa di bawah Akta yang dicadangkan daripada tindakan guaman
jika tindakan itu dilakukan dengan suci hati.

_Fasal 60 berkaitan dengan pengkompaunan kesalahan._

_Fasal 61 bertujuan untuk mengadakan peruntukan bagi pemulaan_

pendakwaan.

_Fasal 62 bertujuan untuk memberi Menteri kuasa untuk membuat peraturan-_

peraturan selepas berunding dengan Lembaga.

_Fasal 63 bertujuan untuk memberi Menteri kuasa untuk meminda Jadual_

melalui suatu perintah yang disiarkan dalam _Warta._

_Fasal 64 memperkatakan mengenai peruntukan peralihan._

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(PU2)2909/IV]


-----

-----

-----

