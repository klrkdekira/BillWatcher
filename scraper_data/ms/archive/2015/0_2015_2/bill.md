---
Year: 2015
Bill: D.R. 11/2015 - Rang Undang-Undang Bekalan Elektrik (Pindaan) 2015 (Lulus)
Title: D.R. 11/2015 - Rang Undang-Undang Bekalan Elektrik (Pindaan) 2015 (Lulus)
Download URL: https://www.parlimen.gov.my/files/billindex/pdf/2015/WJW004645%20BM%20DR11.pdf
URL: https://www.parlimen.gov.my/files/billindex/pdf/2015/WJW004645%20BM%20DR11.pdf
---
---
Reading:
D.R. 11/2015
Bacaan Pertama Pada:15/06/2015
Bacaan Kedua Pada:17/06/2015
Dibentang Oleh:YB Datuk Seri Panglima Dr. Maximus Johnity Ongkili (Menteri Tenaga, Teknologi Hijau dan Air)
Diluluskan Pada:18/06/2015
Dibentang Oleh:YB Dato` Seri Mahdzir bin Khalid
---

_Bekalan Elektrik (Pindaan)_ 1

**D.R. 11/2015**

RANG UNDANG-UNDANG

_b e r n a m a_

Suatu Akta untuk meminda Akta Bekalan Elektrik 1990.

[ ]

**DIPERBUAT oleh Parlimen Malaysia seperti yang berikut:**

**Tajuk ringkas, permulaan kuat kuasa dan pemakaian**

**1.** (1) Akta ini bolehlah dinamakan Akta Bekalan Elektrik
(Pindaan) 2015.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan Menteri_
boleh menetapkan tarikh yang berlainan bagi permulaan kuat kuasa
Akta ini di bahagian-bahagian yang berlainan di Malaysia.

(3) Akta ini hendaklah terpakai di seluruh Malaysia; walau
bagaimanapun Menteri boleh, melalui perintah, menggantung
penguatkuasaan keseluruhan atau mana-mana peruntukan Akta
ini di mana-mana Negeri.

**Pindaan am**

**2.** Akta Bekalan Elektrik 1990 [Akta 447], yang disebut “Akta
ibu” dalam Akta ini, dipinda dengan menggantikan perkataan
“adalah melakukan” di mana-mana jua terdapat dengan perkataan
“melakukan”.


-----

2 _Rang Undang-Undang_

**Pindaan seksyen 2**

**3.** Seksyen 2 Akta ibu dipinda—

_(a)_ dengan memasukkan selepas takrif “elektrik” takrif yang

berikut:

‘ “faktor kuasa” ertinya nisbah kuasa aktif pada
kuasa ketara;’;

_(b)_ dengan memasukkan selepas takrif ‘“hidup” atau “bertenaga”’

takrif yang berikut:

‘ “ infrastruktur bekalan elektrik” ertinya—

_(a)_ stesen jana kuasa;

_(b)_ talian bekalan utama dan talian bekalan;

_(c)_ pencawang bagi penukaran, pengubahan atau

pengawalan elektrik;

_(d)_ kelengkapan bagi pemeteran, pemantauan atau

pengawalan elektrik; dan

_(e)_ apa-apa dawai, kelengkapan dan laluan termasuk

terowong dan lubang atau lain-lain yang
digunakan bagi, atau berkaitan dengan,
penjanakuasaan, penghantaran, pengagihan
atau pembekalan elektrik,

pemegang lesen;’;

_(c)_ dengan memasukkan selepas takrif “jana kuasa” takrif

yang berikut:

‘ “jualan” ertinya aktiviti membekal dan menjual
elektrik kepada pengguna akhir;’;

_(d)_ dalam takrif “kelengkapan”—

(i) dengan memotong koma selepas perkataan

“tenaga”;


-----

_Bekalan Elektrik (Pindaan)_ 3

(ii) dengan memasukkan selepas perkataan “tenaga”

perkataan “atau komunikasi”; dan

(iii) dengan memasukkan selepas perkataan “aksesori”

perkataan “, produk elektrik, kelengkapan elektrik
pengguna”;

_(e)_ dengan memasukkan selepas takrif “kelengkapan” takrif

yang berikut:

‘ “kelengkapan elektrik pengguna” ertinya suatu
perkakas, produk, dawai, peranti, aksesori atau apa-apa
bahagiannya, yang menggunakan elektrik bervoltan
rendah yang—

_(a)_ dijual kepada orang awam; atau

_(b)_ tidak memerlukan kemahiran khusus dalam

pengendaliannya;’;

_(f)_ dengan memasukkan selepas takrif “kelengkapan elektrik

pengguna” takrif yang berikut:

‘ “kerja elektrik” ertinya apa-apa kerja yang
dilaksanakan atau yang dijalankan pada suatu pepasangan
elektrik dan termasuklah pemasangan, pembinaan,
pendirian atau pembaikan, pengubahan struktur,
penggantian mana-mana bahagiannya, penambahan
apa-apa bahagian padanya atau penjalanan apa-apa
kerja bagi maksud penyenggaraannya, tetapi tidak
termasuk kerja berhubung dengan—

_(a)_ pengilangan suatu pepasangan elektrik atau

pemasangan dalam proses, atau berkaitan dengan,
pengilangannya bagi maksud menghasilkan
barang baru; atau

_(b)_ peminyakan, penggrisan, pembersihan atau

pengecatan suatu pepasangan elektrik;’;

_(g)_ dengan memasukkan selepas takrif “keselamatan diri”

takrif yang berikut:

‘ “Ketua Pegawai Eksekutif” ertinya Ketua Pegawai
Eksekutif Suruhanjaya;’;


-----

_Rang Undang-Undang_

_(h)_ dengan memasukkan selepas takrif “Ketua Pegawai

Eksekutif” takrif yang berikut:

‘ “komunikasi” mempunyai erti yang diberikan
kepadanya di bawah Akta Komunikasi dan Multimedia
1998 [Akta 588];’;

_(i)_ dengan memasukkan selepas takrif “konduktor” takrif

yang berikut:

‘ “kualiti kuasa” ertinya ciri-ciri elektrik pada
titik yang diberikan pada suatu sistem elektrik, yang
dinilaikan dengan membandingkannya dengan suatu
set parameter rujukan teknikal seperti magnitud voltan
dan arus, frekuensi atau bentuk gelombang;’;

_(j)_ dengan memasukkan selepas takrif “mati” takrif yang

berikut:

‘ “mengasingkan” ertinya mengenal pasti dan
memencilkan aktiviti, aset, kos, hasil dan obligasi
perkhidmatan Pengendali Sistem atau Pembeli Tunggal
daripada pemegang lesen yang disebut masing-masing
dalam seksyen 22a dan 22b melalui pemisahan
perakaunan, kewangan atau perundangan atau cara
lain sebagaimana yang ditentukan oleh Suruhanjaya
untuk memastikan pengurusan Pengendali Sistem
atau Pembeli Tunggal boleh bertindak secara bebas
daripada aktiviti di bawah lesen pemegang lesen dan
untuk memudahkan persaingan yang berkesan dan
meningkatkan ketelusan dalam pengendalian sistem
kuasa;’;

_(k)_ dengan memasukkan selepas takrif “Menteri” takrif yang

berikut:

‘ “meter” ertinya apa-apa perkakas, alat, kelengkapan
atau peranti yang digunakan bagi maksud mengukur
dan merekodkan jumlah tenaga elektrik atau permintaan
maksimum atau faktor kuasa atau mana-mana
gabungannya;’;

_(l)_ dengan memasukkan selepas takrif “pegawai diberi kuasa”

takrif yang berikut:

‘ “Pembeli Tunggal” ertinya mana-mana orang atau
sesuatu unit, jabatan atau bahagian yang membentuk
sebahagian daripada pemegang lesen yang diberi kuasa
di bawah subseksyen 22b(1) bertanggungjawab bagi


-----

_Bekalan Elektrik (Pindaan)_ 5

pengurusan pemerolehan elektrik dan perkhidmatan yang
berkaitan, yang termasuklah perancangan, penjadualan,
pemerolehan dan penyelesaian, dan apa-apa fungsi
lain sebagaimana yang ditetapkan;’;

_(m)_ dengan memasukkan selepas takrif “penebat” takrif yang

berikut:

‘ “Pengendali Sistem” ertinya mana-mana orang atau
sesuatu unit, jabatan atau bahagian yang membentuk
sebahagian daripada pemegang lesen yang diberi
kuasa di bawah subseksyen 22a(1) bertanggungjawab
bagi jaminan sistem, perancangan pengendalian,
penghantaran unit jana kuasa, pengendalian masa nyata
dan pengawalan sistem kuasa dan apa-apa fungsi lain
sebagaimana yang ditetapkan;’;

_(n)_ dalam takrif “pepasangan”, dengan memasukkan selepas

perkataan “talian bekalan” perkataan “, infrastruktur
bekalan elektrik, pepasangan elektrik domestik dan bukan
domestik”;

_(o)_ dengan memasukkan selepas takrif “pihak pengurusan”

takrif yang berikut:

‘ “produk elektrik” ertinya apa-apa kelengkapan,
peranti atau perkakas selain kelengkapan elektrik
pengguna;’;

_(p)_ dengan memasukkan selepas takrif “produk elektrik” takrif

yang berikut:

‘ “rangkaian pengagihan elektrik” ertinya sesuatu
sistem atau sebahagian daripada sesuatu sistem pada
voltan nominal di bawah 66 kilovolt pada talian
atau kabel elektrik, pencawang dan kelengkapan dan
bangunan yang berkaitan bagi pengagihan elektrik
tanpa mengira sama ada loji jana kuasa bersambung
dengan sistem itu;’;

_(q)_ dengan memasukkan selepas takrif “rangkaian pengagihan

elektrik” takrif yang berikut:

‘ “rangkaian penghantaran elektrik” ertinya sesuatu
sistem atau sebahagian daripada sesuatu sistem pada
voltan nominal 66 kilovolt dan ke atas pada talian


-----

6 _Rang Undang-Undang_

bekalan utama atau kabel, pencawang dan kelengkapan
dan bangunan yang berkaitan yang digunakan bagi
menyalurkan elektrik—

_(a)_ dari suatu stesen jana kuasa ke suatu

pencawang;

_(b)_ dari satu stesen jana kuasa ke stesen jana kuasa

yang lain;

_(c)_ dari satu pencawang ke pencawang yang lain;

_(d)_ ke atau dari mana-mana titik saling hubungan;

atau

_(e)_ ke pengguna akhir;’;

_(r)_ dengan memasukkan selepas takrif “sistem” takrif yang

berikut:

‘ “sistem kuasa” ertinya sesuatu sistem gabungan
yang terdiri daripada suatu rangkaian penghantaran
elektrik, rangkaian pengagihan elektrik dan stesen jana
kuasa yang bersambung dengan rangkaian penghantaran
elektrik itu dan termasuklah sebahagian daripada sistem
itu;’;

_(s)_ dengan memotong takrif “voltan amat tinggi”; dan

_(t)_ dengan memotong takrif “voltan tinggi”.

**Pindaan seksyen 4**

**4.** Seksyen 4 Akta ibu dipinda—

_(a)_ dalam perenggan (b), dengan memasukkan selepas perkataan

“menentukan” perkataan “standard pembekalan dan
perkhidmatan,”;

_(b)_ dalam perenggan _(d)—_

(i) dengan menggantikan perkataan “untuk memajukan

kepentingan pengguna elektrik yang dibekalkan
oleh pemegang lesen berkenaan dengan—”
dengan perkataan “untuk menjalankan fungsi
pengawalseliaan berkenaan dengan kepentingan
pengguna dan penguatkuasaan berkenaan
dengan—”;


-----

_Bekalan Elektrik (Pindaan)_ 7

(ii) dalam subperenggan (ii), dengan memotong

perkataan “dan” di hujung subperenggan itu;

(iii) dalam subperenggan (iii), dengan memasukkan

perkataan “dan” di hujung subperenggan itu;
dan

(iv) dengan memasukkan selepas subperenggan (iii)

subperenggan yang berikut:

“(iv) kualiti bekalan elektrik yang termasuklah

kebolehpercayaan dan kualiti kuasa;”;

_(c)_ dengan memasukkan selepas perenggan _(e) perenggan_

yang berikut:

“(ea) untuk mengawal selia aktiviti pemegang lesen

supaya semua permintaan yang munasabah bagi
elektrik dipenuhi;”;

_(d)_ dalam perenggan (f) dalam teks bahasa Inggeris, dengan

menggantikan perkataan “secure” dengan perkataan
“ensure”;

_(e)_ dengan memasukkan selepas perenggan _(g) perenggan_

yang berikut:

“(ga) untuk menggalakkan pembangunan dan

penyenggaraan sistem yang selamat dan berkesan
bagi penjanakuasaan, penghantaran, pengagihan
dan pembekalan elektrik kepada pengguna dan
penambahbaikan kehendak keselamatan yang
berterusan;

_(gb) untuk menguatkuasakan standard bagi pepasangan_

elektrik dan infrastruktur bekalan elektrik
pemegang lesen, produk elektrik dan kelengkapan
elektrik pengguna;”;

_(f)_ dengan menggantikan perenggan _(k) dengan perenggan_

yang berikut:

“(k) untuk mengadakan peruntukan, jika perlu, bagi

pendaftaran apa-apa pepasangan, orang yang
memberikan perkhidmatan yang berhubungan
dengan penggunaan elektrik dengan cekap, unit


-----

8 _Rang Undang-Undang_

pendawaian persendirian, kontraktor elektrik,
kontraktor perkhidmatan elektrik, kontraktor
pembaikan elektrik, pengilang dan pengimport,
pusat atau institusi latihan dan peperiksaan, badan
penilaian pematuhan dan mana-mana orang yang
kompeten, sebagaimana yang ditetapkan;”;

_(g)_ dalam perenggan (la), dengan memotong perkataan “dan”

di hujung perenggan itu; dan

_(h)_ dengan memasukkan selepas perenggan _(la) perenggan_

yang berikut:

“(lb) untuk mengkaji semula atau mengaudit apa-apa

maklumat yang dikehendaki untuk diberikan
oleh pemegang lesen kepada Suruhanjaya;

_(lc) untuk mengaudit atau menyebabkan supaya_

diaudit aktiviti mana-mana pemegang lesen
atau mana-mana orang yang ditentukan oleh
Suruhanjaya; dan”.

**Penggantian seksyen** **4a**

**5.** Akta ibu dipinda dengan menggantikan seksyen 4a dengan
seksyen yang berikut:

“Pegawai diberi kuasa

**4a. (1) Menteri boleh secara bertulis memberi mana-mana**
pegawai awam atau pegawai Suruhanjaya kuasa untuk
menjalankan kuasa penguatkuasaan di bawah Akta ini.

(2) Mana-mana pegawai itu hendaklah disifatkan sebagai
pekhidmat awam mengikut pengertian Kanun Keseksaan

[Akta 574].

(3) Dalam menjalankan mana-mana kuasa penguatkuasaan
di bawah Akta ini, seseorang pegawai diberi kuasa hendaklah,
apabila diminta, mengemukakan kepada orang yang terhadapnya
dia bertindak kuasa yang dikeluarkan kepadanya oleh
Menteri.”.


-----

_Bekalan Elektrik (Pindaan)_ 9

**Seksyen baru** **5a dan** **5b**

**6.** Akta ibu dipinda dengan memasukkan selepas seksyen 5
seksyen yang berikut:

“Kos memegang benda yang disita

**5a. Jika apa-apa kelengkapan, alat, bahan, buku, rekod, akaun,**
dokumen, barang atau benda yang disita di bawah Akta
ini atau perundangan subsidiarinya dipegang dalam jagaan
Kerajaan atau Suruhanjaya sementara menunggu penyelesaian
apa-apa prosiding berkenaan dengan suatu kesalahan di bawah
Akta ini atau perundangan subsidiarinya, kos bagi memegang
kelengkapan, alat, bahan, buku, rekod, akaun, dokumen,
barang atau benda itu dalam jagaan hendaklah, sekiranya
mana-mana orang didapati telah melakukan suatu kesalahan,
menjadi hutang yang kena dibayar kepada Kerajaan atau
Suruhanjaya, mengikut mana-mana yang berkenaan, oleh
orang itu dan hendaklah didapatkan dengan sewajarnya.

**Pelepasan benda yang disita**

**5b. (1) Jika apa-apa kelengkapan, alat, bahan, buku, rekod,**
akaun, dokumen, barang atau benda telah disita di bawah
Akta ini, pegawai diberi kuasa yang membuat penyitaan
itu boleh, pada bila-bila masa selepas itu, dengan keizinan
Pendakwa Raya, melepaskan kelengkapan, alat, bahan, buku,
rekod, akaun, dokumen, barang atau benda itu kepada orang
yang diputuskan olehnya sebagai berhak secara sah kepada
kelengkapan, alat, bahan, buku, rekod, akaun, dokumen, barang
atau benda itu jika dia berpuas hati bahawa kelengkapan,
alat, bahan, buku, rekod, akaun, dokumen, barang atau
benda itu tidak dikehendaki selainnya bagi maksud apa-apa
prosiding di bawah Akta ini atau perundangan subsidiarinya,
atau bagi maksud apa-apa pendakwaan di bawah mana-mana
undang-undang bertulis yang lain, dan dalam hal ini, pegawai
yang membuat penyitaan itu atau Kerajaan, Suruhanjaya
atau mana-mana orang yang bertindak bagi pihak Kerajaan
atau Suruhanjaya tidak boleh bertanggungan bagi apa-apa
prosiding oleh mana-mana orang jika penyitaan dan pelepasan
kelengkapan, alat, bahan, buku, rekod, akaun, dokumen,
barang atau benda itu telah dibuat dengan suci hati.


-----

10 _Rang Undang-Undang_

(2) Suatu rekod secara bertulis hendaklah dibuat oleh
pegawai diberi kuasa yang membuat pelepasan apa-apa benda
di bawah subseksyen (1) yang menyatakan secara terperinci
hal keadaan dan sebab bagi pelepasan itu dan menghantar
salinan rekod itu kepada Pendakwa Raya.”.

**Pindaan seksyen 7**

**7.** Akta ibu dipinda dengan memotong seksyen 7.

**Pindaan seksyen 8**

**8.** Seksyen 8 Akta ibu dipinda—

_(a)_ dengan memotong perkataan “atau” di hujung perenggan

_(c);_

_(b)_ dengan memasukkan selepas perenggan _(c)_ perenggan

yang berikut:

“(ca) enggan untuk memberi mana-mana pegawai

Suruhanjaya apa-apa maklumat yang dengan
munasabahnya mungkin dikehendaki daripadanya
dan yang ada dalam pengetahuannya atau
yang dia mempunyai kuasa untuk memberikan
berhubung dengan apa-apa perkara di bawah
fungsi, tugas dan kuasa Suruhanjaya di bawah
seksyen 4; atau”;

_(c)_ dengan menggantikan perkataan “lima ribu” dengan

perkataan “lima puluh ribu”; dan

_(d)_ dengan menggantikan perkataan “dua tahun” dengan

perkataan “tiga tahun”.

**Pindaan seksyen 9**

**9.** Seksyen 9 Akta ibu dipinda—

_(a)_ dalam subseksyen (1)—

(i) dengan menggantikan perkataan “Tertakluk kepada

apa-apa pengecualian yang” dengan perkataan
“Tertakluk kepada apa-apa pengecualian yang
diberikan di bawah Akta ini”; dan


-----

_Bekalan Elektrik (Pindaan)_ 11

(ii) dalam teks bahasa kebangsaan, dengan

menggantikan perkataan “mengikut terma
sesuatu lesen yang membenarkan dengan nyata”
dengan perkataan “mengikut terma dan syarat
sesuatu lesen sebagaimana yang ditetapkan yang
membenarkan”;

_(b)_ dalam subseksyen (2), dengan memasukkan sebelum

perkataan “syarat” perkataan “terma dan”;

_(c)_ dengan memasukkan selepas subseksyen (2a) subseksyen

yang berikut:

“(2b) Walau apa pun subseksyen (2), Suruhanjaya
boleh memberikan suatu lesen apabila fi dibayar
dan atas apa-apa syarat sebagaimana yang ternyata
dikehendaki atau suai manfaat memandangkan tugas
yang dikenakan oleh seksyen 4 berkenaan dengan
apa-apa pepasangan yang ditetapkan.

(2c) Suruhanjaya boleh, dari semasa ke semasa,
mengeluarkan kod, garis panduan atau arahan berkenaan
dengan apa-apa pepasangan.”; dan

_(d)_ dengan memasukkan selepas subseksyen (6) subseksyen

yang berikut:

“(7) Suruhanjaya boleh, dengan kelulusan Menteri,
pada bila-bila masa—

_(a)_ mengenakan apa-apa terma atau syarat tambahan

ke atas lesen, termasuk lesen sedia ada; atau

_(b)_ meminda apa-apa terma atau syarat yang dikenakan

ke atas lesen itu,

mengikut tatacara sebagaimana yang boleh ditetapkan.”.

**Seksyen baru** **9a, 9b, 9c, 9d dan** **9e**

**10.** Akta ibu dipinda dengan memasukkan selepas seksyen 9
seksyen yang berikut:

“Obligasi untuk mengemukakan pelan perniagaan

**9a. (1) Suruhanjaya boleh meminta mana-mana pemegang**
lesen untuk mengemukakan rancangan perniagaan boleh
pinda lima tahun, atau apa-apa tempoh lain sebagaimana
yang ditentukan oleh Suruhanjaya, yang dikemaskinikan atas


-----

12 _Rang Undang-Undang_

asas tahunan atau apa-apa tempoh masa lain sebagaimana
yang ditentukan oleh Suruhanjaya mengikut tatacara yang
diperuntukkan dalam garis panduan yang dikeluarkan oleh
Suruhanjaya.

(2) Mana-mana pemegang lesen yang melanggar seksyen
ini melakukan suatu kesalahan.

**Kehendak bagi pelesenan**

**9b. (1) Walau apa pun mana-mana peruntukan lain Akta ini,**
jika pada bila-bila masa ternyata pada Suruhanjaya bahawa
seorang pemegang lesen tidak mematuhi apa-apa kehendak
atau memenuhi apa-apa kewajipan atau obligasinya di
bawah Akta ini atau perundangan subsidiarinya atau syarat
lesen, Suruhanjaya boleh menghendaki pemegang lesen itu
untuk membetulkan ketidakpatuhan itu atau untuk mematuhi
kehendak, kewajipan atau obligasi atau syarat lesen itu dalam
tempoh yang dinyatakan.

(2) Pemegang lesen yang disebut dalam subseksyen (1)
hendaklah mengambil segala langkah yang munasabah untuk
mematuhi dan mengemukakan laporan pematuhan berkala
tentang langkah yang diambil sehingga memuaskan hati
Suruhanjaya.

(3) Mana-mana pemegang lesen yang melanggar seksyen
ini melakukan suatu kesalahan.

**Standard prestasi pembekalan dan perkhidmatan oleh**
**pemegang lesen**

**9** **c. (1) Suruhanjaya boleh, dari semasa ke semasa,**
mengeluarkan kod, garis panduan atau arahan mengenai
apa-apa standard prestasi pembekalan dan perkhidmatan
untuk dilaksanakan oleh pemegang lesen termasuk tatacara
bagi—

_(a)_ memenuhi dengan munasabah kehendak pengguna;

_(b)_ pengendalian aduan dan pertikaian pengguna;

_(c)_ tatacara bagi pampasan pengguna dalam hal pelanggaran

standard prestasi atau pelanggaran mana-mana obligasi
pemegang lesen di bawah Akta; dan

_(d)_ perlindungan maklumat pengguna.


-----

_Bekalan Elektrik (Pindaan)_ 13

(2) Apa-apa tindakan yang diambil oleh Suruhanjaya
menurut seksyen ini berkenaan dengan apa-apa kegagalan oleh
mana-mana pemegang lesen untuk memenuhi standard yang
disebut dalam subseksyen (1), tidak boleh menjejaskan atau
menyentuh apa-apa remedi lain yang mungkin ada berkenaan
dengan tindakan atau peninggalan oleh pemegang lesen yang
menjadi kegagalan itu di bawah mana-mana undang-undang
lain, termasuk Akta Perlindungan Pengguna 1999 [Akta 599].

(3) Suruhanjaya boleh mengarahkan pemegang lesen untuk
menyediakan apa-apa maklumat tentang tahap prestasi yang
dicapai dan perkhidmatan yang disediakan berkenaan dengan
standard yang disebut dalam subseksyen (1) kepada pengguna
atau bakal pengguna.

(4) Pemegang lesen hendaklah menyiarkan standard
perkhidmatan penggunanya sendiri mengikut kod, garis
panduan atau arahan yang disebut dalam subseksyen (1).

(5) Mana-mana pemegang lesen yang melanggar seksyen
ini melakukan suatu kesalahan.

**Akaun tahunan yang sepatutnya oleh pemegang lesen**

**9d. (1) Pemegang lesen hendaklah menyimpan dan menyenggara**
akaun aktiviti tahunan yang sepatutnya di bawah lesen yang
mengandungi butir-butir yang mencukupi sebagaimana yang
dikehendaki mengenai apa-apa hasil, kos, aset, liabiliti, rizab
atau apa-apa perkara lain yang berkaitan.

(2) Akaun itu hendaklah juga mengikut apa-apa garis
panduan atau arahan sebagaimana yang dikeluarkan oleh
Suruhanjaya, dari semasa ke semasa kepada pemegang lesen
dan akaun itu hendaklah dikemukakan kepada Suruhanjaya
dengan sewajarnya.

**Perkiraan bagi perolehan elektrik**

**9e. Dalam menjalankan fungsinya di bawah perenggan 4(d),**
apa-apa perkiraan oleh pemegang lesen atau Pembeli Tunggal
bagi perolehan elektrik melalui rangkaian penghantaran elektrik,
hendaklah tertakluk kepada kelulusan Suruhanjaya.”.


-----

14 _Rang Undang-Undang_

**Pindaan seksyen 12**

**11.** Seksyen 12 Akta ibu dipinda dengan menggantikan
subseksyen (1) dengan subseksyen yang berikut:

“(1) Tertakluk kepada kelulusan Pihak Berkuasa Negeri dan
atas apa-apa syarat sebagaimana yang disifatkan wajar oleh
Pihak Berkuasa Negeri, sesuatu lesen boleh meliputi untuk
membenarkan pemegang lesen meletakkan, menempatkan atau
membawa, di atas, di bawah atau melewati tanah Negeri, talian
bekalan itu dan mendirikan dan menyenggarakan di dalam
atau di atas tanah Negeri apa-apa tiang dan kelengkapan lain
sebagaimana yang didapati perlu atau patut oleh Suruhanjaya
bagi maksud pepasangan berlesen.”.

**Pindaan seksyen 17**

**12.** Seksyen 17 Akta ibu dipinda dengan memasukkan selepas
subseksyen (3) subseksyen yang berikut:

“(4) Tanpa menjejaskan subseksyen (3), pemegang lesen
hendaklah membetulkan dan membaiki apa-apa kerosakan
untuk memastikan keberterusan pembekalan elektrik dan,
jika berkenaan, membayar pampasan bagi apa-apa kerosakan
dalam tempoh sebagaimana yang diarahkan oleh Suruhanjaya
jika ditunjukkan bahawa kerosakan itu adalah akibat daripada
kecuaian pemegang lesen, ejen atau pekerjanya, mengikut
mana-mana yang berkenaan.”.

**Pindaan seksyen 21**

**13.** Seksyen 21 Akta ibu dipinda—

_(a)_ dengan menggantikan subseksyen (1) dengan subseksyen

yang berikut:

“(1) Sebelum siapnya sesuatu pepasangan baru,
selain pepasangan yang dipunyai oleh pihak berkuasa
bekalan atau pepasangan yang dikendalikan atau
dipunyai oleh pemegang lesen, pemunya pepasangan
hendaklah mengemukakan, dengan pendua, kepada
Suruhanjaya, suatu permohonan bagi pendaftaran dalam
bentuk yang ditetapkan.


-----

_Bekalan Elektrik (Pindaan)_ 15

(1a) Suruhanjaya hendaklah menyebabkan pemeriksaan
dan ujian dibuat dalam tempoh yang ditetapkan dan,
jika pepasangan itu memuaskan kehendak Akta ini,
hendaklah mengeluarkan atau menyebabkan supaya
dikeluarkan Perakuan Pendaftaran dalam bentuk yang
ditetapkan.”; dan

_(b)_ dalam subseksyen (2), dengan memasukkan selepas

perkataan “pepasangan,” perkataan “selain suatu pepasangan
yang dikecualikan di bawah subseksyen (1)”.

**Seksyen baru** **22a dan** **22b**

**14.** Akta ibu dipinda dengan memasukkan selepas seksyen 22
seksyen yang berikut:

“Pengendali Sistem

**22a. (1) Menteri boleh, atas syor Suruhanjaya, memberi kuasa**
atau membatalkan pemberian kuasa mana-mana orang atau
sesuatu unit, jabatan atau bahagian yang menjadi sebahagian
daripada pemegang lesen untuk menjadi Pengendali Sistem
melalui perintah yang disiarkan dalam _Warta._

(2) Pengendali Sistem hendaklah mematuhi apa-apa
peraturan, kod, garis panduan atau arahan berkaitan dengan
fungsinya sebagaimana yang dikeluarkan oleh Menteri atau
Suruhanjaya, mengikut mana-mana yang berkenaan, di bawah
Akta ini.

(3) Pengendali Sistem, semasa menunaikan fungsinya
di bawah Akta ini, hendaklah memastikan kelakuan tidak
berdiskriminasi dan pengendalian optimum sistem kuasa
itu setakat yang ia tidak menjejaskan kebolehpercayaan,
keterjaminan dan keselamatan sistem kuasa itu.

(4) Suruhanjaya boleh, dari semasa ke semasa, mengeluarkan
kod, garis panduan atau arahan untuk mengasingkan Pengendali
Sistem daripada aktiviti di bawah lesen pemegang lesen itu
yang tidak berkaitan dengan fungsinya sebagai Pengendali
Sistem.

**Pembeli Tunggal**

**22b. (1) Menteri boleh, atas syor Suruhanjaya, memberi kuasa**
atau membatalkan pemberian kuasa mana-mana orang atau


-----

16 _Rang Undang-Undang_

sesuatu unit, jabatan atau bahagian yang menjadi sebahagian
daripada pemegang lesen untuk menjadi Pembeli Tunggal
melalui perintah yang disiarkan dalam _Warta._

(2) Pembeli Tunggal hendaklah mematuhi apa-apa peraturan,
kod, garis panduan atau arahan berkaitan dengan fungsinya
sebagaimana yang dikeluarkan oleh Menteri atau Suruhanjaya,
mengikut mana-mana yang berkenaan, di bawah Akta ini.

(3) Pembeli Tunggal, semasa menunaikan fungsinya di
bawah Akta ini, hendaklah memastikan kelakuan tidak
berdiskriminasi dan pengendalian optimum sistem kuasa
itu setakat yang ia tidak menjejaskan kebolehpercayaan,
keterjaminan dan keselamatan sistem kuasa itu.

(4) Suruhanjaya boleh, dari semasa ke semasa, mengeluarkan
kod, garis panduan atau arahan untuk mengasingkan Pembeli
Tunggal daripada aktiviti di bawah lesen pemegang lesen
itu yang tidak berkaitan dengan fungsinya sebagai Pembeli
Tunggal.”.

**Seksyen baru** **23d**

**15.** Akta ibu dipinda dengan memasukkan selepas seksyen 23c
seksyen yang berikut:

“Pendaftaran orang yang memberikan perkhidmatan yang

**berhubungan dengan penggunaan elektrik dengan cekap**

**23** **d.** Tiada seorang pun boleh memberikan apa-apa

perkhidmatan yang berhubungan dengan penggunaan elektrik
dengan cekap melainkan berdaftar di bawah Akta ini.”.

**Pindaan seksyen 24**

**16.** Seksyen 24 Akta ibu dipinda dengan memasukkan selepas
subseksyen (5) subseksyen yang berikut:

“(6) Mana-mana orang yang dengan menyalahi undangundang—

_(a)_ menghalang, mencegah atau menggalang pembekalan

elektrik daripada diberikan oleh pemegang lesen kepada
pengguna;


-----

_Bekalan Elektrik (Pindaan)_ 17

_(b)_ menghalang, mencegah atau menggalang pembekalan

elektrik kepada mana-mana pengguna daripada dipotong
oleh pemegang lesen mengikut Akta ini; atau

_(c)_ menyebabkan pembekalan elektrik kepada mana-mana

pengguna dipotong,

melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi tiga tahun atau kedua-duanya.”.

**Pindaan seksyen 25**

**17.** Seksyen 25 Akta ibu dipinda—

_(a)_ dengan memasukkan selepas perenggan _(a) perenggan_

yang berikut:

“(aa) premis itu, iaitu suatu premis komersial atau

perindustrian—

(i) terletak di atas tanah tanpa mendapat

keizinan pemilik tanah;

(ii) tidak diluluskan menurut atau melanggar

peruntukan Akta Kerajaan Tempatan
1976 [Akta 171] dan Akta Perancangan
Bandar dan Desa 1976 [Akta 172];
atau

(iii) bertentangan dengan mana-mana undang
undang bertulis yang lain; dan

_(b)_ dengan menggantikan perenggan _(b) dengan perenggan_

yang berikut:

“(b) dia terhalang daripada melakukan sedemikian oleh

kerosakan atau kegagalan apa-apa infrastruktur
bekalan elektrik, sistem elektrik, kelengkapan
atau pepasangan yang di luar kawalannya, atau
akibat daripada kebakaran, banjir, tanah runtuh,
letupan, kemalangan, kekacauan perindustrian di
peringkat negara, darurat, rusuhan, kekacauan
awam atau peperangan, atau apa-apa kejadian
serupa yang lain yang bukan dalam kawalan
pemegang lesen.”.


-----

18 _Rang Undang-Undang_

**Penggantian seksyen 26**

**18.** Akta ibu dipinda dengan menggantikan seksyen 26 dengan
seksyen yang berikut:

“Kuasa untuk menetapkan tarif dan caj

**26. (1) Suruhanjaya boleh menentukan tarif dan caj untuk**
dilevikan, dengan kelulusan Menteri, oleh seseorang pemegang
lesen.

(2) Suruhanjaya boleh, dari semasa ke semasa, mengeluarkan
garis panduan mengenai tarif dan caj termasuk—

_(a)_ perkaedahan, prinsip, kategori dan reka bentuk tarif

dan caj;

_(b)_ tempoh bagi pengenaan tarif dan caj dan bagi kajian

semula tarif dan caj; dan

_(c)_ pengemukaan apa-apa maklumat sebagaimana yang

dikehendaki dan difikirkan perlu oleh Suruhanjaya.

(3) Pemegang lesen hendaklah mengemukakan suatu
cadangan mengenai tarif dan caj kepada Suruhanjaya mengikut
garis panduan yang dikeluarkan oleh Suruhanjaya di bawah
subseksyen (2).

(4) Tarif dan caj yang diluluskan hendaklah disiarkan oleh
pemegang lesen mengikut apa-apa cara sebagaimana yang
Suruhanjaya berpendapat dapat memastikan publisiti yang
mencukupi bagi tarif itu.

(5) Tarif dan caj yang diluluskan di bawah subseksyen (1)
boleh termasuk tetapi tidak terhad kepada—

_(a)_ suatu caj tetap sebagai tambahan kepada caj bagi

elektrik yang sebenarnya dibekalkan;

_(b)_ suatu caj berkenaan dengan ketersediaan bekalan

elektrik dan caj itu boleh berubah mengikut takat
pembekalan;

_(c)_ suatu caj sewa atau caj lain berkenaan dengan mana
mana meter elektrik atau loji atau kelengkapan elektrik
yang disediakan oleh pemegang lesen;


-----

_Bekalan Elektrik (Pindaan)_ 19

_(d)_ suatu kadar atau kuantum diskaun atau premium

daripada tarif yang diluluskan berkenaan dengan jenis
pengguna tertentu atau maksud awam sebagaimana
yang ditentukan oleh Menteri; dan

_(e)_ suatu kadar atau kuantum bayaran, caj atau levi bagi

apa-apa jumlah wang menurut mana-mana undangundang bertulis yang lain atau mana-mana garis
panduan yang dikeluarkan oleh Suruhanjaya.

(6) Dalam melevikan tarif dan caj menurut subseksyen (1)
dan dalam membuat perjanjian khas di bawah seksyen 29,
seseorang pemegang lesen tidak boleh menunjukkan keutamaan
tidak wajar atau diskriminasi di kalangan pengguna atau
orang yang berada di tempat yang sama dengan mengambil
kira tempat dan masa pembekalan, kuantiti elektrik yang
dibekalkan, beban pengguna dan faktor kuasa, dan maksud
yang baginya bekalan itu diambil.”.

**Pindaan seksyen 27**

**19.** Subseksyen 27(1) Akta ibu dipinda dengan memasukkan
selepas perkataan “dilakukan dengan munasabah” perkataan
“sebagaimana yang ditentukan oleh Suruhanjaya”.

**Seksyen baru** **28b**

**20.** Akta ibu dipinda dengan memasukkan selepas seksyen 28a
seksyen yang berikut:

“Perjanjian pembekalan dengan pengguna

**28b. (1) Seseorang yang memohon pembekalan elektrik**
daripada seseorang pemegang lesen selepas tarikh permulaan
kuat kuasa Akta ini hendaklah membuat suatu perjanjian dengan
pemegang lesen itu bagi pembekalan elektrik atas terma dan
syarat sebagaimana yang dinyatakan dalam perjanjian itu
sebelum elektrik dibekalkan.

(2) Suatu perjanjian yang disebut dalam subseksyen (1)
hendaklah dalam bentuk dan dengan kandungan sebagaimana
yang diluluskan oleh Suruhanjaya.”.


-----

20 _Rang Undang-Undang_

**Pindaan seksyen 29**

**21.** Seksyen 29 Akta ibu dipinda—

_(a)_ dalam subseksyen (1), dengan memasukkan selepas perkataan

“seseorang” perkataan “atau seseorang pemegang lesen”;
dan

_(b)_ dengan memasukkan selepas subseksyen (3) subseksyen

yang berikut:

“(4) Apa-apa perjanjian yang dibuat antara pemegang
lesen di bawah subseksyen (1) hendaklah diluluskan
oleh Suruhanjaya.”.

**Pindaan seksyen 30**

**22.** Seksyen 30 Akta ibu dipinda—

_(a)_ dengan menggantikan subseksyen (1) dan (2) dengan

subseksyen yang berikut:

“(1) Sesuatu pertikaian antara dua orang atau

lebih berkenaan dengan apa-apa perkara di bawah
seksyen 9e, 17, 24 hingga 29 dan 32 hendaklah terlebih
dahulu cuba diselesaikan melalui perundingan antara
pihak-pihak kepada pertikaian itu.

(2) Jika pihak-pihak kepada pertikaian itu tidak
dapat atau selainnya tidak mencapai suatu persetujuan
untuk menyelesaikan pertikaian itu, pihak-pihak itu
boleh mencari penyelesaian pertikaian itu melalui
suatu jawatankuasa yang ditubuhkan oleh Suruhanjaya
untuk mendengar dan menyelesaikan pertikaian:

Dengan syarat bahawa dalam hal yang difikirkan
patut oleh Suruhanjaya, pertikaian itu boleh ditentukan
melalui timbang tara di bawah seksyen 36.”;

_(b)_ dalam subseksyen (4)—

(i) dengan memasukkan selepas perkataan “seksyen”

perkataan “9e, 17,”; dan

(ii) dengan memasukkan selepas perkataan “29”

perkataan “dan 32”; dan

_(c)_ dalam subseksyen (5), dengan memotong perkataan

“atau penimbang tara, mengikut mana-mana yang
berkenaan ”


-----

_Bekalan Elektrik (Pindaan)_ 21

**Seksyen baru** **30a dan** **30b**

**23.** Akta ibu dipinda dengan memasukkan selepas seksyen 30
seksyen yang berikut:

“Pemberitahuan pertikaian dan keputusan mengikat oleh

**Suruhanjaya**

**30a. (1) Mana-mana pihak kepada sesuatu pertikaian boleh,**
secara bertulis, memberitahu Suruhanjaya mengenai pertikaian
yang tidak dapat diselesaikan itu melalui perundingan
di bawah subseksyen 30(1).

(2) Jawatankuasa yang ditubuhkan oleh Suruhanjaya
di bawah subseksyen 30(2) hendaklah hanya bersidang untuk
menyelesaikan suatu pertikaian itu jika Suruhanjaya berpuas
hati bahawa—

_(a)_ suatu persetujuan untuk menyelesaikan pertikaian itu

tidak akan tercapai atau tidak akan tercapai dalam
masa yang munasabah; dan

_(b)_ pertikaian itu dan pemberitahuannya bukan sesuatu

yang ringan, remeh atau menyusahkan.

(3) Jawatankuasa boleh menyelesaikan pertikaian itu
atas apa-apa terma dan syarat mengikut yang difikirkannya
patut.

(4) Terma dan syarat di bawah subseksyen (3) hendaklah
secara bertulis dan disertakan dengan alasan bagi keputusan
jawatankuasa itu.

(5) Keputusan jawatankuasa itu hendaklah disifatkan sebagai
keputusan Suruhanjaya dan mengikat pihak-pihak itu.

(6) Sesuatu keputusan yang dibuat oleh Suruhanjaya
di bawah seksyen ini boleh, dengan izin Mahkamah Sesyen,
dikuatkuasakan mengikut cara yang sama sebagaimana
penghakiman atau perintah yang sama kesannya oleh Mahkamah
Sesyen, dan jika izin telah diberikan sedemikian, penghakiman
boleh dibuat mengikut terma keputusan Suruhanjaya itu dan
seolah-olah keputusan itu ialah penghakiman Mahkamah
itu.


-----

22 _Rang Undang-Undang_

(7) Penghakiman di bawah subseksyen (6) hanya boleh
dibuat jika perakuan telah dikeluarkan oleh Suruhanjaya
kepada mana-mana pihak bagi izin untuk dibawa ke Mahkamah
bagi penguatkuasaan keputusan itu tetapi tiada perakuan
dikehendaki jika suatu tindakan diambil oleh Suruhanjaya
di bawah seksyen ini.

**Daftar keputusan**

**30b. (1) Suruhanjaya hendaklah menyenggara suatu daftar**
bagi semua keputusan yang dibuat di bawah seksyen 30a.

(2) Daftar itu hendaklah mengandungi—

_(a)_ nama pihak-pihak kepada pertikaian;

_(b)_ perihalan am mengenai perkara yang berkaitan dengan

keputusan itu; dan

_(c)_ tarikh keputusan itu.”.

**Pindaan seksyen 32**

**24.** Seksyen 32 Akta ibu dipinda—

_(a)_ dalam subseksyen (1), dengan memasukkan selepas

perkataan “pengguna” perkataan “, pemegang lesen atau
Pembeli Tunggal”;

_(b)_ dengan memasukkan selepas subseksyen (1) subseksyen

yang berikut:

“(1a) Meter hendaklah dipasang, ditentu ukur,
diuji, disahkan dan disenggarakan sebagaimana yang
ditetapkan atau dengan mengikut mana-mana kod atau
garis panduan yang dikeluarkan di bawah Akta ini,
mengikut mana-mana yang berkenaan.”;

_(c)_ dalam subseksyen (2), dengan memasukkan selepas

perkataan “pemegang lesen” perkataan “yang membekalkan
elektrik”;


-----

_Bekalan Elektrik (Pindaan)_ 23

_(d)_ dalam subseksyen (3)—

(i) dengan memasukkan selepas perkataan “pengguna”

perkataan “, pemegang lesen atau Pembeli
Tunggal”; dan

(ii) dengan memasukkan selepas perkataan “oleh

pemegang lesen” perkataan “yang membekalkan
elektrik”;

_(e) dalam subseksyen (4)—_

(i) dengan memasukkan selepas perkataan “pengguna”

perkataan “, pemegang lesen atau Pembeli
Tunggal”; dan

(ii) dengan memasukkan selepas perkataan “pemegang

lesen” perkataan “yang membekalkan elektrik”;
dan

_(f) dalam subseksyen (5), dengan memasukkan selepas perkataan_

“kegunaan sedemikian” perkataan “dan boleh termasuk
meter prabayar, infrastruktur pemeteran, telepemeteran
atau apa-apa cara pemeteran lain sebagaimana yang
ditentukan oleh Suruhanjaya”.

**Pindaan seksyen 33**

**25.** Seksyen 33 Akta ibu dipinda—

_(a)_ dalam nota bahu, dengan menggantikan perkataan

“.Penyiasatan” dengan perkataan “dan penyiasatan”;
dan

_(b)_ dalam perenggan 2(e), dengan menggantikan perkataan

“Pengerusi” dengan perkataan “Ketua Pegawai
Eksekutif”.


-----

24 _Rang Undang-Undang_

**Bahagian baru VIIa**

**26.** Akta ibu dipinda dengan memasukkan selepas seksyen 33
Bahagian yang berikut:

“Bahagian VIIa

KESELAMATAN PEPASANGAN DAN KELENGKAPAN

**Tanggungjawab pemegang lesen terhadap keselamatan**

**33a. (1) Seseorang pemegang lesen yang mengendalikan dan**
menyenggara apa-apa infrastruktur bekalan elektrik hendaklah
mematuhi apa-apa peraturan yang dibuat di bawah Akta ini,
kod keselamatan infrastruktur elektrik, atau jika tiada apa-apa
peraturan atau kod, dengan standard dan amalan penggunaan yang
berhemat sebagaimana yang ditentukan oleh Suruhanjaya.

(2) Seorang pemegang lesen hendaklah menyediakan suatu
pelan pengurusan keselamatan yang memperkatakan perkaraperkara sebagaimana yang ditetapkan dalam kod keselamatan
infrastruktur elektrik, atau jika tiada apa-apa kod, dengan
standard dan amalan penggunaan yang berhemat sebagaimana
yang ditentukan oleh Suruhanjaya.

(3) Mana-mana pemegang lesen yang gagal menyediakan
pelan pengurusan keselamatan yang disebut dalam subseksyen (2)
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Tanggungjawab pemunya atau pengendali pepasangan**
**elektrik bukan domestik, pemegang lesen bagi jualan**
**dan pemegang lesen bagi pepasangan persendirian bagi**
**keselamatan**

**33b. (1) Seseorang pemunya atau pengendali pepasangan**
elektrik bukan domestik yang berdaftar di bawah Akta
ini, pemegang lesen bagi jualan dan pemegang lesen bagi
pepasangan persendirian hendaklah mematuhi kod keselamatan
pepasangan elektrik bukan domestik dan program pengurusan
keselamatan, atau jika tiada apa-apa kod atau program
itu, dengan standard dan amalan industri yang berhemat
sebagaimana yang ditentukan oleh Suruhanjaya.


-----

_Bekalan Elektrik (Pindaan)_ 25

(2) Seorang pemunya atau pengendali pepasangan elektrik
bukan domestik yang berdaftar di bawah Akta ini, pemegang lesen
bagi jualan dan pemegang lesen bagi pepasangan persendirian
hendaklah menyediakan program pengurusan keselamatan dalam
apa-apa tempoh sebagaimana yang diarahkan oleh Suruhanjaya.

(3) Program pengurusan keselamatan yang disebut dalam
subseksyen (2) hendaklah memperuntukkan bagi perkara
sebagaimana yang ditetapkan dalam kod keselamatan
pepasangan elektrik bukan domestik, atau jika tiada apa-apa
kod itu, dengan standard dan amalan industri yang berhemat
sebagaimana yang ditentukan oleh Suruhanjaya.

(4) Seorang pemunya atau pengendali pepasangan elektrik
bukan domestik yang berdaftar di bawah Akta ini, pemegang
lesen bagi jualan dan pemegang lesen bagi pepasangan
persendirian yang gagal menyediakan program pengurusan
keselamatan yang disebut dalam subseksyen (2) melakukan
suatu kesalahan dan boleh, apabila disabitkan, didenda tidak
melebihi satu ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Menjalankan kerja elektrik**

**33c. (1) Seorang orang kompeten atau orang di bawah kawalan**
orang kompeten yang menjalankan kerja elektrik hendaklah
memastikan bahawa kerja elektrik itu mematuhi apa-apa
peraturan yang dibuat di bawah Akta ini, kod keselamatan
infrastruktur elektrik atau kod keselamatan pepasangan elektrik
bukan domestik, mengikut mana-mana yang berkenaan, atau
jika tiada apa-apa peraturan atau kod, dengan standard dan
amalan industri yang berhemat sebagaimana ditentukan oleh
Suruhanjaya.

(2) Orang yang menjalankan kerja elektrik di bawah
subseksyen (1) hendaklah memastikan bahawa kerja itu tidak
menyebabkan kecederaan berkaitan elektrik terhadap manamana orang atau kerosakan kepada apa-apa harta benda.

**Tanggungjawab yang berhubungan dengan kerja selain**
**kerja elektrik**

**33d. (1) Mana-mana orang yang menjalankan apa-apa**
pembinaan, pembangunan, pengubahsuaian atau kerja selain
kerja elektrik berhampiran dengan pepasangan elektrik


-----

26 _Rang Undang-Undang_

hendaklah memastikan bahawa kerja itu tidak menyebabkan
gangguan kepada bekalan elektrik atau kecederaan berhubung
elektrik kepada mana-mana orang atau kerosakan terhadap
apa-apa harta benda.

(2) Mana-mana orang yang melanggar subseksyen (1)
melakukan suatu kesalahan dan boleh, apabila disabitkan,
didenda tidak melebihi dua puluh lima ribu ringgit dan, dalam
hal kesalahan yang berterusan, didenda tidak melebihi lima
ratus ringgit bagi tiap-tiap hari atau sebahagian daripada
sehari kesalahan itu berterusan selepas sabitan.

**Pematuhan pemeriksaan**

**33e. (1) Suruhanjaya boleh, memeriksa atau menyebabkan**
supaya diperiksa suatu infrastruktur bekalan elektrik,
pepasangan elektrik bukan domestik atau tempat perniagaan
atau apa-apa aktiviti pengilang berdaftar atau pengimport atau
suatu badan penilaian pematuhan berdaftar atau pusat latihan
dan pemeriksaan berdaftar atau institusi untuk memastikan
bahawa pemegang lesen, pemegang lesen bagi jualan dan
pemegang lesen bagi pepasangan persendirian, pemunya atau
pengendali pepasangan elektrik bukan domestik, pengilang
berdaftar atau pengimport, atau badan penilaian pematuhan
berdaftar atau pusat latihan dan pemeriksaan berdaftar atau
institusi, mengikut mana-mana yang berkenaan, mematuhi
Akta ini, apa-apa peraturan yang dibuat di bawah Akta
ini, garis panduan, kod atau arahan yang dikeluarkan oleh
Suruhanjaya di bawah Akta ini, pelan pengurusan keselamatan
dan program pengurusan keselamatan, mengikut mana-mana
yang berkenaan.

(2) Suruhanjaya boleh memeriksa atau menyebabkan
supaya diperiksa apa-apa kelengkapan, di mana-mana premis,
bangunan, kemudahan termasuk kemudahan sementara dan
kenderaan yang digunakan bagi penjualan atau tawaran bagi
penjualan secara jualan untuk menentukan jika kelengkapan
itu mematuhi standard sebagaimana yang ditentukan oleh
Suruhanjaya.


-----

_Bekalan Elektrik (Pindaan)_ 27

**Tafsiran**

**33f. Bagi maksud Bahagian ini—**

“kod keselamatan infrastruktur elektrik” ertinya sesuatu
kod yang dibangunkan, dikeluarkan dan didaftarkan oleh
Suruhanjaya di bawah seksyen 50a mengenai kehendak
keselamatan, standard keselamatan dan teknikal, pengendalian,
penyenggaraan dan perlindungan sistem elektrik yang bersesuaian
dan perkara berkaitan yang lain mengenai infrastruktur bekalan
elektrik;

“kod keselamatan pepasangan elektrik bukan domestik”
ertinya sesuatu kod yang dibangunkan, dikeluarkan dan
didaftarkan oleh Suruhanjaya di bawah seksyen 50a mengenai
kehendak keselamatan, standard keselamatan dan teknikal yang
bersesuaian, pengendalian, penyenggaraan dan perlindungan
sistem elektrik dan perkara berkaitan yang lain mengenai
pepasangan elektrik bukan domestik;

“pelan pengurusan keselamatan” ertinya pelan pengurusan
keselamatan, kebolehpercayaan, penyenggaraan dan teknikal
berkenaan dengan infrastruktur bekalan elektrik;

“pemegang lesen” tidak termasuk pemegang lesen bagi
jualan dan pemegang lesen bagi pepasangan persendirian;

“pemunya atau pengendali pepasangan elektrik bukan
domestik” ertinya seseorang yang mempunyai, menggunakan,
bekerja atau mengendalikan pepasangan elektrik bukan
domestik;

“pepasangan elektrik bukan domestik” ertinya suatu set
dawai dan lekapan, kelengkapan dan aksesori yang berkaitan
yang dipasang di suatu tempat bagi membawa, mengawal
atau menggunakan elektrik yang sedang, atau akan, atau
telah, dibekalkan bagi penggunaan di tempat itu, tetapi tidak
termasuk—

_(a)_ apa-apa infrastruktur bekalan elektrik yang dipunyai

atau dikendalikan oleh seseorang pemegang lesen;

_(b)_ apa-apa dawai, lekapan, kelengkapan atau aksesori

yang disambungkan kepada dan melampaui apa-apa
aliran keluar elektrik di mana pendawaian tetap
tamat, selain apa-apa aliran keluar yang digunakan
untuk menyambungkan bahagian pendawaian tetap;
atau


-----

28 _Rang Undang-Undang_

_(c)_ premis kediaman persendirian;

“program pengurusan keselamatan” ertinya program
pengurusan keselamatan, kebolehpercayaan, penyenggaraan
dan teknikal berkenaan dengan pepasangan elektrik bukan
domestik.”.

**Pindaan seksyen 36**

**27.** Seksyen 36 Akta ibu dipinda—

_(a)_ dalam subseksyen (1), dengan memasukkan sebelum

perkataan “dikehendaki ditentukan” perkataan “disifatkan
patut oleh Suruhanjaya di bawah seksyen 30 atau”;
dan

_(b)_ dalam subseksyen (3), dengan menggantikan perkataan

“Akta Timbang Tara 1952 [Akta 93]” dengan perkataan
“Akta Timbang Tara 2005 [Akta 646].”.

**Pindaan seksyen 37**

**28.** Seksyen 37 Akta ibu dipinda—

_(a)_ dalam subseksyen (1)—

(i) dengan menggantikan perkataan “satu ratus ribu”

dengan perkataan “satu juta”; dan

(ii) dengan menggantikan perkataan “lima” dengan

perkataan “sepuluh”;

_(b)_ dalam subseksyen (2)—

(i) dengan menggantikan perkataan “lima puluh ribu”

dengan perkataan “satu ratus ribu”; dan

(ii) dengan menggantikan perkataan “tiga” dengan

perkataan “lima”;


-----

_Bekalan Elektrik (Pindaan)_ 29

_(c)_ dalam subseksyen (3), dengan menggantikan perkataan

“adalah melakukan suatu kesalahan dan boleh dikenakan,
apabila disabitkan, denda tidak melebihi satu ratus
ribu ringgit atau penjara selama tempoh tidak melebihi
tiga tahun atau kedua-duanya” dengan perkataan yang
berikut:

“melakukan suatu kesalahan dan boleh, apabila
disabitkan—

(A) dikenakan:

(i) dalam hal pengguna domestik, denda tidak

kurang daripada satu ribu ringgit dan
tidak melebihi lima puluh ribu ringgit
atau pemenjaraan selama tempoh tidak
melebihi satu tahun atau kedua-duanya;
dan

(ii) dalam hal pengguna bukan domestik,

denda tidak kurang daripada dua puluh
ribu ringgit dan tidak melebihi satu
juta ringgit atau pemenjaraan selama
tempoh tidak melebihi lima tahun atau
kedua-duanya; dan

(B) dikenakan bagi kesalahan kedua dan yang

berikutnya:

(i) dalam hal pengguna domestik, denda tidak

kurang daripada lima ribu ringgit dan
tidak melebihi satu ratus ribu ringgit
atau pemenjaraan selama tempoh tidak
melebihi tiga tahun atau kedua-duanya;
dan

(ii) dalam hal pengguna bukan domestik,

denda tidak kurang daripada satu ratus
ribu ringgit dan tidak melebihi lima
juta ringgit atau pemenjaraan selama
tempoh tidak melebihi sepuluh tahun
atau kedua-duanya.”;

_(d)_ dalam subseksyen (10), dengan menggantikan perkataan

“satu ribu” dengan perkataan “dua puluh lima ribu”;


-----

30 _Rang Undang-Undang_

_(e)_ dalam subseksyen (12)—

(i) dalam perenggan (a), dengan memasukkan selepas

perkataan “sebahagian daripadanya” perkataan
“yang ditetapkan”; dan

(ii) dalam perenggan (b), dengan menggantikan perkataan

“lima” dengan perkataan “lima puluh”;

_(f)_ dalam subseksyen (14)—

(i) dengan memasukkan selepas perkataan “merosakkan”

perkataan “atau mengalihkan”; dan

(ii) dengan menggantikan perkataan “lima” dengan

perkataan “lima puluh”;

_(g)_ dengan menggantikan subseksyen (15) dengan subseksyen

yang berikut:

“(15) Mana-mana orang—

_(a)_ yang didapati bersalah atas apa-apa

kesalahan terhadap Akta ini yang tiada
penalti diperuntukkan secara nyata boleh,
apabila disabitkan, didenda tidak melebihi
dua puluh lima ribu ringgit dan, dalam
hal kesalahan yang berterusan, didenda
tidak melebihi lima ratus ringgit bagi
tiap-tiap hari atau sebahagian daripada
sehari kesalahan itu berterusan selepas
sabitan;

_(b)_ yang dengan apa-apa perbuatan atau

peninggalan melanggar mana-mana
peruntukan di bawah Akta ini melakukan
suatu kesalahan dan jika tiada penalti
diperuntukkan secara nyata boleh, apabila
disabitkan, didenda tidak melebihi lima
puluh ribu ringgit dan, dalam hal kesalahan
yang berterusan, didenda tidak melebihi
lima ratus ringgit bagi tiap-tiap hari atau
sebahagian daripada sehari kesalahan itu
berterusan selepas sabitan.”; dan


-----

_Bekalan Elektrik (Pindaan)_ 31

_(h)_ dengan menggantikan subseksyen (16) dengan subseksyen

yang berikut:

“(16) Bagi maksud subseksyen(3)—

“pepasangan domestik” ertinya pepasangan
di rumah kediaman persendirian yang
tidak digunakan dalam mana-mana
hotel atau rumah tumpangan atau bagi
maksud menjalankan apa-apa perniagaan,
perdagangan, profesion atau perkhidmatan;

“pengguna bukan domestik” ertinya pengguna
elektrik selain pengguna domestik;

“pengguna domestik” ertinya pengguna
bagi pepasangan domestik yang dibekalkan
atau yang berkaitan dengan elektrik.”.

**Seksyen baru** **37a dan** **37b**

**29.** Akta ibu dipinda dengan memasukkan selepas seksyen 37
seksyen yang berikut:

“Kesalahan yang dilakukan oleh pertubuhan perbadanan

**37a. (1) Jika suatu kesalahan terhadap Akta ini atau**
perundangan subsidiarinya telah dilakukan oleh sesuatu
pertubuhan perbadanan, mana-mana orang yang pada masa
pelakuan kesalahan itu ialah pengarah, ketua pegawai eksekutif,
ketua pegawai operasi, pengurus, setiausaha atau pegawai
serupa yang lain dalam pertubuhan perbadanan itu atau yang
berupa bertindak atas sifat sedemikian atau yang mengikut
apa-apa cara atau pada apa-apa takat tanggungjawab bagi
pengurusan apa-apa hal ehwal pertubuhan perbadanan itu
atau yang membantu dalam pengurusan sedemikian—

_(a)_ boleh dipertuduh secara berasingan atau bersesama dalam

prosiding yang sama bersekali dengan pertubuhan
perbadanan itu; dan


-----

32 _Rang Undang-Undang_

_(b)_ jika pertubuhan perbadanan itu didapati telah melakukan

kesalahan, hendaklah disifatkan telah melakukan
kesalahan itu melainkan jika dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa

pengetahuan, persetujuan atau pembiarannya;
dan

(ii) bahawa dia telah mengambil segala langkah

yang munasabah dan telah menjalankan
usaha yang wajar untuk mencegah pelakuan
kesalahan itu.

(2) Jika mana-mana orang boleh di bawah Akta ini atau
mana-mana peraturan yang dibuat di bawah Akta ini, dikenakan
apa-apa hukuman atau penalti bagi apa-apa perbuatan,
peninggalan, pengabaian atau keingkaran, dia boleh dikenakan
hukuman atau penalti yang sama bagi tiap-tiap perbuatan,
peninggalan, pengabaian atau keingkaran itu oleh manamana pekerja, pekhidmat atau ejennya, atau pekerja atau
pekhidmat ejen itu jika perbuatan, peninggalan, pengabaian
atau keingkaran itu telah dilakukan—

_(a)_ oleh pekerja atau pekhidmat orang itu dalam perjalanan

urusan pekerjaannya;

_(b)_ oleh ejen itu semasa bertindak bagi pihak orang itu;

atau

_(c)_ oleh pekerja atau pekhidmat ejen itu dalam perjalanan

urusan pekerjaannya dengan ejen itu atau selainnya bagi
pihak ejen yang bertindak bagi pihak orang itu.

**Kesalahan cubaan dan subahat**

**37b. Jika mana-mana orang—**

_(a)_ membantu, bersubahat, menolong, menghasut atau

mendorong mana-mana orang lain untuk membuat
atau membuat bagi pihak seorang yang lain suatu
penyata, akaun, pernyataan atau perisytiharan yang
salah atau melakukan apa-apa kesalahan yang boleh
dihukum di bawah Akta ini; atau


-----

_Bekalan Elektrik (Pindaan)_ 33

_(b)_ cuba untuk membuat atau membuat bagi pihak seorang

yang lain suatu penyata, akaun, pernyataan atau
perisytiharan yang salah atau melakukan apa-apa
kesalahan yang boleh dihukum di bawah Akta ini,

orang itu melakukan suatu kesalahan dan boleh, apabila
disabitkan, dihukum dengan hukuman yang diperuntukkan
bagi kesalahan itu di bawah Akta ini dengan syarat bahawa
apa-apa tempoh pemenjaraan yang dikenakan tidak melebihi
satu setengah daripada tempoh terpanjang yang diperuntukkan
bagi kesalahan itu.”.

**Pindaan seksyen 38**

**30.** Seksyen 38 Akta ibu dipinda—

_(a)_ dengan menggantikan subseksyen (1) dengan subseksyen

yang berikut:

“(1) Jika mana-mana orang yang diambil kerja oleh
pemegang lesen mendapati keterangan di mana-mana
premis yang memberikan alasan yang munasabah
untuk dia mempercayai bahawa suatu kesalahan
telah dilakukan di bawah subseksyen 37(1), (3) atau
(14), pemegang lesen atau mana-mana orang yang
telah diberi kuasa sewajarnya oleh pemegang lesen
hendaklah dalam masa tiga hari bekerja dari tarikh
dapatan itu memaklumkan Suruhanjaya secara bertulis,
dan pemegang lesen itu boleh, dengan memberikan
notis tidak kurang daripada empat puluh lapan jam
dari tarikh yang sama mengikut apa-apa bentuk
sebagaimana yang ditetapkan, menyebabkan bekalan
elektrik dipotong daripada premis itu.”;

_(b)_ dengan memasukkan selepas subseksyen (1a) subseksyen

yang berikut:

“(1b) Apabila menerima apa-apa maklumat di bawah
subseksyen (1), Suruhanjaya boleh menentusahkan
perkara itu dan dalam hal jika Suruhanjaya mendapati
bahawa tiada kesalahan telah dilakukan, bekalan elektrik
hendaklah disambung semula dengan serta-merta.”;


-----

34 _Rang Undang-Undang_

_(c)_ dengan menggantikan subseksyen (3) dengan subseksyen

yang berikut:

“(3) Pemegang lesen boleh menghendaki pengguna
supaya membayar kepadanya bagi kerugian hasil
yang disebabkan oleh kesalahan yang dilakukan di
bawah subseksyen 37(1), (3) dan (14) dan apa-apa
perbelanjaan yang munasabah yang dilakukan secara
terus oleh pemegang lesen di bawah seksyen ini
termasuk perbelanjaan yang dilakukan berkenaan
dengan penyambungan semula elektrik mengikut
cara sebagaimana yang telah diarahkan oleh
Suruhanjaya:

Dengan syarat bahawa dan tertakluk kepada
subseksyen (4), jika pemegang lesen tidak meneruskan
tuntutan bagi kerugian hasil dan perbelanjaan itu di
mahkamah, pemegang lesen hanya boleh menuntut
terhadap pengguna bagi kerugian hasil dan perbelanjaan
tersebut bagi tempoh tidak melebihi enam bulan ke
belakang dari tarikh kesalahan itu disedari di bawah
subseksyen (1).”;

_(d)_ dalam subseksyen (4)—

(i) dengan memasukkan selepas perkataan

“subseksyen (3)” perkataan “dan pernyataan
bertulis itu hendaklah diberitahu kepada pengguna
dalam masa empat belas hari bekerja atau apa-apa
tempoh yang dilanjutkan dengan kelulusan bertulis
Suruhanjaya selepas pemotongan itu”; dan

(ii) dalam perenggan _(a)—_

(A) dengan memasukkan sebelum perkataan

“dilakukan” perkataan “munasabah”;

(B) dengan memotong perkataan “dan”

di hujung perenggan itu; dan

(C) dengan memasukkan selepas perenggan (a),

perenggan yang berikut:

“(aa) cara pengiraan kerugian hasil

dan butiran perbelanjaan; dan”;
dan


-----

_Bekalan Elektrik (Pindaan)_ 35

_(e)_ dalam subseksyen (5), dengan memasukkan selepas

perkataan “pernyataan bertulis” perkataan “di bawah
subseksyen (4)”.

**Penggantian seksyen 43**

**31.** Akta ibu dipinda dengan menggantikan seksyen 43 dengan
seksyen yang berikut:

“Pengkompaunan

**43. (1) Menteri boleh, dengan keizinan Pendakwa Raya,**
membuat peraturan-peraturan untuk menetapkan—

_(a)_ mana-mana kesalahan di bawah Akta ini atau perundangan

subsidiarinya sebagai suatu kesalahan yang boleh
dikompaun;

_(b)_ kriteria bagi mengkompaun kesalahan itu; dan

_(c) kaedah dan tatacara bagi mengkompaun kesalahan_

itu.

(2) Suruhanjaya boleh, dengan keizinan secara bertulis
Pendakwa Raya, pada bila-bila masa sebelum pertuduhan
dimulakan mengkompaun mana-mana kesalahan yang ditetapkan
dalam peraturan-peraturan sebagai suatu kesalahan yang boleh
dikompaun dengan membuat tawaran bertulis kepada orang
yang disyaki dengan munasabah telah melakukan kesalahan
itu untuk mengkompaun kesalahan itu apabila dibayar kepada
Suruhanjaya jumlah wang yang tidak melebihi lima puluh
peratus daripada amaun denda maksimum yang orang itu
boleh dikenakan jika dia telah disabitkan atas kesalahan itu,
dalam apa-apa tempoh sebagaimana yang dinyatakan dalam
tawaran bertulisnya.

(3) Suatu tawaran di bawah subseksyen (2) boleh dibuat
pada bila-bila masa selepas kesalahan telah dilakukan tetapi
sebelum apa-apa pendakwaan baginya dimulakan, dan jika
amaun yang dinyatakan dalam tawaran itu tidak dibayar


-----

36 _Rang Undang-Undang_

dalam masa yang dinyatakan dalam tawaran itu, atau apaapa pelanjutan masa yang boleh diberikan oleh Suruhanjaya,
pendakwaan bagi kesalahan itu boleh dimulakan pada bila-bila
masa selepas itu terhadap orang yang kepadanya tawaran itu
dibuat.

(4) Jika suatu kesalahan telah dikompaun di bawah
subseksyen (2), tiada pendakwaan boleh dimulakan berkenaan
dengan kesalahan itu terhadap orang yang kepadanya tawaran
untuk mengkompaun itu dibuat, dan mana-mana dokumen
atau benda yang disita berkaitan dengan kesalahan itu boleh
dilepaskan oleh Suruhanjaya, tertakluk kepada apa-apa terma
dan syarat sebagaimana yang difikirkannya patut.

(5) Semua jumlah wang yang diterima oleh Suruhanjaya
di bawah seksyen ini hendaklah dibayar ke dalam dan
menjadi sebahagian daripada Kumpulan Wang Disatukan
Persekutuan.”.

**Seksyen baru** **44a**

**32.** Akta ibu dipinda dengan memasukkan selepas seksyen 44
seksyen yang berikut:

“Penggunaan talian bekalan, dsb., bagi maksud komunikasi

**di bawah Akta Komunikasi dan Multimedia 1998**

**44a. (1) Walau apa pun mana-mana peruntukan lain dalam**
Akta ini dan tertakluk kepada peruntukan seksyen ini dan
apa-apa terma dan syarat sebagaimana yang ditetapkan, manamana talian bekalan, sebahagian daripada infrastruktur bekalan
elektrik, pepasangan, loji atau kelengkapan boleh digunakan
bagi maksud komunikasi di bawah Akta Komunikasi dan
Multimedia 1998 [Akta 588].

(2) Bagi maksud subseksyen (1), Suruhanjaya boleh
mengeluarkan kod, garis panduan atau arahan.

(3) Sebelum dan semasa pengendalian komunikasi, mengikut
mana-mana yang berkenaan, pemegang lesen, pemunya atau
pengendali pepasangan elektrik bukan domestik, pengguna
elektrik dan orang yang dilesenkan di bawah Akta Komunikasi
dan Multimedia 1998 hendaklah mematuhi apa-apa peraturan,
kod, garis panduan dan arahan yang disebut dalam subseksyen
(1) dan (2).


-----

_Bekalan Elektrik (Pindaan)_ 37

(4) Pemegang lesen, pemunya atau pengendali pepasangan
elektrik bukan domestik dan orang yang dilesenkan di
bawah Akta Komunikasi dan Multimedia 1998 hendaklah
bertanggungjawab bagi memastikan bahawa penyediaan atau
pengendalian komunikasi itu, mengikut mana-mana yang
berkenaan, mematuhi Akta.

(5) Mana-mana pemunya atau penduduk suatu pepasangan
elektrik di premis kediaman atau pengguna elektrik boleh
memilih untuk menjadi pengguna atau selainnya bagi
perkhidmatan komunikasi yang disediakan oleh orang yang
dilesenkan di bawah Akta Komunikasi dan Multimedia
1998 yang hendaklah mendapatkan persetujuan yang nyata
daripada pemunya atau penduduk atau pengguna itu sebelum
menyediakan perkhidmatan komunikasi.

(6) Walau apa pun mana-mana peruntukan Akta Komunikasi
dan Multimedia 1998, mana-mana pemegang lesen atau orang
yang dilesenkan di bawah Akta Komunikasi dan Multimedia
1998 yang tidak mematuhi mana-mana peruntukan seksyen
ini melakukan suatu kesalahan.”.

**Bahagian baru IXa**

**33.** Akta ibu dipinda dengan memasukkan selepas seksyen 44a

Bahagian yang berikut:

“Bahagian IXa

KUMPULAN WANG INDUSTRI ELEKTRIK

**Sumbangan oleh pemegang lesen**

**44b. (1) Seseorang pemegang lesen hendaklah, jika dikehendaki**
oleh Menteri di bawah mana-mana peraturan yang dibuat
di bawah Akta ini atau melalui perintah yang disiarkan
dalam _Warta_ menurut syor yang dibuat oleh Suruhanjaya,
menguntukkan dan membayar ke dalam Kumpulan Wang
Industri Elektrik, mengikut apa-apa cara dan pada apa-apa
kadar sebagaimana yang ditetapkan dalam peraturan-peraturan
atau perintah itu.

(2) Atas syor Suruhanjaya, Menteri boleh menggantung
atau membatalkan kehendak yang dibuat di bawah
subseksyen (1).


-----

38 _Rang Undang-Undang_

**Kumpulan Wang Industri Elektrik**

**44c. (1) Suatu Kumpulan Wang yang dikenali sebagai**
“Kumpulan Wang Industri Elektrik” ditubuhkan dan
hendaklah ditadbirkan dan dikawal oleh Suruhanjaya.

(2) Kumpulan Wang Industri Elektrik hendaklah terdiri
daripada—

_(a)_ apa-apa jumlah wang yang diuntukkan dan dibayar

oleh pemegang lesen menurut seksyen 44b;

_(b)_ apa-apa jumlah wang yang diuntukkan oleh Parlimen

bagi maksud Kumpulan Wang Industri Elektrik dari
semasa ke semasa;

_(c)_ semua wang yang diperoleh sebagai pendapatan

daripada pelaburan yang dibuat daripada Kumpulan
Wang Industri Elektrik, termasuk faedah pendapatan;
dan

_(d)_ semua wang lain yang diterima secara sah oleh

Suruhanjaya bagi pihak Kumpulan Wang Industri
Elektrik.

(3) Kumpulan Wang Industri Elektrik hendaklah dibelanjakan
bagi maksud yang berikut:

_(a)_ untuk menguruskan impak tarif elektrik terhadap

pengguna; atau

_(b)_ apa-apa maksud lain yang berkaitan dengan industri

elektrik sebagaimana yang disifatkan perlu oleh
Suruhanjaya.

**Pelaburan**

**44d. (1) Wang dalam Kumpulan Wang Industri Elektrik**
hendaklah, setakat yang tidak dikehendaki atau tidak dengan
serta-merta dikehendaki untuk dibelanjakan oleh Suruhanjaya
bagi maksud subseksyen 44c(3), dilaburkan mengikut apaapa cara sebagaimana yang diluluskan oleh Menteri dengan
persetujuan Menteri Kewangan.


-----

_Bekalan Elektrik (Pindaan)_ 39

(2) Suruhanjaya hendaklah membuka dan menyenggara
suatu akaun atau akaun-akaun untuk memegang wang dalam
Kumpulan Wang Industri Elektrik dengan mana-mana bank
atau bank-bank di Malaysia sebagaimana yang difikirkan
patut oleh Suruhanjaya, selepas berunding dengan Menteri
dan Menteri Kewangan, dan tiap-tiap akaun itu hendaklah
dikendalikan mengikut apa-apa cara sebagaimana yang
dibenarkan oleh Suruhanjaya bagi maksud itu dari semasa
ke semasa.

**Akaun**

**44e. (1) Suruhanjaya hendaklah menyebabkan supaya disimpan**
akaun yang sepatutnya bagi Kumpulan Wang Industri Elektrik
dan laporan yang sepatutnya mengenai aktivitinya berkenaan
dengan Kumpulan Wang itu dan hendaklah, dengan secepat
yang dapat dilaksanakan selepas berakhirnya tahun kewangan
Suruhanjaya, menyebabkan supaya disediakan bagi tahun
kewangan itu—

_(a)_ suatu penyata akaun yang hendaklah termasuk kunci

kira-kira dan akaun bagi sumbangan dan perbelanjaan;
dan

_(b)_ suatu pernyataan mengenai aktivitinya.

(2) Suruhanjaya hendaklah dengan secepat yang dapat
dilaksanakan menghantar suatu salinan penyata akaun yang
diperakui oleh juruaudit dan salinan laporan juruaudit kepada
Menteri yang hendaklah menyebabkannya dibentangkan
di hadapan kedua-dua Majlis Parlimen.”.

**Pindaan seksyen 45**

**34.** Subseksyen 45(1) Akta ibu dipinda dengan memotong perkataan
“telegraf, telefon, radio”.

**Seksyen baru** **45a, 45b dan** **45c**

**35.** Akta ibu dipinda dengan memasukkan selepas seksyen 45
seksyen yang berikut:


-----

40 _Rang Undang-Undang_

“Pengauditan pemegang lesen, pemunya atau pengendali

**pepasangan elektrik bukan domestik**

**45a. (1) Suruhanjaya boleh menjalankan audit pada bila-bila**
masa atau pada apa-apa lat tempoh sebagaimana yang ditentukan
olehnya menghendaki seseorang pemegang lesen atau pemunya
atau pengendali pepasangan elektrik bukan domestik untuk
melantik dengan kos ditanggung sendiri seorang pakar bebas
untuk mengaudit apa-apa perkara di bawah Bahagian IV dan
keselamatan pepasangan dan kelengkapan di bawah Bahagian
VIIa Akta ini atau apa-apa maklumat yang diberikan oleh
pemegang lesen atau pemunya atau pengendali pepasangan
elektrik bukan domestik kepada Suruhanjaya.

(2) Audit hendaklah dijalankan dengan mengikut manamana kod, garis panduan atau arahan yang dikeluarkan oleh
Suruhanjaya di bawah Akta ini.

(3) Suruhanjaya boleh menentukan kelas atau kategori
pemegang lesen atau pemunya atau pengendali pepasangan
elektrik bukan domestik yang tertakluk kepada audit.

(4) Pemegang lesen atau pemunya atau pengendali
pepasangan elektrik bukan domestik hendaklah membuktikan
sehingga memuaskan hati Suruhanjaya bahawa pakar bebas
yang disebut dalam subseksyen (1) mempunyai kelayakan
dan kekompetenan yang perlu.

(5) Pemegang lesen atau pemunya atau pengendali pepasangan
elektrik bukan domestik itu hendaklah mengemukakan suatu
salinan laporan audit itu kepada Suruhanjaya dalam masa
yang dinyatakan oleh Suruhanjaya.

(6) Pemegang lesen atau pemunya atau pengendali pepasangan
elektrik bukan domestik yang—

_(a)_ gagal memberikan apa-apa maklumat sebagaimana

yang dikehendaki oleh Suruhanjaya di bawah
seksyen 52b;

_(b)_ dengan sengaja mengubah, menyembunyikan atau

memusnahkan apa-apa dokumen atau maklumat yang
dia dikehendaki untuk mengemukakan melalui notis
bertulis; atau


-----

_Bekalan Elektrik (Pindaan)_ 41

_(c)_ enggan untuk membantu atau memudahkan, atau

menghalang Suruhanjaya, pegawai diberi kuasanya
atau perunding yang dilantik dalam menjalankan
sesuatu pengauditan di bawah seksyen ini,

melakukan suatu kesalahan.

**Penentuan standard pepasangan atau kelengkapan**

**45b. Suruhanjaya boleh menentukan standard yang boleh**
dipakai bagi apa-apa pepasangan atau kelengkapan dan
standard itu sebagaimana yang ditetapkan dalam apa-apa
peraturan, kod atau garis panduan yang dibuat atau dikeluarkan
di bawah Akta ini.

**Penyimpanan rekod dan dokumen**

**45c. Seseorang pemegang lesen, pemunya dan pengendali**
pepasangan elektrik bukan domestik, pengilang atau pengimport
berdaftar, unit pendawaian persendirian berdaftar, kontraktor
perkhidmatan elektrik berdaftar, kontraktor tanda elektrik
berdaftar, pengilang papan suis berdaftar, kontraktor elektrik
berdaftar, pusat latihan dan pemeriksaan berdaftar atau
institusi dan badan penilaian pematuhan berdaftar hendaklah
menyimpan rekod dan dokumen berkenaan dengan perkara
dan bagi tempoh masa yang ditetapkan.”.

**Pindaan seksyen 46**

**36.** Subseksyen 46(1) Akta ibu dipinda—

_(a)_ dengan memasukkan selepas perkataan “pengendalian apa
apa pepasangan” perkataan “, infrastruktur pemeteran,
telepemeteran, aplikasi komunikasi atas talian bekalan,”;
dan

_(b)_ dengan menggantikan perkataan “komunikasi radio,

telekomunikasi, telegraf, telefon” dengan perkataan
“komunikasi”.


-----

42 _Rang Undang-Undang_

**Pindaan seksyen 48**

**37.** Subseksyen 48(1) Akta ibu dipinda dengan memasukkan selepas
perkataan “di bawah Akta ini” perkataan “, yang diperuntukkan
dalam kod yang berkaitan yang dikeluarkan di bawah Akta
ini”.

**Seksyen baru** **50a, 50b, 50c, 50d, 50e dan** **50f**

**38.** Akta ibu dipinda dengan memasukkan selepas seksyen 50
seksyen yang berikut:

“Pembangunan kod oleh Suruhanjaya dan pematuhan

**baginya**

**50a. (1) Suruhanjaya boleh, dengan kelulusan Menteri,**
membangunkan dan mengeluarkan kod yang berhubungan
dengan penjanakuasaan, penghantaran, pengagihan, pembekalan
dan penggunaan elektrik dan bagi keselamatan elektrik.

(2) Suruhanjaya boleh membangunkan dan mengeluarkan
apa-apa kod tambahan sebagaimana yang disifatkannya patut
dan suai manfaat atau sebagaimana yang diarahkan oleh
Menteri dari semasa ke semasa, mengikut mana-mana yang
berkenaan.

(3) Semua kod yang dibangunkan dan dikeluarkan menurut
seksyen ini hendaklah berkuat kuasa hanya apabila didaftarkan
oleh Suruhanjaya.

(4) Semua pemegang lesen, pemunya atau pengendali
pepasangan elektrik bukan domestik hendaklah mematuhi
kod itu.

(5) Melainkan jika ditentukan selainnya oleh Suruhanjaya,
dalam memastikan kebolehpercayaan, keselamatan dan
keterjaminan rangkaian elektrik, kod yang dikeluarkan
di bawah seksyen ini hendaklah mengatasi mana-mana
perjanjian yang mungkin wujud antara pihak-pihak yang
disebut dalam subseksyen (4).


-----

_Bekalan Elektrik (Pindaan)_ 43

**Penahanan dokumen oleh Suruhanjaya**

**50b. (1) Mana-mana pemegang lesen, pemunya atau pengendali**
pepasangan elektrik bukan domestik apabila diarahkan
oleh Suruhanjaya hendaklah memberikan dokumen kepada
Suruhanjaya, dan jika tidak berbuat demikian Suruhanjaya
boleh mengambil milikan dokumen itu.

(2) Apa-apa dokumen yang diberikan atau yang diambil
oleh Suruhanjaya di bawah subseksyen (1) boleh ditahan
seberapa lama yang perlu oleh Suruhanjaya.

(3) Orang yang selainnya berhak kepada milikan dokumen
itu berhak untuk dibekalkan, dengan secepat yang dapat
dilaksanakan, dengan salinan yang diperakui oleh Suruhanjaya
sebagai suatu salinan sah.

(4) Sehingga suatu salinan terperaku dibekalkan, Suruhanjaya
boleh, pada bila-bila masa dan di mana-mana tempat yang
difikirkan sesuai oleh Suruhanjaya, membenarkan orang yang
selainnya berhak kepada milikan dokumen itu atau orang yang
diberi kuasa oleh orang itu, untuk memeriksa dan membuat
salinan atau mengambil cabutan daripada dokumen itu.

(5) Jika Suruhanjaya berpuas hati bahawa penahanan dokumen
itu tidak lagi diperlukan, Suruhanjaya boleh mengembalikan
dokumen itu dengan secepat yang dapat dilaksanakan kepada
orang yang memberikan dokumen itu di bawah subseksyen
(1).

**Garis panduan atau arahan oleh Suruhanjaya**

**50** **c. (1) Suruhanjaya boleh, dari semasa ke semasa,**
mengeluarkan garis panduan atau arahan mengenai apa-apa
perkara sebagaimana yang diperuntukkan di bawah Akta ini
kepada mana-mana pemegang lesen, pemunya atau pengendali
pepasangan elektrik bukan domestik, pengilang atau pengimport
berdaftar, orang kompeten atau mana-mana orang.

(2) Suruhanjaya boleh, dari semasa ke semasa, mengeluarkan
apa-apa arahan secara bertulis kepada mana-mana pemegang
lesen, pemunya atau pengendali pepasangan elektrik bukan


-----

44 _Rang Undang-Undang_

domestik, pengilang atau pengimport berdaftar, orang kompeten
atau mana-mana orang mengenai pematuhan atau ketidakpatuhan
Akta atau mana-mana peraturan yang dibuat di bawah Akta
ini, syarat lesen, termasuk meremedikan pelanggaran syarat
lesen atau mengenai apa-apa perkara lain yang menghendaki
suatu arahan dibuat atau secara khususnya dibuat menjadi
subjek arahan di bawah Akta ini mengikut tatacara yang
ditetapkan.

(3) Garis panduan atau arahan yang dikeluarkan oleh
Suruhanjaya di bawah seksyen ini hendaklah didaftarkan
dan hendaklah berkuat kuasa dari tarikh pendaftaran atau
apa-apa tarikh yang kemudian sebagaimana yang dinyatakan
oleh Suruhanjaya dalam garis panduan atau arahan itu.

(4) Seorang pemegang lesen atau pemunya atau pengendali
pepasangan elektrik bukan domestik, pengilang atau pengimport
berdaftar, orang kompeten atau mana-mana orang hendaklah
mematuhi garis panduan dan arahan itu.

**Perubahan, kajian semula atau pembatalan kod, garis**
**panduan atau arahan oleh Suruhanjaya**

**50d. (1) Suruhanjaya boleh mengubah, mengkaji semula atau**
membatalkan apa-apa kod, garis panduan atau arahan yang
dikeluarkan di bawah Akta ini.

(2) Tatacara yang dinyatakan dalam subseksyen 50c(3) dan
(4) hendaklah terpakai berkenaan dengan apa-apa perubahan,
kajian semula atau pembatalan kod, garis panduan atau arahan
itu.

**Kesalahan bagi ketidakpatuhan kod, garis panduan atau**
**arahan Suruhanjaya**

**50e. Seseorang yang tidak mematuhi mana-mana kod,**
garis panduan atau arahan Suruhanjaya yang dikeluarkan
di bawah Akta ini, melakukan suatu kesalahan dan boleh,
apabila disabitkan, didenda tidak melebihi dua ratus ribu
ringgit atau dipenjarakan selama tempoh tidak melebihi dua
tahun atau kedua-duanya.


-----

_Bekalan Elektrik (Pindaan)_ 45

**Daftar kod, garis panduan atau arahan**

**50f. Suruhanjaya hendaklah menyenggara suatu daftar bagi**
semua kod, garis panduan atau arahan yang dikeluarkan oleh
Suruhanjaya di bawah Akta ini, termasuk apa-apa perubahan,
kajian semula atau pembatalan kod, garis panduan atau
arahan itu.”.

**Seksyen baru** **52a dan** **52b**

**39.** Akta ibu dipinda dengan memasukkan selepas seksyen 52
seksyen yang berikut:

“Jaminan maklumat infrastruktur bekalan

**52a.** (1) Mana-mana pemegang lesen sebagaimana yang
diarahkan oleh Suruhanjaya yang menyediakan bekalan elektrik
kepada pengguna hendaklah bertanggungjawab bagi memelihara
kerahsiaan, keutuhan dan ketersediaan maklumatnya, sistem
maklumat dan infrastruktur rangkaian sokongan yang berkenaan
dengan kewajipan dan perkara-perkara lain sebagaimana yang
diperuntukkan di bawah Akta ini.

(2) Pemegang lesen hendaklah—

_(a)_ mengambil langkah-langkah yang perlu, mewujudkan

dan melaksanakan standard dan menggunakan kawalan
jaminan maklumat yang berkaitan untuk menghalang,
mengelakkan, meremedikan, mendapatkan kembali
atau meletakkan semula maklumat, dokumen, alat
atau rekodnya yang disimpan dalam komputernya
dan bagi sistem pengendalian komputernya daripada
apa-apa risiko—

(i) ancaman atau akses tanpa kebenaran; dan

(ii) gangguan atau penyingkiran;

_(b)_ mengambil langkah-langkah yang perlu untuk memastikan

ketahanan infrastruktur rangkaian sokongannya untuk
mengurangkan impak perniagaan terhadap pelbagai
ancaman kepada aktiviti di bawah lesennya; dan


-----

46 _Rang Undang-Undang_

_(c)_ memastikan bahawa kebolehpercayaan, keberterusan dan

kualiti bekalan elektrik, pelaksanaan kewajipannya dan
kepatuhan kepada peruntukan Akta ini dan mana-mana
peraturan yang dibuat di bawahnya tidak terjejas,

dan hendaklah melaporkan kepada Suruhanjaya dalam masa
yang dinyatakan oleh Suruhanjaya, dan sekiranya berlaku
apa-apa kejadian yang menggangu atau menjejaskan prestasi
aktiviti di bawah lesen, melaporkan kejadian itu dengan
segera kepada Suruhanjaya dan pihak berkuasa lain yang
berkaitan.

(3) Mana-mana pemegang lesen yang tidak mematuhi,
mengabaikan untuk mematuhi atau melanggar mana-mana
peruntukan seksyen ini melakukan suatu kesalahan dan boleh,
apabila disabitkan, didenda tidak melebihi tiga ratus ribu
ringgit atau dipenjarakan selama tempoh tidak melebihi tiga
tahun atau kedua-duanya.

(4) Bagi maksud seksyen ini—

“infrastruktur rangkaian sokongan” merujuk kepada
sambungan yang berkaitan, peranti rangkaian, perkakasan
dan perisian yang menyediakan perkhidmatan rangkaian
dalam menyokong fungsi perniagaan;

“kawalan jaminan maklumat” merujuk kepada cara
pengurusan risiko, termasuk dasar, tatacara, garis
panduan, amalan atau struktur organisasi, yang boleh
dari jenis pentadbiran, teknikal, pengurusan atau
perundangan;

“ketahanan” ertinya kebolehan sesuatu organisasi untuk
menahan daripada terjejas oleh sesuatu kejadian.

**Obligasi untuk memberikan maklumat**

**52b. (1) Suruhanjaya boleh memberi kuasa mana-mana pegawai**
untuk mendapatkan apa-apa maklumat yang berkenaan dengan
pemegang lesen atau mana-mana orang lain di bawah Akta
ini dan hendaklah diberi capaian kepada apa-apa maklumat
sama ada disimpan dalam suatu komputer atau selainnya.


-----

_Bekalan Elektrik (Pindaan)_ 47

(2) Mana-mana pegawai yang diberi kuasa oleh Suruhanjaya
di bawah subseksyen (1), hendaklah mempunyai kuasa
untuk menghendaki pengemukaan rekod, akaun, data, data
berkomputer dan dokumen yang disimpan oleh pemegang
lesen atau mana-mana orang lain dan untuk memeriksa,
meneliti dan memuat turun daripadanya, membuat salinannya
atau mengambil cabutan daripadanya.

(3) Bagi maksud seksyen ini, “capaian” termasuklah diberi
kata laluan, kod penyulitan, kod penyahsulitan, perisian atau
perkakasan yang perlu dan apa-apa cara lain yang dikehendaki
untuk membolehkan data berkomputer difahami.

(4) Mana-mana orang yang enggan memberikan apa-apa
maklumat yang dengan munasabahnya mungkin dikehendaki
daripadanya di bawah subseksyen (1) dan yang ada dalam
pengetahuannya atau dalam kuasanya untuk memberikan
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi dua tahun atau kedua-duanya.”.

**Pindaan seksyen 53**

**40.** Seksyen 53 Akta ibu dipinda—

_(a)_ dalam subseksyen (1)—

(i) dalam perenggan (i), dengan memotong perkataan

“bentuk dan kandungan lesen dan syarat-syarat
yang hendak ditetapkan,” dan perkataan “lesen
dan”;

(ii) dalam perenggan (l), dengan menggantikan perkataan

“kontraktor pendawaian” dengan perkataan “unit
pendawaian persendirian, kontraktor elektrik,
kontraktor perkhidmatan elektrik, kontraktor
pembaikan elektrik”;

(iii) dalam perenggan (xa), dengan memotong perkataan

“dan” di hujung perenggan itu; dan


-----

48 _Rang Undang-Undang_

(iv) dengan memasukkan selepas perenggan _(xa)_

perenggan yang berikut:

“(xb) standard, spesifikasi, amalan dan langkah

yang hendak digunakan dan apa-apa
perkara lain yang berhubungan dengan
kualiti kuasa;

_(xc) perkara yang berhubungan dengan pemeteran,_

pemeteran prabayar, infrastruktur
pemeteran, telepemeteran, kelengkapan,
produk elektrik dan kelengkapan elektrik
pengguna;

_(xd) perkara yang berhubungan dengan_

penggunaan talian bekalan bagi maksud
komunikasi sebagaimana yang dinyatakan
di bawah seksyen 44a;

_(xe)_ berkenaan dengan import dan pengilangan

kelengkapan elektrik pengguna,
pendaftaran pengimport dan pengilang
dan badan penilaian pematuhan yang
berkenaan dengan kelengkapan elektrik
pengguna, pusat latihan dan pemeriksaan
atau institusi dan menetapkan apa-apa fi
pendaftaran;

_(xf) perkara yang berhubungan dengan Kumpulan_

Wang Industri Elektrik;

_(xg) perkara yang berhubungan dengan pelesenan_

di bawah Akta;

_(xh)_ semua fungsi, kewajipan dan tanggungjawab

Pengendali Sistem dan Pembeli
Tunggal;

_(xi) semakan pelan pengurusan keselamatan_

dan program pengurusan keselamatan
dan bagi audit pemegang lesen dan
pemunya atau pengendali pepasangan
elektrik bukan domestik;


-----

_Bekalan Elektrik (Pindaan)_ 49

_(xj) fi yang kena dibayar berkenaan dengan_

penggunaan elektrik dengan cekap oleh
kelengkapan dan kelulusannya;

_(xk) perkara yang berhubungan dengan_

pendaftaran orang yang menyediakan
perkhidmatan yang berhubungan dengan
penggunaan elektrik dengan cekap
dan pembayaran fi bagi memproses
permohonan dan pendaftaran;

_(xl) perkara dan tempoh masa penyimpanan_

rekod dan dokumen; dan”; dan

_(b)_ dalam subsekyen (2)—

(i) dengan menggantikan perkataan “lima ribu” dengan

perkataan “dua puluh ribu”; dan

(ii) dengan menggantikan perkataan “satu tahun”

dengan perkataan “dua tahun”.

**Pindaan seksyen 54**

**41.** Seksyen 54 Akta ibu dipinda—

_(a)_ dengan menomborkan semula seksyen yang sedia ada

sebagai subseksyen (1) seksyen itu;

_(b)_ dalam subseksyen (1)—

(i) dengan memasukkan selepas perkataan “boleh”

perkataan “, atas syor Suruhanjaya,”;

(ii) dengan memasukkan selepas perkataan “atau

mana-mana peraturan” perkataan “atau kod”;

(iii) dengan memasukkan selepas perkataan “di

bawahnya” perkataan “bagi apa-apa tempoh
sebagaimana yang dinyatakan”;

_(c)_ dalam perenggan (a), dengan memasukkan selepas perkataan

“pihak berkuasa bekalan” perkataan “atau pemegang
lesen;”; dan


-----

50 _Rang Undang-Undang_

_(d)_ dengan memasukkan selepas subseksyen (1) subseksyen

yang berikut:

“(2) Suruhanjaya boleh mengesyorkan kepada Menteri
syarat yang boleh terpakai bagi suatu pengecualian
yang diberikan di bawah subseksyen (1).

(3) Kecuali diperuntukkan selainnya dalam

pengecualian itu, suatu pengecualian di bawah
subseksyen (1) boleh diubah atau dibatalkan.”.

**Kecualian dan peralihan**

**42.** (1) Apa-apa pendaftaran, lesen, perbuatan, perintah, arahan,
kelulusan atau keputusan yang dilakukan, dibuat atau diberikan
sebelum tarikh permulaan kuat kuasa Akta ini hendaklah disifatkan
telah dilakukan, dibuat atau diberikan di bawah Akta ini dan
hendaklah terus berkuat kuasa dan berkesan sepenuhnya berhubung
dengan orang yang baginya ia terpakai sehingga dibatalkan atau
dipinda.

(2) Apa-apa tindakan atau prosiding yang bermula atau belum
selesai sebaik sebelum tarikh permulaan kuat kuasa Akta ini
hendaklah, selepas tarikh permulaan kuat kuasa Akta ini, diteruskan
seolah-olah Akta ibu tidak dipinda oleh Akta ini.

(3) Jika pada tarikh permulaan kuat kuasa Akta ini permohonan
bagi pendaftaran pepasangan di bawah seksyen 21 Akta ibu masih
belum selesai di pihak Suruhanjaya, peruntukan Akta ibu yang
berhubungan dengan pendaftaran pepasangan sebagaimana yang
dipinda oleh Akta ini hendaklah terpakai.

(4) Jika pada tarikh permulaan kuat kuasa Akta ini permintaan
untuk bekalan elektrik yang masih belum selesai di pihak pemegang
lesen, peruntukan Akta ibu yang berhubungan dengan kecualian
kepada kewajipan membekalkan elektrik sebagaimana yang dipinda
oleh Akta ini hendaklah terpakai.

(5) Jika pada tarikh permulaan kuat kuasa Akta ini perjanjian
khas di bawah seksyen 29 Akta ibu antara pemegang lesen dengan
mana-mana orang yang sedang dirundingi, peruntukan Akta ibu
yang berhubungan dengan perjanjian khas mengenai bekalan
sebagaimana yang dipinda oleh Akta ini hendaklah terpakai.


-----

_Bekalan Elektrik (Pindaan)_ 51

(6) Suatu premis komersial atau perindustrian yang belum
diluluskan menurut atau berlanggaran dengan Akta Kerajaan
Tempatan 1976 dan Akta Perancangan Bandar dan Desa 1976
pada tarikh permulaan kuat kuasa Akta ini hendaklah terhenti
mendapat bekalan elektrik apabila tamat tempoh dua puluh empat
bulan dari tarikh permulaan kuat kuasa Akta ini melainkan jika
premis komersial atau perindustrian itu telah diluluskan menurut
atau tidak berlanggaran dengan Akta Kerajaan Tempatan 1976
dan Akta Perancangan Bandar dan Desa 1976.

(7) Jika suatu pertikaian di bawah seksyen 9e, 17, 24, 25, 26,
27, 28, 28a, 29 dan 32 Akta ibu timbul sebelum permulaan kuat
kuasa Akta ini, peruntukan Akta ibu yang terpakai bagi penentuan
pertikaian sebagaimana yang dipinda oleh Akta ini hendaklah
terpakai.

(8) Jika apa-apa kemalangan atau kebakaran yang menyebabkan
atau mengakibatkan kehilangan nyawa atau kecederaan kepada
mana-mana orang atau kerosakan serius pada harta telah berlaku
sebelum tarikh permulaan kuat kuasa Akta ini dan pegawai diberi
kuasa itu belum mengemukakan laporannya mengenai kemalangan
atau kebakaran itu, peruntukan Akta ibu yang terpakai bagi
pemberitahuan kemalangan atau kebakaran sebagaimana yang
dipinda oleh Akta ini hendaklah terpakai.

(9) Mana-mana orang yang memberikan apa-apa perkhidmatan
yang berhubungan dengan penggunaan elektrik dengan cekap
sebelum tarikh permulaan kuat kuasa Akta ini, hendaklah mendaftar
dengan Suruhanjaya dalam masa dua belas bulan dari tarikh
permulaan kuat kuasa Akta ini.

HURAIAN

Rang Undang-Undang ini bertujuan untuk meminda Akta Bekalan Elektrik 1990
(“Akta 447”) terutamanya untuk menambah baik aktiviti pelesenan bekalan
elektrik dan kelakuan pemegang lesen, meningkatkan kualiti perkhidmatan oleh
pemegang lesen terhadap pengguna, menstabilkan mekanisma pengawalseliaan
dan penguatkuasaan termasuk mengetatkan langkah-langkah pencegahan bagi
membanteras pencurian elektrik, membolehkan penggunaan teknologi komunikasi
yang terkini, pemeteran elektrik yang canggih dan untuk meningkatkan
keselamatan pepasangan dan kelengkapan elektrik.


-----

52 _Rang Undang-Undang_

2. _Fasal 1 mengandungi tajuk ringkas dan peruntukan mengenai permulaan_
kuat kuasa Akta yang dicadangkan.

3. _Fasal 2 bertujuan untuk membuat pindaan am kepada Akta 447_
dengan menggantikan perkataan “adalah melakukan” dengan perkataan
“melakukan”.

4. _Fasal 3 bertujuan untuk meminda seksyen 2 Akta 447 untuk memasukkan_
takrif baru dan meminda takrif yang sedia ada dalam Akta 447. Antara takrif
baru yang dimasukkan ialah—

_(a)_ “komunikasi” merujuk kepada talian bekalan elektrik yang boleh

digunakan bagi maksud komunikasi. Ini untuk membenarkan talian
bekalan elektrik digunakan bagi maksud komunikasi sebagai contoh
Jalur Lebar pada Talian Kuasa (BPL) atau Komunikasi Talian Kuasa
(PLC). Pada masa ini Akta ini melarang talian bekalan elektrik
daripada digunakan bagi isyarat atau komunikasi;

_(b)_ “mengasingkan” merujuk kepada pengasingan kedudukan dan fungsi

Pengendali Sistem dan Pembeli Tunggal daripada pemegang lesen bagi
persaingan dan ketelusan yang berkesan. Ini bagi memastikan bahawa
Pembeli Tunggal dan Pengendali Sistem bertindak secara bebas;

_(c)_ “Pembeli Tunggal” merujuk kepada mana-mana orang atau sesuatu

unit, jabatan atau bahagian yang membentuk sebahagian daripada
pemegang lesen yang diberi kuasa di bawah subseksyen baru 22b(1)
yang dicadangkan yang bertanggungjawab bagi pengurusan pemerolehan
elektrik dan perkhidmatan yang berkaitan, yang termasuklah perancangan,
penjadualan, pemerolehan dan penyelesaian, dan apa-apa fungsi lain
sebagaimana yang ditetapkan. Ini bagi memastikan bahawa fungsi
Pembeli Tunggal bebas daripada mana-mana aktiviti di bawah lesen
pemegang lesen; dan

_(d)_ “Pengendali Sistem” merujuk kepada orang yang diberi kuasa atau entiti

suatu pemegang lesen yang bertanggungjawab bagi pengendalian,
penghantaran elektrik dan pengawalan sistem kuasa untuk diasingkan
daripada apa-apa aktiviti pemegang lesen. Ini bagi memastikan
bahawa fungsi Pengendali Sistem bebas daripada mana-mana aktiviti
di bawah lesen pemegang lesen.

5. _Fasal 4 bertujuan untuk meminda seksyen 4 Akta 447 untuk memperuntukkan_
fungsi dan kewajipan Suruhanjaya yang lebih menyeluruh dan berkesan untuk
memenuhi keperluan isu-isu dan cabaran semasa dan masa hadapan industri
pembekalan elektrik.

6. _Fasal 5 bertujuan untuk menggantikan seksyen 4a Akta 447 bagi memperjelas_
skop kuasa pegawai diberi kuasa Suruhanjaya selaras dengan perundangan
sedia ada.

7. _Fasal 6_ bertujuan untuk memasukkan seksyen baru 5a dan 5b ke dalam
Akta 447 untuk memberi Suruhanjaya kuasa untuk mendapatkan kembali kos
memegang kelengkapan, alat, bahan, buku, rekod, akaun, dokumen, barang
atau benda yang disita daripada orang yang didapati melakukan kesalahan dan
melepaskan kelengkapan, alat, bahan, buku, rekod, akaun, dokumen, barang
atau benda yang disita jika tidak dikehendaki dalam prosiding.


-----

_Bekalan Elektrik (Pindaan)_ 53

8. _Fasal 7_ bertujuan untuk memotong seksyen 7 Akta 447.

9. _Fasal 8 bertujuan untuk meminda seksyen 8 Akta 447 untuk menjadikan_
suatu kesalahan bagi keengganan untuk memberikan maklumat kepada manamana pegawai Suruhanjaya dalam menjalankan fungsi, tugas dan kuasa di
bawah seksyen 4 Akta 447 dan untuk menaikkan penalti kerana menghalang
pegawai yang diberi kuasa menjalankan tugas bagi pencegahan dan pematuhan
yang lebih baik.

10. _Fasal 9 bertujuan untuk meminda subseksyen 9(1) Akta 447 untuk_

membolehkan terma dan syarat lesen ditetapkan dan untuk memasukkan
subseksyen baru (2b), (2c) dan (7) ke dalam seksyen 9 Akta 447 untuk memberi
Suruhanjaya kuasa untuk melesenkan orang mengikut aktiviti pembekalan
elektrik supaya aktiviti yang dilesenkan dipisahkan daripada aktiviti lain
pemegang lesen, untuk membolehkan Suruhanjaya mengeluarkan lesen untuk
pepasangan awam atau persendirian dengan kapasiti di bawah 30 megawatt
yang mana kerap diperbaharui atau untuk suatu jangka masa yang pendek
dan disambungkan kepada grid pengagihan yang tidak mempunyai kesan yang
signifikan kepada sistem grid kebangsaan, untuk membolehkan Suruhanjaya
untuk mengeluarkan kod, garis panduan atau arahan berkenaan dengan apaapa pepasangan dan, dengan kelulusan Menteri, untuk mengenakan terma atau
syarat tambahan ke atas lesen dan untuk meminda apa-apa terma atau syarat
sesuatu lesen.

11. _Fasal 10 bertujuan untuk memasukkan seksyen baru_ 9a, 9b, 9c, 9d dan

9e ke dalam Akta 447 untuk menghendaki pemegang lesen mengemukakan
pelan perniagaan bagi tadbir urus dan pengawalseliaan yang lebih baik, untuk
membolehkan Suruhanjaya mengeluarkan arahan ke atas pemegang lesen untuk
memastikan pematuhan yang ketat, untuk membolehkan pemakaian standard
prestasi pembekalan dan perkhidmatan oleh pemegang lesen, untuk meningkatkan
kualiti pembekalan dan perkhidmatan kepada pengguna, untuk menghendaki
pemegang lesen supaya mewujudkan standard pengguna bagi memenuhi
permintaan pengguna, pengendalian aduan, perlindungan maklumat pengguna,
maklumat mengenai tarif, pengebilan, dsb., untuk membolehkan Suruhanjaya
mengarahkan pemegang lesen untuk memberi maklumat mengenai tahap
prestasi yang dicapai, untuk menghendaki pemegang lesen untuk menyimpan
dan menyenggarakan akaun aktiviti tahunan yang sepatutnya di bawah lesen
dan untuk memberi Suruhanjaya kuasa untuk meluluskan terma dan syarat
dalam mana-mana perkiraan oleh pemegang lesen atau Pembeli Tunggal bagi
perolehan elektrik.

12. _Fasal 11 bertujuan untuk meminda seksyen 12 Akta 447 dengan_

menggantikan keseluruhan subseksyen (1) untuk menjadikan peruntukan itu
lebih jelas.

13. _Fasal 12 bertujuan untuk meminda seksyen 17 Akta 447 bagi membetulkan_

kerosakan oleh pemegang lesen dan untuk memastikan keberterusan pembekalan
elektrik dalam tempoh yang ditetapkan dan bagi pemegang lesen untuk membaiki
apa-apa kerosakan dan untuk membayar pampasan bagi apa-apa kerosakan
sebagaimana yang diarahkan oleh Suruhanjaya jika ditunjukkan bahawa
kerosakan itu adalah akibat daripada perbuatan cuai pemegang lesen.

14. _Fasal 13 bertujuan untuk meminda seksyen 21 Akta 447 bagi menjelaskan_

peruntukan sedia ada dan untuk mengecualikan kehendak bagi pendaftaran
suatu pepasangan yang telah dikecualikan di bawah subseksyen 21(1)


-----

54 _Rang Undang-Undang_

15. _Fasal 14 bertujuan untuk memasukkan seksyen baru 22a dan 22b ke dalam_

Akta 447 untuk memperuntukkan bagi suatu Pengendali Sistem dan Pembeli
Tunggal bagi maksud memastikan pengendalian sistem kuasa yang telus dan
tidak berdiskriminasi dan yang tanggungjawabnya diasingkan daripada aktiviti
di bawah lesen pemegang lesen.

16. _Fasal 15 bertujuan untuk memasukkan seksyen baru 23d ke dalam Akta_

447 untuk menghendaki pendaftaran mana-mana orang yang memberikan
perkhidmatan yang berhubungan dengan penggunaan elektrik dengan cekap.

17. _Fasal 16 bertujuan untuk memasukkan kesalahan baru di bawah subseksyen_

baru 24(6) Akta 447 untuk memastikan bahawa pemegang lesen menunaikan
obligasi statutorinya untuk memberikan bekalan elektrik atau untuk menjalankan
kuasanya dengan sah untuk memotong bekalan elektrik, tanpa halangan atau
gangguan.

18. _Fasal 17 bertujuan untuk meminda seksyen 25 Akta 447 bagi menjelaskan_

hal keadaan yang pemegang lesen boleh dikecualikan daripada memberikan
bekalan elektrik.

19. _Fasal 18 bertujuan untuk menggantikan seksyen 26 Akta 447 bagi_

melibatkan Suruhanjaya dalam menetapkan tarif dan caj bagi memastikan
pembekalan elektrik pada harga yang munasabah.

20. _Fasal 19 bertujuan untuk meminda seksyen 27 Akta 447 bagi menambah_

baik kualiti pembekalan dan perkhidmatan kepada pengguna dengan memastikan
bahawa pemegang lesen itu hanya boleh mengenakan perbelanjaan penyambungan
yang diluluskan.

21. _Fasal 20 bertujuan untuk memasukkan seksyen baru_ 28b ke dalam

Akta 447 untuk memastikan bahawa pemegang lesen dan pengguna membuat
perjanjian pembekalan elektrik yang diluluskan mengikut Akta.

22. _Fasal 21 bertujuan untuk meminda seksyen 29 Akta 447 untuk menambah_

baik kualiti pembekalan dan perkhidmatan oleh pemegang lesen kepada pengguna
di bawah perjanjian khas yang diluluskan mengikut Akta.

23. _Fasal 22 bertujuan untuk meminda seksyen 30 Akta 447 untuk membolehkan_

Suruhanjaya menyelesaikan pertikaian di bawah Akta dengan lebih baik.

24. _Fasal 23 bertujuan untuk memasukkan seksyen baru_ 30a dan 30b ke

dalam Akta 447 untuk menghendaki pertikaian diberitahu secara bertulis
kepada Suruhanjaya bahawa pihak-pihak kepada pertikaian itu tidak dapat
menyelesaikan pertikaian itu melalui perundingan dan untuk memenuhi kehendak
yang ditetapkan. Seksyen baru ini juga bagi memperuntukkan bahawa keputusan
Suruhanjaya adalah mengikat dan boleh dikuatkuasakan dan bagi suatu daftar
keputusan disenggarakan oleh Suruhanjaya.

25. Fasal 24 bertujuan untuk meminda seksyen 32 Akta 447 untuk menambah
baik peruntukan mengenai pemeteran bekalan elektrik oleh pemegang lesen
dan untuk membenarkan penggunaan meter prabayar, infrastruktur pemeteran
atau telepemeteran dan untuk meter dipasang, ditentu ukur, diuji, ditentusahkan
dan disenggarakan mengikut mana-mana peraturan, kod atau garis panduan
yang dibuat atau dikeluarkan di bawah Akta ini.


-----

_Bekalan Elektrik (Pindaan)_ 55

26. _Fasal 25 bertujuan untuk meminda nota bahu kepada seksyen 33 Akta_

447 bagi maksud menjelaskan dan menggantikan perkataan Pengerusi dengan
Ketua Pegawai Eksekutif selaras dengan Akta Suruhanjaya Tenaga 2001

[Akta 610].

27. _Fasal 26 bertujuan untuk memasukkan Bahagian baru VIIa dan seksyen_

baru 33a hingga 33f ke dalam Akta 447 untuk menambah baik keselamatan
pepasangan dan kelengkapan dan untuk membolehkan Suruhanjaya memastikan
dengan lebih baik pematuhan yang lebih ketat kepada kehendak keselamatan
oleh pemegang lesen, pemunya atau pengendali pepasangan elektrik bukan
domestik, pemegang lesen bagi jualan, pemegang lesen bagi pepasangan
persendirian dan orang yang tertakluk kepada Akta.

28. _Fasal 27 bertujuan untuk meminda seksyen 36 Akta 447 untuk membolehkan_

pertikaian di bawah seksyen 30 atau perkara lain diselesaikan melalui timbang
tara.

29. _Fasal 28 bertujuan untuk meminda subseksyen 37(1), (2), (3), (4), (10),_

(12), (14), (15) dan (16) Akta 447 untuk menaikkan hukuman bagi kesalahan
mengganggu atau melaraskan apa-apa pepasangan sedemikian sehingga
menyebabkan atau berkemungkinan menyebabkan bahaya kepada nyawa atau
anggota badan manusia atau kecederaan atau kepada apa-apa kelengkapan atau
harta lain, perbuatan gopoh atau cuai atau peninggalan yang menyebabkan
kerosakan kepada orang atau harta berkenaan dengan apa-apa pepasangan atau
kelengkapan, pencurian elektrik termasuk mengganggu meter dan peruntukan
bagi kesalahan berulang yang dengannya hukuman yang berbeza diperuntukkan
bagi pengguna domestik dan pengguna bukan domestik, melekatkan poster
atau mencacatkan struktur pepasangan awam, merosakkan mana-mana meter
atau alat lain yang digunakan atau yang berkaitan dengan apa-apa pepasangan
berlesen bagi merekodkan pengeluaran atau penggunaan elektrik.

Pindaan ini juga bertujuan untuk menaikkan hukuman bagi kesalahan

terhadap Akta yang tiada penalti diperuntukkan dengan nyata dan juga untuk
memasukkan perenggan baru 37(15)(b) ke dalam Akta 447 untuk memperuntukkan
bagi kesalahan dan hukuman terhadap mana-mana orang yang melalui apaapa perbuatan atau peninggalan melanggar mana-mana peruntukan di bawah
Akta. Sebagai tambahan, susbseksyen 37(16) Akta 447 digantikan untuk
memperuntukkan takrif “pengguna domestik”, “pengguna bukan domestik”
dan “pepasangan domestik” bagi maksud subseksyen 37(3) Akta 447.

30. _Fasal 29 bertujuan untuk memasukkan seksyen baru_ 37a dan 37b ke

dalam Akta 447 bagi kesalahan yang dilakukan oleh pertubuhan perbadanan
dan kesalahan kerana mencuba dan bersubahat untuk melakukan kesalahan.

31. _Fasal 30 bertujuan untuk meminda seksyen 38 Akta 447 untuk memastikan_

bahawa hanya dalam kes kecurian elektrik yang jelas dan terbukti di bawah
Akta sahaja yang membolehkan seorang pemegang lesen memotong bekalan
kepada pengguna. Suruhanjaya juga boleh menentusahkan sama ada kesalahan
itu telah dilakukan dan jika kesalahan itu tidak dilakukan, Suruhanjaya boleh
mengarahkan penyambungan semula bekalan elektrik oleh pemegang lesen.
Pemegang lesen juga hendaklah membuktikan bahawa mereka telah mengalami
kerugian dan perbelanjaan yang munasabah sebelum pemegang lesen boleh


-----

56 _Rang Undang-Undang_

menuntut terhadap pengguna yang berkenaan dan pemegang lesen hanya boleh
mendapatkan kembali kerugian atau perbelanjaan itu melalui tindakan mahkamah
dan bukan melalui pemotongan bekalan elektrik dan pemegang lesen hanya
boleh menuntut bagi kerugian hasil dan perbelanjaan bagi tempoh enam bulan
sahaja melainkan jika ia suatu tuntutan di mahkamah.

32. _Fasal 31_ bertujuan menggantikan seksyen 43 Akta 447 untuk memberi

Menteri kuasa dengan keizinan Pendakwa Raya untuk menetapkan apa-apa
kesalahan di bawah Akta yang boleh dikompaunkan dan juga kriteria bagi
pengkompaunan kesalahan itu. Suruhanjaya melaksanakan pengkompaunan
kesalahan itu dengan keizinan daripada Pendakwa Raya.

33. _Fasal 32 bertujuan untuk memasukkan seksyen baru_ 44a ke dalam

Akta 447 untuk membenarkan komunikasi di bawah Akta Komunikasi dan
Multimedia 1998 [Akta 588] dengan menggunakan rangkaian dan infrastruktur
bekalan elektrik pemegang lesen. Ia juga membolehkan peraturan-peraturan,
kod, garis panduan dan arahan dibuat oleh Suruhanjaya untuk mengawal selia
aktiviti dan pihak yang berkenaan.

34. _Fasal 33 bertujuan untuk memasukkan Bahagian baru IXa dan seksyen_

baru 44b hingga 44e ke dalam Akta 447 untuk membolehkan sumbangan oleh
pemegang lesen ke dan bagi penubuhan Kumpulan Wang Industri Elektrik dan
untuk memberi Suruhanjaya kuasa untuk menguruskan, mengendalikan dan
membelanjakan dana tersebut.

35. _Fasal 34 bertujuan untuk meminda subseksyen 45(1) Akta 447 supaya_

selaras dengan pindaan yang berhubungan dengan komunikasi yang menggunakan
rangkaian dan infrastruktur bekalan elektrik pemegang lesen supaya seiring
dengan perkembangan teknologi dan komunikasi.

36. _Fasal 35 bertujuan untuk memasukkan seksyen baru_ 45a, 45b dan 45c

ke dalam Akta 447 untuk meningkatkan tadbir urus, kecekapan dan daya
saing dalam industri bekalan elektrik melalui pengauditan pemegang lesen
dan pemunya atau pengendali pepasangan elektrik bukan domestik. Pindaan
ini juga membolehkan Suruhanjaya menentukan standard yang boleh terpakai
bagi apa-apa pepasangan atau kelengkapan dan bagi pemegang lesen, pemunya
atau pengendali pepasangan elektrik bukan domestik, pengilang, pengimport
dan kontraktor elektrik berdaftar untuk memegang simpan dan menyimpan
rekod dan dokumen berkenaan dengan perkara dan bagi tempoh masa yang
ditetapkan di bawah Akta 447.

37. _Fasal 36 bertujuan untuk meminda seksyen 46 Akta 447 untuk memasukkan_

penggunaan talian bekalan elektrik bagi infrastruktur pemeteran, telepemeteran
dan bagi komunikasi yang tidak mengganggu talian pengisyaratan Kerajaan.

38. _Fasal 37 bertujuan untuk meminda seksyen 48 Akta 447 untuk membolehkan_

kod dikeluarkan oleh Suruhanjaya berkenaan dengan sekatan penyambungan
ke bumi.

39. _Fasal 38 bertujuan untuk memasukkan seksyen baru_ 50a, 50b, 50c,

50d, 50e dan 50f ke dalam Akta 447 berkenaan dengan pembangunan dan
pematuhan kepada kod yang mengandungi suatu set kaedah-kaedah, prinsip


-----

_Bekalan Elektrik (Pindaan)_ 57

dan tatacara yang dikeluarkan oleh Suruhanjaya dengan kelulusan Menteri,
termasuk kod keselamatan infrastruktur elektrik, kod keselamatan pepasangan
elektrik bukan domestik dan kod lain dan untuk membenarkan Suruhanjaya
memegang simpan dokumen itu. Pindaan ini juga bertujuan untuk membolehkan
Suruhanjaya mengeluarkan garis panduan atau arahan bagi pematuhan yang
lebih ketat, untuk mengubah, mengkaji semula atau membatalkan sesuatu kod,
garis panduan atau arahan, kesalahan bagi ketidakpatuhan terhadap mana-mana
kod, garis panduan atau arahan dan daftar kod, garis panduan atau arahan.

40. _Fasal 39 bertujuan untuk memasukkan seksyen baru_ 52a dan 52b ke

dalam Akta 447 berkenaan dengan jaminan maklumat infrastruktur bekalan oleh
pemegang lesen supaya selaras dengan jaminan siber dan untuk membolehkan
Suruhanjaya mendapatkan maklumat dan capaian kepada data berkenaan dengan
pemegang lesen atau mana-mana orang di bawah Akta ini termasuk kuasa
untuk menghendaki pengemukaan rekod, akaun data, data berkomputer yang
disimpan oleh pemegang lesen atau mana-mana orang dan pemasukan suatu
kesalahan dan hukuman baharu bagi ketidakpatuhan.

41. _Fasal 40 bertujuan untuk meminda seksyen 53 Akta 447 untuk meluaskan_

skop bagi Menteri untuk membuat peraturan-peraturan di bawah Akta 447
termasuk perkara di bawah pindaan yang dicadangkan.

42. _Fasal 41 bertujuan untuk meminda seksyen 54 Akta 447 untuk meluaskan_

kuasa yang Menteri boleh memberi pengecualian daripada peruntukan Akta,
peraturan-peraturan atau kod atas syor Suruhanjaya. Suruhanjaya juga boleh
mengesyorkan kepada Menteri syarat yang terpakai bagi sesuatu pengecualian
dan apa-apa pengecualian boleh diubah atau dibatalkan.

43. _Fasal 42_ memperuntukkan bagi peruntukan kecualian dan peralihan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U2)2808]


-----

