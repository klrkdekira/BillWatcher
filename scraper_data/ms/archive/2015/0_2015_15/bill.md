---
Year: 2015
Bill: D.R. 30/2015 - RUU Syarikat 2015 (Lulus)
Title: D.R. 30/2015 - RUU Syarikat 2015 (Lulus)
Download URL: https://www.parlimen.gov.my/files/billindex/pdf/2015/D.R.30_2015(bm).pdf
URL: https://www.parlimen.gov.my/files/billindex/pdf/2015/D.R.30_2015(bm).pdf
---
---
Reading:
D.R. 30/2015
Bacaan Pertama Pada:
Bacaan Kedua Pada:
Dibentang Oleh:YB Dato` Seri Hamzah bin Zainudin - Menteri Perdagangan Dalam Negeri, Koperasi Dan Kepenggunaan
Diluluskan Pada:04/04/2016
Dibentang Oleh:YB Dato` Seri Hamzah bin Zainudin - Menteri Perdagangan Dalam Negeri, Koperasi Dan Kepenggunaan
---

-----

-----

_Syarikat_ 1

**D.R. 30/2015**

RANG UNDANG-UNDANG SYARIKAT 2015

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

3. Takrif “perbadanan”

4. Takrif “subsidiari dan syarikat pemegangan”

5. Takrif “syarikat pemegangan muktamad”

6. Takrif “subsidiari milik penuh”

7. Bila perbadanan disifatkan berkaitan antara satu sama lain

8. Kepentingan dalam syer

Bahagian II

PEMBENTUKAN DAN PENTADBIRAN SYARIKAT

Penggal 1

_Jenis Syarikat_

9. Kehendak utama syarikat

10. Jenis syarikat

11. Syarikat persendirian atau syarikat awam

12. Larangan ke atas syarikat berhad menurut jaminan dengan modal syer

13. Larangan bagi persatuan tidak diperbadankan, dsb.

Penggal 2

_Pemerbadanan dan Kesannya_

14. Permohonan bagi pemerbadanan

15. Pendaftaran bagi pemerbadanan


-----

_Rang Undang-Undang_

_Fasal_

16. Kuasa untuk menolak pendaftaran bagi pemerbadanan

17. Perakuan pemerbadanan

18. Kesan pemerbadanan

19. Notis pendaftaran sebagai keterangan muktamad

20. Entiti undang-undang yang berasingan

21. Syarikat mempunyai keupayaan tidak terhad

Penggal 3

_Sekatan ke atas Subsidiari yang Menjadi Anggota_

_Syarikat Pemegangannya_

22. Keanggotaan syarikat pemegangan

23. Subsidiari bertindak sebagai peniaga yang menyertai

24. Perlindungan pihak ketiga dalam hal lain jika subsidiari bertindak sebagai
peniaga dalam sekuriti

Penggal 4

_Nama Syarikat_

25. Nama syarikat

26. Ketersediaan nama

27. Pengesahan tentang ketersediaan dan perizaban nama

28. Pertukaran nama

29. Kuasa Pendaftar untuk mengarahkan pertukaran nama

30. Penyiaran nama

Penggal 5

_Perlembagaan Syarikat_

31. Perlembagaan syarikat

32. Syarikat boleh menerima pakai perlembagaan

33. Kesan perlembagaan

34. Bentuk perlembagaan

35. Kandungan perlembagaan syarikat

36. Syarikat boleh mengubah atau meminda perlembagaan

37. Mahkamah boleh mengubah atau meminda perlembagaan


-----

_Syarikat_ 3

_Fasal_

38. Syarikat berhad menurut jaminan hendaklah mempunyai perlembagaan

39. Ketidakpakaian doktrin notis konstruktif

Penggal 6

_Pertukaran Status Syarikat_

40. Pertukaran daripada syarikat tidak berhad kepada syarikat berhad

41. Pertukaran daripada syarikat awam kepada syarikat persendirian atau
syarikat persendirian kepada syarikat awam

Penggal 7

_Peruntukan yang Terpakai bagi Jenis Syarikat Tertentu_

42. Syarikat persendirian

43. Larangan terhadap syarikat persendirian untuk menawarkan syer atau
debentur atau mempelawa untuk mendepositkan wang

44. Tawaran kepada orang awam

45. Syarikat berhad menurut jaminan

Penggal 8

_Pejabat Berdaftar dan Daftar_

46. Pejabat berdaftar dan waktu pejabat

47. Dokumen hendaklah disimpan di pejabat berdaftar

48. Pemeriksaan dokumen dan rekod yang disimpan oleh syarikat

49. Bentuk dokumen dan cara lain merekodkan dokumen

50. Daftar anggota

51. Kewajipan untuk memberitahu butir-butir dan pertukaran dalam daftar
anggota

52. Indeks anggota syarikat

53. Daftar cawangan anggota

54. Tempat di mana daftar anggota dan indeks disimpan

55. Pemeriksaan dan penutupan daftar anggota dan indeks

56. Kuasa syarikat untuk menghendaki penzahiran kepentingan benefisial
dalam syer mengundinya


-----

_Rang Undang-Undang_

_Fasal_

57. Daftar pengarah, pengurus dan setiausaha

58. Kewajipan untuk memberitahu butir-butir dan pertukaran pengarah,
pengurus dan setiausaha

59. Daftar pemegangan syer pengarah, dsb.

60. Daftar pemegang debentur dan salinan surat ikatan amanah

Penggal 9

_Penyempurnaan Dokumen_

61. Meterai syarikat

62. Meterai rasmi bagi kegunaan di luar negara

63. Meterai rasmi bagi perakuan syer, dsb.

64. Kontrak syarikat

65. Kontrak sebelum pemerbadanan

66. Penyempurnaan dokumen

67. Penyempurnaan surat ikatan

Penggal 10

_Penyata tahunan_

68. Kewajipan untuk menyerah simpan penyata tahunan

Bahagian III

PENGURUSAN SYARIKAT

Penggal 1

_Penyenggaraan Syer dan Modal_

Subpenggal 1

_Modal Syer_

69. Jenis syer

70. Sifat syer

71. Hak dan kuasa yang terikat dengan syer

72. Syer keutamaan

73. Larangan mengeluarkan waran syer pembawa


-----

_Syarikat_ 5

_Fasal_

74. Tiada nilai tara syer

75. Penjalanan kuasa pengarah untuk mengumpukkan syer atau memberikan
hak

76. Pengumpukan syer atau pemberian hak dengan kelulusan syarikat

77. Pendaftaran pengumpukan dalam daftar anggota

78. Penyata pengumpukan

79. Larangan am mengenai komisen, diskaun dan elaun

80. Komisen yang dibenarkan

81. Perbezaan antara panggilan dengan pembayaran, dsb.

82. Panggilan ke atas syer

83. Pelucuthakan syer

84. Kuasa syarikat untuk mengubah modal syernya

85. Hak beli dahulu syer baru

86. Penukaran syer kepada saham

87. Hak dan keistimewaan pemegang saham

88. Hak yang terikat pada syer

89. Kelas syer

90. Perihalan syer kelas yang berlainan

91. Pengubahan hak kelas

92. Memberitahu pemegang syer tentang pengubahan

93. Ketidakbenaran atau pengesahan pengubahan oleh Mahkamah

94. Penghantarserahan perintah Mahkamah kepada Pendaftar

95. Memberitahu Pendaftar tentang pengubahan

96. Pengubahan termasuk pembatalan

Subpenggal 2

_Perakuan, Hakmilik, Pemindahmilikan dan Pemindahan Syer_

97. Pengeluaran perakuan syer

98. Permohonan bagi pengeluaran perakuan syer

99. Penghantarserahan perakuan syer

100. Penomboran syer

101. Pendaftaran anggota menjadi keterangan hakmilik di sisi undang-undang

102. Kewajipan setiausaha untuk mencatatkan pengeluaran dan pemindahmilikan
syer dalam daftar anggota


-----

6 _Rang Undang-Undang_

_Fasal_

103. Pembetulan

104. Kehilangan atau kemusnahan perakuan

105. Kehendak bagi surat cara pemindahmilikan

106. Pendaftaran pemindahmilikan atau penolakan pendaftaran

107. Perintah Mahkamah bagi pendaftaran

108. Pengesahan syer yang tidak dikeluarkan dengan sewajarnya

109. Pendaftaran bagi pemindahan syer atau debentur

110. Batasan terhadap liabiliti pemegang amanah, dsb., yang berdaftar sebagai
pemilik syer

111. Lien bagi syer

Subpenggal 3

_Pernyataan Kesolvenan_

112. Ujian kesolvenan

113. Pernyataan kesolvenan

114. Kesalahan mengenai pernyataan kesolvenan

Subpenggal 4

_Pengurangan Modal Syer_

115. Syarikat boleh mengurangkan modal syernya

116. Pengurangan modal syer oleh Mahkamah

117. Pengurangan modal syer oleh syarikat persendirian atau syarikat awam

118. Hak pemiutang untuk membantah pengurangan modal syer oleh syarikat

119. Kedudukan pada akhir tempoh bantahan oleh pemiutang

120. Kuasa Mahkamah berhubung dengan bantahan oleh pemiutang

121. Kesalahan kerana membuat pernyataan tidak berasas atau palsu

122. Liabiliti anggota atas syer yang dikurangkan

Subpenggal 5

_Bantuan oleh Syarikat bagi Pembelian Syernya Sendiri_

123. Bantuan kewangan oleh syarikat dalam urus niaga syernya, dsb.

124. Akibat kegagalan mematuhi Subpenggal ini

125. Kecualian am


-----

_Syarikat_ 7

_Fasal_

126. Bantuan kewangan yang tidak melebihi sepuluh peratus dana pemegang
syer

127. Pembelian oleh syarikat atas syernya sendiri, dsb.

128. Opsyen untuk mengambil syer tidak dikeluarkan

129. Daftar opsyen untuk mengambil syer tidak dikeluarkan dalam syarikat

130. Kuasa syarikat untuk membayar faedah daripada modal dalam hal tertentu

Subpenggal 6

_Dividen_

131. Pengagihan daripada keuntungan

132. Pengagihan hanya jika syarikat solven

133. Mendapatkan balik pengagihan

Subpenggal 7

_Pemegangan Syer Substansial_

134. Pemakaian dan tafsiran

135. Orang yang bertanggungan untuk mematuhi Subpenggal

136. Pemegangan syer substansial dan pemegang syer substansial

137. Pemegang syer substansial hendaklah memberitahu syarikat mengenai
kepentingannya

138. Pemegang syer substansial hendaklah memberitahu syarikat tentang
perubahan kepentingannya

139. Orang yang terhenti menjadi pemegang syer substansial hendaklah
memberitahu syarikat

140. Sebutan mengenai pengendalian kepentingan dalam syer

141. Salinan notis hendaklah disampaikan kepada Pendaftar

142. Notis kepada bukan pemastautin

143. Pendaftar boleh melanjutkan masa bagi pemberian notis di bawah
Subpenggal ini

144. Syarikat hendaklah menyimpan dan menyenggara daftar pemegang syer
substansial

145. Kuasa Mahkamah berkenaan dengan keingkaran pemegang syer substansial


-----

8 _Rang Undang-Undang_

Subpenggal 8

_Sistem Depositori Pusat — Sistem Catatan Buku atau Tanpa Skrip bagi_

_Pemindahmilikan Sekuriti_

_Fasal_

146. Tafsiran

147. Pendeposit disifatkan sebagai anggota

148. Pemindahmilikan sekuriti melalui catatan buku

149. Pembetulan rekod pendeposit

150. Ketidakpakaian seksyen 472 bagi pelupusan yang dibuat melalui catatan

buku

151. Pengecualian daripada Subpenggal ini

Subpenggal 9

_Prospektus_

152. Pemakaian Subpenggal 9

153. Kuasa Menteri untuk mengecualikan pemakaian Subpenggal 9

154. Kehendak untuk mendaftar dan menyerah simpan prospektus

155. Pendaftaran prospektus

156. Keengganan untuk mendaftarkan prospektus

157. Menyimpan dokumen yang berhubungan dengan prospektus

158. Pelawaan kepada orang awam untuk memberi pinjaman wang atau
mendepositkan wang dengan perbadanan

159. Bentuk dan kandungan prospektus

160. Persetujuan orang yang mengeluarkan prospektus yang mengandungi
pernyataannya

161. Pelepasan daripada kehendak mengenai bentuk dan kandungan prospektus

162. Memegang simpan langganan berlebihan dalam keluaran debentur

163. Iklan tertentu disifatkan sebagai prospektus

164. Dokumen yang mengandungi tawaran syer untuk jualan disifatkan sebagai
prospektus

165. Memorandum maklumat disifatkan sebagai prospektus

166. Prospektus tambahan atau prospektus gantian

167. Liabiliti sivil bagi pernyataan silap dalam prospektus

168. Liabiliti jenayah bagi pernyataan silap dalam prospektus

169. Orang yang tidak dianggap sebagai membenarkan atau menyebabkan
pengeluaran prospektus

170. Perintah berhenti


-----

_Syarikat_ 9

Subpenggal 10

_Debentur_

_Fasal_

171. Pemakaian Subpenggal 10

172. Pelaksanaan spesifik kontrak

173. Debentur kekal

174. Kuasa untuk mengeluarkan semula debentur telah ditebus

175. Mendeposit debentur untuk mendapatkan pendahuluan

176. Kelayakan pemegang amanah bagi pemegang debentur

177. Kewajipan pemegang amanah

178. Persaraan pemegang amanah

179. Kandungan surat ikatan amanah

180. Kuasa Mahkamah berhubung dengan debentur tidak boleh ditebus yang
tertentu

181. Kuasa pemegang amanah untuk memohon kepada Mahkamah bagi
mendapatkan arahan, dsb.

182. Obligasi perbadanan peminjam

183. Obligasi perbadanan penjamin untuk memberikan maklumat

184. Pinjaman dan deposit hendaklah dibayar balik dengan segera dalam
keadaan tertentu

185. Liabiliti pemegang amanah bagi pemegang debentur

Subpenggal 11

_Sekatan ke atas Pengumpukan dan Permulaan Perniagaan_

186. Larangan bagi pengumpukan melainkan jika langganan minimum diterima

187. Permohonan wang hendaklah dipegang sebagai amanah sehingga
pengumpukan

188. Sekatan ke atas pengumpukan dalam hal tertentu

189. Kehendak mengenai pernyataan sebagai ganti prospektus

190. Sekatan ke atas permulaan perniagaan dalam hal keadaan tertentu

191. Sekatan ke atas pengubahan kontrak yang disebut dalam prospektus, dsb.


-----

10 _Rang Undang-Undang_

Penggal 2

_Anggota, Pengarah dan Pegawai Syarikat_

Subpenggal 1

_Anggota_

_Fasal_

192. Liabiliti anggota

193. Liabiliti bagi panggilan dan pelucuthakan

194. Pemegang syer tidak terikat untuk memperoleh syer tambahan dengan
perubahan perlembagaan

195. Hak anggota bagi semakan semula pengurusan

Subpenggal 2

_Pengarah_

196. Pengarah syarikat

197. Orang yang berkaitan dengan pengarah

198. Orang yang dihilangkan kelayakan sebagai pengarah

199. Kuasa Mahkamah untuk menghilangkan kelayakan orang daripada bertindak
sebagai pengarah atau penganjur

200. Kuasa Pendaftar untuk mengeluarkan nama pengarah yang dihilangkan
kelayakan

201. Persetujuan pengarah dikehendaki

202. Pengarah yang dinamakan dan pengarah berikutnya

203. Pelantikan pengarah syarikat awam hendaklah diundi secara individu

204. Kesahan tindakan pengarah dan pegawai

205. Persaraan pengarah

206. Pemecatan pengarah

207. Hak pengarah syarikat awam untuk didengar terhadap pemecatan

208. Pengosongan jawatan pengarah

209. Peletakan jawatan, pengosongan jawatan atau kematian pengarah tunggal
atau pengarah terakhir yang masih ada


-----

_Syarikat_ 11

Subpenggal 3

_Kewajipan dan Tanggungjawab Pengarah_

_Fasal_

210. Tafsiran

211. Fungsi Lembaga

212. Prosiding Lembaga

213. Kewajipan dan tanggungjawab pengarah

214. Kaedah pertimbangan perniagaan

215. Pergantungan pada maklumat yang diberikan oleh orang lain

216. Tanggungjawab bagi tindakan pewakilan

217. Tanggungjawab pengarah nomini

218. Larangan terhadap penggunaan tidak wajar harta, jawatan, dsb.

219. Kewajipan am untuk membuat penzahiran

220. Kesan rukun undang-undang lain ke atas kewajipan pengarah

221. Penzahiran kepentingan dalam kontrak, kontrak yang dicadangkan, harta,
jawatan, dsb.

222. Pengarah yang berkepentingan tidak boleh mengambil bahagian atau
mengundi

223. Kelulusan syarikat dikehendaki bagi pelupusan pengusahaan atau harta
syarikat oleh pengarah

224. Pinjaman kepada pengarah

225. Larangan memberi pinjaman kepada orang yang berkaitan dengan pengarah

226. Larangan terhadap bayaran bebas cukai kepada pengarah

227. Bayaran kepada pengarah kerana hilang jawatan, dsb.

228. Transaksi dengan pengarah, pemegang syer substansial atau orang
yang berkaitan

229. Kecualian bagi seksyen 228

230. Kelulusan bagi fi pengarah

231. Kontrak perkhidmatan pengarah

232. Salinan kontrak hendaklah tersedia bagi pemeriksaan

233. Hak anggota untuk memeriksa dan meminta salinan

234. Kontrak dengan anggota tunggal yang juga merupakan pengarah


-----

12 _Rang Undang-Undang_

Subpenggal 4

_Setiausaha_

_Fasal_

235. Kehendak bagi setiausaha

236. Pelantikan setiausaha

237. Peletakan jawatan setiausaha

238. Hilang kelayakan untuk bertindak sebagai setiausaha

239. Pemecatan setiausaha

240. Jawatan setiausaha tidak boleh dibiarkan kosong

241. Kehendak untuk berdaftar dengan Pendaftar

242. Larangan bertindak atas dua keupayaan

Penggal 3

_Akaun dan Audit_

Subpenggal 1

_Penyata Kewangan dan Laporan_

243. Tafsiran

244. Pematuhan kepada piawaian perakaunan diluluskan

245. Akaun hendaklah disimpan

246. Sistem kawalan dalaman

247. Tempoh perakaunan syarikat dalam kumpulan yang sama

248. Pengarah hendaklah menyediakan penyata kewangan

249. Kehendak am bagi penyata kewangan

250. Subsidiari hendaklah dimasukkan dalam penyata kewangan disatukan

251. Penyata kewangan hendaklah diluluskan oleh Lembaga

252. Pengarah hendaklah menyediakan laporan pengarah

253. Kandungan laporan pengarah

254. Bentuk dan kandungan laporan pengarah dan penyata kewangan perbadanan
perbankan, dsb.

255. Pelepasan daripada kehendak mengenai bentuk dan kandungan penyata
kewangan dan laporan pengarah

256. Kuasa Pendaftar untuk menghendaki penyata penilaian aset

257. Kewajipan untuk mengedarkan salinan penyata kewangan dan laporan


-----

_Syarikat_ 13

_Fasal_

258. Masa yang dibenarkan untuk menghantar salinan penyata kewangan dan
laporan

259. Kewajipan untuk menyerah simpan penyata kewangan dan laporan dengan
Pendaftar

260. Kewajipan untuk menyerah simpan perakuan yang berhubungan dengan
syarikat persendirian terkecuali

261. Pernyataan juruaudit

Subpenggal 2

_Juruaudit_

262. Takrif “juruaudit yang akan tamat tempoh jawatan”

263. Juruaudit syarikat hendaklah diluluskan oleh Menteri yang dipertanggungkan
dengan tanggungjawab bagi kewangan

264. Juruaudit syarikat

265. Pendaftaran firma juruaudit

266. Kuasa dan kewajipan juruaudit

Bab I

_Peruntukan yang berhubungan dengan Juruaudit Syarikat Persendirian_

267. Pelantikan juruaudit syarikat persendirian

268. Kuasa Pendaftar untuk melantik juruaudit syarikat persendirian

269. Terma jawatan juruaudit syarikat persendirian

270. Halangan oleh anggota terhadap anggapan pelantikan semula juruaudit

Bab II

_Peruntukan yang berhubungan dengan Juruaudit Syarikat Awam_

271. Pelantikan juruaudit syarikat awam

272. Kuasa Pendaftar untuk melantik juruaudit syarikat awam

273. Terma jawatan juruaudit syarikat awam


-----

14 _Rang Undang-Undang_

Bab III

_Peruntukan Am yang berhubungan dengan Juruaudit_

_Fasal_

274. Penetapan saraan juruaudit

275. Obligasi untuk memberikan butir-butir pembayaran yang dibuat kepada
juruaudit

276. Ketetapan untuk memecat juruaudit daripada jawatan

277. Notis khas dikehendaki bagi ketetapan untuk memecat juruaudit daripada
jawatan

278. Notis kepada Pendaftar mengenai ketetapan untuk memecat juruaudit
daripada jawatan

279. Tatacara untuk melantik juruaudit melalui ketetapan bertulis

280. Tatacara untuk melantik juruaudit pada mesyuarat anggota

281. Peletakan jawatan juruaudit

282. Notis mengenai peletakan jawatan juruaudit kepada Pendaftar

283. Hak juruaudit syarikat awam yang meletakkan jawatan

284. Kewajipan untuk memaklumkan tentang pemberhentian jawatan

285. Kehadiran juruaudit pada mesyuarat agung yang penyata kewangan
dibentangkan

286. Juruaudit dan orang lain hendaklah menikmati keistimewaan dalam hal
keadaan tertentu

287. Kewajipan juruaudit kepada pemegang amanah bagi pemegang debentur

Penggal 4

_Tanggung Rugi dan Insurans bagi Pegawai dan Juruaudit_

288. Peruntukan bagi menanggung rugi pengarah atau pegawai

289. Tanggung rugi dan insurans bagi pegawai dan juruaudit

Penggal 5

_Mesyuarat_

Subpenggal 1

_Mesyuarat dan Ketetapan Anggota_

290. Meluluskan ketetapan

291. Ketetapan biasa


-----

_Syarikat_ 15

_Fasal_

292. Ketetapan khas

293. Kaedah am mengenai pengundian

294. Undian melalui proksi

295. Undian pemegang syer bersama

296. Hak untuk membantah kelayakan mengundi seseorang

Subpenggal 2

_Ketetapan Bertulis Syarikat Persendirian_

297. Ketetapan bertulis syarikat persendirian

298. Kelayakan anggota untuk menerima ketetapan bertulis

299. Tarikh pengedaran

300. Cara ketetapan bertulis diedarkan

301. Pengedaran ketetapan bertulis yang dicadangkan oleh pengarah

302. Kuasa anggota untuk menghendaki pengedaran ketetapan bertulis

303. Pengedaran ketetapan bertulis yang dicadangkan oleh anggota

304. Perbelanjaan bagi pengedaran

305. Permohonan untuk tidak mengedarkan ketetapan bertulis anggota

306. Tatacara bagi menandakan persetujuan terhadap ketetapan bertulis

307. Tempoh bagi menyetujui ketetapan bertulis

308. Menghantar dokumen yang berhubungan dengan ketetapan bertulis melalui
cara elektronik

Subpenggal 3

_Meluluskan Ketetapan pada Mesyuarat Anggota_

309. Ketetapan pada mesyuarat anggota

310. Kuasa untuk mengadakan mesyuarat anggota

311. Kuasa untuk menghendaki pengarah untuk mengadakan mesyuarat anggota

312. Kewajipan pengarah untuk memanggil mesyuarat yang dikehendaki oleh
anggota

313. Kuasa anggota untuk mengadakan mesyuarat anggota atas perbelanjaan
syarikat

314. Kuasa Mahkamah untuk mengarahkan mesyuarat

315. Ketetapan yang diluluskan dalam mesyuarat yang ditangguhkan


-----

16 _Rang Undang-Undang_

Subpenggal 4

_Notis Mesyuarat_

_Fasal_

316. Notis dikehendaki bagi mesyuarat anggota

317. Kandungan notis mesyuarat anggota

318. Notis mesyuarat anggota yang ditangguhkan

319. Cara notis diberikan

320. Pemberitahuan tentang penyiaran notis mesyuarat dalam laman sesawang

321. Orang yang berhak menerima notis mesyuarat anggota

322. Ketetapan yang menghendaki notis khas

323. Kuasa anggota untuk menghendaki pengedaran pernyataan

324. Kewajipan pengarah untuk mengedarkan pernyataan anggota

325. Kuasa Mahkamah untuk mengarahkan tiada pengedaran pernyataan anggota

326. Menghantar dokumen yang berhubungan dengan mesyuarat secara
elektronik

Subpenggal 5

_Tatacara dalam Mesyuarat_

327. Mesyuarat anggota di dua tempat atau lebih

328. Kuorum dalam mesyuarat

329. Pengerusi mesyuarat anggota

330. Pengisytiharan oleh pengerusi mengenai undi secara mengangkat tangan

331. Hak untuk meminta pengundian

332. Mengundi semasa pengundian

333. Wakil perbadanan dalam mesyuarat anggota

Subpenggal 6

_Proksi_

334. Pelantikan proksi

335. Notis mengenai mesyuarat anggota hendaklah mengandungi pernyataan
hak untuk melantik proksi

336. Proksi sebagai pengerusi bagi mesyuarat anggota

337. Hak proksi untuk meminta pengundian

338. Penamatan kuasa seseorang untuk bertindak sebagai proksi


-----

_Syarikat_ 17

Subpenggal 7

_Mesyuarat Kelas_

_Fasal_

339. Pemakaian bagi kelas mesyuarat

Subpenggal 8

_Kehendak Tambahan bagi Syarikat Awam_

340. Mesyuarat agung tahunan

Subpenggal 9

_Rekod mengenai Ketetapan dan Mesyuarat_

341. Rekod mengenai ketetapan dan mesyuarat

342. Pemeriksaan rekod mengenai ketetapan dan mesyuarat

343. Rekod sebagai keterangan mengenai ketetapan

344. Butir-butir keputusan yang diberikan oleh anggota tunggal

Penggal 6

_Remedi_

345. Tafsiran

346. Remedi dalam hal penindasan

347. Prosiding terbitan

348. Keizinan Mahkamah

349. Kesan ratifikasi

350. Kuasa Mahkamah

351. Injunksi

Penggal 7

_Gadaian, Perkiraan dan Pembentukan Semula dan Penerimaan_

Subpenggal 1

_Gadaian_

352. Pendaftaran gadaian

353. Jenis gadaian yang perlu didaftarkan

354. Pendaftaran gadaian yang diwujudkan ke atas harta di luar Malaysia


-----

18 _Rang Undang-Undang_

_Fasal_

355. Pendaftaran gadaian dalam siri debentur

356. Kewajipan syarikat untuk mendaftarkan gadaian yang sedia ada atas harta
yang diperoleh

357. Daftar gadaian hendaklah disimpan oleh Pendaftar

358. Pengendorsan perakuan pendaftaran atas debentur

359. Penyerahhakan dan pengubahan gadaian

360. Penyelesaian dan pelepasan harta daripada gadaian

361. Pelanjutan masa dan pembetulan daftar gadaian

362. Syarikat hendaklah menyimpan surat cara gadaian dan daftar gadaian

363. Dokumen yang dibuat di luar Malaysia

364. Pemakaian Subpenggal ini bagi syarikat asing

Subpenggal 2

_Perkiraan dan Pembentukan Semula_

365. Tafsiran

366. Kuasa Mahkamah untuk memerintahkan supaya dibuat kompromi atau
perkiraan dengan pemiutang dan anggota

367. Kuasa Mahkamah untuk melantik penyelesai diluluskan

368. Kuasa Mahkamah untuk menghalang prosiding

369. Maklumat tentang kompromi atau perkiraan dengan pemiutang dan anggota

370. Pembentukan semula dan penggabungan syarikat

371. Hak pembuat tawaran untuk membeli

Subpenggal 3

_Penerima dan Penerima dan Pengurus_

372. Kelayakan bagi pelantikan penerima atau penerima dan pengurus

373. Hilang kelayakan bagi pelantikan sebagai penerima atau penerima dan
pengurus

374. Pelantikan penerima atau penerima dan pengurus

375. Pelantikan penerima atau penerima dan pengurus di bawah surat cara

376. Pelantikan penerima atau penerima dan pengurus oleh Mahkamah

377. Notis pelantikan penerima atau penerima dan pengurus

378. Kekosongan jawatan penerima atau penerima dan pengurus


-----

_Syarikat_ 19

_Fasal_

379. Notis pemberhentian jawatan

380. Pernyataan yang berhubungan dengan pelantikan penerima atau penerima
dan pengurus

381. Liabiliti penerima atau penerima dan pengurus

382. Liabiliti bagi kontrak

383. Kuasa penerima atau penerima dan pengurus

384. Permohonan kepada Mahkamah bagi arahan

385. Pelantikan penyelesai sebagai penerima atau penerima dan pengurus
dalam hal penggulungan

386. Kuasa penerima atau penerima dan pengurus mengenai penyelesaian

387. Kuasa Mahkamah untuk menetapkan saraan bagi penerima atau penerima
dan pengurus

388. Peruntukan mengenai maklumat jika penerima atau penerima dan pengurus
dilantik

389. Obligasi syarikat dan pengarah untuk memberikan maklumat kepada
penerima atau penerima dan pengurus

390. Penyerahan pernyataan hal ehwal

391. Menyerah simpan akaun penerima atau penerima dan pengurus

392. Pembayaran hutang tertentu yang tertakluk kepada gadaian terapung
diberikan keutamaan daripada tuntutan di bawah gadaian

393. Pelaksanaan kewajipan penerima atau penerima dan pengurus, dsb., untuk
menyediakan penyata

Penggal 8

_Mekanisme Penyelamat Korporat_

394. Tafsiran

Subpenggal 1

_Perkiraan Sukarela Korporat_

395. Ketidakpakaian Subpenggal ini

396. Orang yang boleh mencadangkan perkiraan sukarela

397. Cadangan bagi perkiraan sukarela

398. Moratorium

399. Panggilan mesyuarat

400. Keputusan mesyuarat


-----

20 _Rang Undang-Undang_

_Fasal_

401. Pelaksanaan cadangan

402. Perkiraan yang berakhir sebelum waktunya

Subpenggal 2

_Pengurusan Kehakiman_

403. Ketidakpakaian Subpenggal ini

404. Permohonan kepada Mahkamah supaya syarikat diletakkan di bawah
pengurusan kehakiman dan bagi pelantikan pengurus kehakiman

405. Kuasa Mahkamah untuk membuat perintah pengurusan kehakiman dan
melantik pengurus kehakiman

406. Tempoh perintah pengurusan kehakiman dan pelanjutannya

407. Penamaan bagi pengurus kehakiman

408. Notis permohonan bagi perintah pengurusan kehakiman

409. Penolakan permohonan bagi perintah pengurusan kehakiman

410. Kesan permohonan bagi perintah pengurusan kehakiman

411. Kesan perintah pengurusan kehakiman

412. Pemberitahuan bahawa suatu syarikat berada di bawah perintah pengurusan
kehakiman

413. Kekosongan dalam pelantikan pengurus kehakiman

414. Kuasa dan kewajipan am pengurus kehakiman

415. Kuasa untuk berurusan dengan harta yang digadaikan, dsb.

416. Agensi dan liabiliti bagi kontrak

417. Pengosongan jawatan dan pelepasan

418. Maklumat hendaklah diberikan oleh dan kepada pengurus kehakiman

419. Pernyataan hal ehwal syarikat

420. Pernyataan cadangan

421. Pertimbangan cadangan oleh mesyuarat pemiutang

422. Jawatankuasa pemiutang

423. Kewajipan untuk menguruskan hal ehwal syarikat, dsb., mengikut cadangan
yang diluluskan

424. Kewajipan untuk memohon pelepasan perintah pengurusan kehakiman

425. Perlindungan kepentingan pemiutang dan anggota

426. Keutamaan tidak wajar dalam pengurusan kehakiman

427. Penghantarserahan dan penyitaan harta


-----

_Syarikat_ 21

_Fasal_

428. Kewajipan untuk bekerjasama dengan pengurus kehakiman

429. Siasatan tentang urusan syarikat, dsb.

430. Pemakaian peruntukan tentang penggulungan syarikat di bawah pengurusan
kehakiman

Bahagian IV

PEMBERHENTIAN SYARIKAT

Penggal 1

_Penggulungan Sukarela dan Paksa_

Subpenggal 1

_Permulaan_

431. Pemakaian peruntukan penggulungan

432. Cara penggulungan

433. Kelayakan penyelesai

434. Kerajaan terikat dengan peruntukan tertentu

Subpenggal 2

_Penyumbang_

435. Tanggungan sebagai penyumbang bagi anggota sekarang dan dahulu

436. Sifat tanggungan penyumbang

437. Penyumbang dalam hal kematian anggota

438. Penyumbang dalam hal kebankrapan anggota

Subpenggal 3

_Penggulungan Sukarela_

439. Hal keadaan yang syarikat boleh digulung secara sukarela

440. Penyelesai interim

441. Tarikh permulaan penggulungan

442. Kesan penggulungan sukarela

443. Pengisytiharan kesolvenan

444. Perbezaan antara penggulungan sukarela “anggota” dengan “pemiutang”


-----

22 _Rang Undang-Undang_

Subpenggal 4

_Penggulungan Sukarela Anggota_

_Fasal_

445. Pelantikan dan pemecatan penyelesai

446. Kuasa untuk mengisi kekosongan dalam jawatan penyelesai

447. Kewajipan penyelesai untuk memanggil mesyuarat dalam hal ketidaksolvenan

448. Penukaran kepada penggulungan sukarela pemiutang

Subpenggal 5

_Penggulungan Sukarela Pemiutang_

449. Mesyuarat pemiutang

450. Penyelesai dalam penggulungan sukarela pemiutang

451. Harta dan prosiding

Subpenggal 6

_Peruntukan yang Terpakai bagi Tiap-Tiap Penggulungan Sukarela_

452. Pembahagian harta syarikat

453. Pelantikan atau pemecatan penyelesai oleh Mahkamah

454. Saraan bagi penyelesai dalam penggulungan secara sukarela

455. Perbuatan penyelesai adalah sah, dsb.

456. Kuasa penyelesai dalam penggulungan sukarela

457. Kuasa penyelesai untuk menerima syer, dsb., sebagai balasan bagi
penjualan harta syarikat

458. Mesyuarat tahunan anggota dan pemiutang

459. Mesyuarat terakhir dan pembubaran

460. Perkiraan mengikat pemiutang

461. Permohonan kepada Mahkamah supaya persoalan ditentukan atau kuasa
dijalankan

462. Kos

463. Batasan mengenai hak untuk menggulung secara sukarela


-----

_Syarikat_ 23

Subpenggal 7

_Penggulungan oleh Mahkamah_

_Fasal_

464. Petisyen penggulungan

465. Hal keadaan yang syarikat boleh digulung oleh Mahkamah

466. Takrif ketidakmampuan untuk membayar hutang

467. Permulaan penggulungan oleh Mahkamah

468. Bayaran kos permulaan oleh pempetisyen

469. Kuasa Mahkamah setelah mendengar petisyen bagi penggulungan

470. Kuasa Mahkamah untuk menggantung atau menghalang prosiding terhadap
syarikat sebelum perintah penggulungan

471. Tindakan atau prosiding yang digantung selepas perintah penggulungan

472. Pengelakan pelupusan harta atau penahanan tertentu, dsb.

473. Petisyen sebagai _lis pendens_

474. Penyerahsimpanan perintah penggulungan

475. Kesan perintah penggulungan

Subpenggal 8

_Peruntukan yang Berhubungan dengan Penyelesai dalam Penggulungan_

_oleh Mahkamah_

476. Penyelesai interim

477. Pelantikan, gelaran, dsb., bagi penyelesai

478. Pelantikan orang lain sebagai penyelesai selain Pegawai Penerima

479. Saraan bagi penyelesai dalam penggulungan oleh Mahkamah

480. Pengawalan penyelesai diluluskan oleh Pegawai Penerima

481. Pengawalan Pegawai Penerima oleh Menteri

482. Peletakan jawatan atau pemecatan penyelesai dalam penggulungan oleh
Mahkamah

483. Jagaan dan peletakhakan harta syarikat

484. Pengemukaan pernyataan tentang hal ehwal syarikat

485. Laporan oleh penyelesai

486. Kuasa penyelesai dalam penggulungan oleh Mahkamah

487. Penjalanan dan pengawalan kuasa penyelesai

488. Penyelesai hendaklah membayar wang yang diterima ke dalam akaun
bank


-----

24 _Rang Undang-Undang_

_Fasal_

489. Penetapan senarai penyumbang dan penggunaan aset

490. Pelepasan penyelesai dan pembubaran syarikat

491. Perintah pelepasan atau pembubaran

Subpenggal 9

_Kuasa Am Mahkamah dalam Penggulungan oleh Mahkamah_

492. Kuasa Mahkamah untuk menangguhkan penggulungan

493. Kuasa Mahkamah untuk menamatkan penggulungan

494. Perkara yang berhubungan dengan penggantungan dan penamatan
penggulungan

495. Hutang yang kena dibayar oleh penyumbang kepada syarikat dan takat
tolakan

496. Kuasa Mahkamah untuk membuat panggilan

497. Pembayaran wang yang kena dibayar kepada syarikat ke dalam bank
yang dinamakan

498. Perintah mengenai penyumbang menjadi keterangan muktamad

499. Pelantikan pengurus khas

500. Tuntutan pemiutang dan pembahagian aset

501. Pemeriksaan buku dan kertas oleh pemiutang dan penyumbang

502. Kuasa untuk memanggil orang yang berkaitan dengan syarikat

503. Kuasa untuk mengarahkan pemeriksaan awam ke atas penganjur, pengarah,
dsb.

504. Kuasa untuk menangkap penyumbang yang melarikan diri

505. Pewakilan kuasa Mahkamah kepada penyelesai

506. Kuasa Mahkamah adalah kumulatif

Penggal 2

_Peruntukan yang Terpakai bagi Tiap-Tiap Penggulungan_

Subpenggal 1

_Am_

507. Pelaburan dana lebihan dalam akaun am

508. Aset tidak dituntut hendaklah dibayar kepada penerima hasil

509. Buku dan surat hendaklah disimpan oleh penyelesai


-----

_Syarikat_ 25

_Fasal_

510. Kawalan Mahkamah ke atas penyelesai

511. Penghantarserahan harta kepada penyelesai

512. Kuasa Pegawai Penerima jika tiada jawatankuasa pemeriksaan

513. Notis pelantikan dan alamat penyelesai

514. Akaun penyelesai

515. Penyelesai hendaklah membetulkan keingkaran

516. Pemberitahuan bahawa syarikat berada dalam penyelesaian

517. Rayuan terhadap keputusan penyelesai

518. Buku dan surat syarikat

519. Perbelanjaan bagi penggulungan jika aset tidak mencukupi

520. Ketetapan yang diluluskan dalam mesyuarat pemiutang dan penyumbang
yang ditangguhkan

521. Mesyuarat untuk memastikan kemahuan pemiutang atau penyumbang

522. Suruhanjaya khas untuk menerima keterangan

Subpenggal 2

_Bukti dan Kedudukan Tuntutan_

523. Perihalan hutang yang boleh dibuktikan dalam penggulungan

524. Hak dan kewajipan pemiutang bercagar

525. Hak dan kewajipan pemiutang tidak bercagar

526. Kredit bersama dan tolakan

527. Keutamaan

Subpenggal 3

_Kesan ke Atas Transaksi Lain_

528. Keutamaan tidak wajar

529. Kesan gadaian terapung

530. Hak penyelesai untuk mendapat semula berkenaan dengan jualan tertentu
kepada atau oleh syarikat

531. Penolak tuntutan harta yang membebankan

532. Tafsiran

533. Sekatan ke atas hak pemiutang mengenai pelaksanaan atau penahanan

534. Kewajipan bailif mengenai barang-barang yang diambil semasa pelaksanaan

535. Kuasa Mahkamah untuk mengisytiharkan pembubaran syarikat adalah
terbatal


-----

26 _Rang Undang-Undang_

Subpenggal 4

_Kesalahan_

_Fasal_

536. Kesalahan oleh pegawai syarikat semasa penyelesaian

537. Dorongan untuk dilantik sebagai penyelesai, dsb.

538. Pemalsuan buku, dsb.

539. Tanggungan jika akaun sepatutnya tidak disimpan

540. Tanggungjawab bagi perdagangan secara fraud

541. Kuasa Mahkamah untuk mentaksir ganti rugi terhadap pegawai yang
melanggar undang-undang, dsb.

542. Pendakwaan pegawai dan anggota syarikat yang melanggar undang-undang

Penggal 3

_Penggulungan Syarikat Tidak Berdaftar_

543. Peruntukan Penggal adalah kumulatif

544. Syarikat tidak berdaftar

545. Penggulungan syarikat tidak berdaftar

546. Penyumbang dalam penggulungan syarikat tidak berdaftar

547. Kuasa Mahkamah untuk menggantung atau menghalang prosiding

548. Aset syarikat tidak berdaftar yang dibubarkan yang belum dijelaskan

Penggal 4

_Pemotongan dan Pengurusan Aset Syarikat yang Dibubarkan_

Subpenggal 1

_Pemotongan_

549. Kuasa Pendaftar untuk memotong syarikat daripada daftar

550. Permohonan untuk memotong syarikat

551. Notis tentang niat untuk memotong syarikat

552. Bantahan terhadap pemotongan

553. Penarikan balik permohonan untuk memotong

554. Kesan pemotongan

555. Kuasa Mahkamah untuk memasukkan semula syarikat yang dipotong ke
dalam daftar


-----

_Syarikat_ 27

Subpenggal 2

_Pengurusan Aset Syarikat yang Dibubarkan_

_Fasal_

556. Kuasa Pendaftar untuk mewakili syarikat yang dibubarkan dalam hal
keadaan tertentu

557. Aset yang belum dijelaskan bagi syarikat yang dibubarkan atau dipotong
terletak hak pada Pendaftar

558. Pelupusan kepentingan yang belum selesai dalam harta

559. Tanggungan Pendaftar dan Kerajaan mengenai harta yang terletak hak
pada Pendaftar

560. Akaun dan audit

Bahagian V

PELBAGAI

Penggal 1

_Syarikat Asing_

561. Larangan menjalankan perniagaan di Malaysia

562. Pendaftaran syarikat asing

563. Kehendak supaya syarikat asing mempunyai ejen

564. Nama syarikat asing dan penyiarannya

565. Obligasi untuk menyatakan nama syarikat asing, sama ada berhad, dan
tempat diperbadankan

566. Kehendak supaya mempunyai pejabat berdaftar

567. Penyata hendaklah difailkan jika dokumen, dsb., diubah

568. Daftar cawangan

569. Pendaftaran syer dalam daftar cawangan

570. Pengeluaran syer daripada daftar cawangan

571. Indeks anggota, pemeriksaan dan penutupan daftar cawangan

572. Pemindahan syer dan pembetulan

573. Daftar cawangan hendaklah menjadi keterangan _prima facie_

574. Akaun hendaklah disimpan oleh syarikat asing

575. Penyata kewangan

576. Penyata tahunan

577. Penyampaian notis


-----

28 _Rang Undang-Undang_

_Fasal_

578. Pemberhentian perniagaan di Malaysia

579. Kuasa syarikat asing untuk memegang harta tak alih

Penggal 2

_Penguatkuasaan dan Keizinan_

Subpenggal 1

_Penguatkuasaan Akta_

580. Hak saksi untuk diwakili di sisi undang-undang

581. Kuasa untuk memberikan relief

582. Ketidakteraturan dalam prosiding

583. Pelupusan syer bagi pemegang syer yang di mana dia berada tidak
diketahui

584. Memberikan maklumat dan butir-butir tentang pemegangan syer

585. Mahkamah boleh mengarahkan pematuhan

586. Terjemahan surat cara

587. Perlindungan kepada pegawai tertentu yang membuat penzahiran

588. Peruntukan penalti am

589. Bagaimana dan bila prosiding dijalankan

590. Penyiasatan hal ehwal syarikat atas arahan Menteri

Subpenggal 2

_Kesalahan Am_

591. Pernyataan yang palsu dan mengelirukan

592. Laporan palsu

593. Laporan atau pernyataan yang palsu kepada Pendaftar

594. Mendorong orang untuk melaburkan wang secara fraud

595. Fraud oleh pegawai

596. Sekatan ke atas penawaran syer, debentur, dsb., bagi langganan atau
pembelian

597. Sekatan ke atas penggunaan perkataan “Limited”, “Berhad” dan “Sendirian”

598. Pendakwaan pegawai syarikat yang melanggar undang-undang


-----

_Syarikat_ 29

Penggal 3

_Peruntukan Am_

_Fasal_

599. Nilai keterangan bagi salinan yang diperakui oleh Pendaftar

600. Keterangan tentang kehendak statutori

601. Daftar dan pemeriksaan Daftar

602. Pembetulan daftar

603. Pelupusan rekod lama

604. Penyerahsimpanan dokumen secara elektronik

605. Mengeluarkan dokumen secara elektronik

606. Maklumat secara elektronik, dsb. yang diperakui oleh Pendaftar boleh
diterima sebagai keterangan

607. Penguatkuasaan kewajipan untuk menyediakan penyata

608. Menyerah simpan semula dokumen yang hilang atau yang musnah

609. Masa untuk menyerah simpan dokumen dan pelanjutan masa

610. Butir-butir dan cara maklumat dikehendaki supaya diserah simpan di
bawah Akta ini

611. Masa bagi pematuhan kehendak di bawah Akta ini

612. Kaedah perhubungan antara syarikat dengan anggota

613. Kuasa untuk membuat peraturan-peraturan

614. Kuasa untuk mengenakan terma dan syarat

615. Pengecualian

616. Kaedah-Kaedah

617. Kuasa untuk meminda Jadual

Penggal 4

_Kecualian dan Peralihan_

618. Peruntukan peralihan yang berhubungan dengan pemansuhan nilai nominal

619. Peruntukan am peralihan

620. Pemansuhan dan kecualian

Jadual Pertama

Jadual Kedua

Jadual Ketiga

Jadual Keempat


-----

30 _Rang Undang-Undang_

Jadual Kelima

Jadual Keenam

Jadual Ketujuh

Jadual Kelapan

Jadual Kesembilan

Jadual Kesepuluh

Jadual Kesebelas

Jadual Kedua belas

Jadual Ketiga belas


-----

_Syarikat_ 31

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pendaftaran,
pentadbiran dan pembubaran syarikat dan perbadanan dan bagi
perkara yang berkaitan.

[ ]

**DIPERBUAT** oleh Parlimen Malaysia seperti yang berikut:

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Syarikat 2015.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan Menteri_
boleh menetapkan tarikh yang berlainan bagi permulaan kuat kuasa
peruntukan yang berlainan Akta ini.

**Tafsiran**

**2.** (1) Dalam Akta ini, melainkan jika konteksnya menghendaki
makna yang lain—

“akaun untung dan rugi” termasuk akaun pendapatan dan
perbelanjaan, akaun hasil atau apa-apa akaun lain yang menunjukkan
hasil urus niaga sesuatu perbadanan bagi sesuatu tempoh;


-----

32 _Rang Undang-Undang_

“Akta ini” termasuk apa-apa perundangan subsidiari yang dibuat
di bawah Akta ini;

“alamat penyampaian”, berhubung dengan seseorang pengarah,
ertinya suatu alamat, secara elektronik atau selainnya, yang
diberikan kepada syarikat yang kepadanya apa-apa komunikasi
boleh dihantar;

“anggota” ertinya—

_(a)_ dalam hal suatu syarikat berhad dengan syer, seseorang

yang namanya dicatatkan dalam daftar anggota sebagai
pemegang satu atau lebih syer dalam syarikat itu pada
masa ini; atau

_(b)_ dalam hal suatu syarikat berhad menurut jaminan, seseorang

yang namanya dicatatkan dalam daftar anggota;

“Bank Negara Malaysia” ertinya Bank yang ditakrifkan dalam
seksyen 3 Akta Bank Negara Malaysia 2009 [Akta 701];

“berdaftar” ertinya berdaftar di bawah Akta ini atau mana-mana
undang-undang bertulis terdahulu yang bersamaan;

“buku” termasuk apa-apa daftar atau rekod maklumat lain dan
apa-apa akaun atau rekod perakaunan, tidak kira bagaimana jua
pun disusun, direkodkan atau disimpan, dan termasuk juga apaapa dokumen;

“bursa saham” mempunyai erti yang sama yang diberikan
kepadanya di bawah Akta Pasaran Modal dan Perkhidmatan 2007;

“daftar cawangan” ertinya—

_(a)_ berhubung dengan suatu syarikat—

(i) daftar cawangan anggota syarikat itu yang disimpan

di bawah seksyen 53; atau

(ii) daftar cawangan pemegang debentur yang disimpan

di bawah seksyen 60,

mengikut kehendak keadaan; dan


-----

_Syarikat_ 33

_(b)_ berhubung dengan suatu syarikat asing, daftar cawangan

anggota syarikat itu yang disimpan di bawah seksyen 568;

“daftar utama”, berhubung dengan suatu syarikat, ertinya daftar
anggota syarikat itu yang disimpan di bawah seksyen 50;

“debentur” termasuk saham debentur, bon, sukuk, nota dan
apa-apa sekuriti lain sesuatu perbadanan sama ada merupakan
suatu gadaian ke atas aset perbadanan itu atau tidak;

“dicetak” termasuk ditaip atau dilitograf atau dikeluarkan semula
melalui apa-apa cara yang berbentuk mekanikal;

“diperakui”, berhubung dengan suatu salinan dokumen, ertinya
diperakui mengikut cara yang ditentukan oleh Pendaftar sebagai
salinan benar dokumen itu dan, berhubung dengan terjemahan
sesuatu dokumen, ertinya diperakui mengikut cara yang ditentukan
oleh Pendaftar sebagai terjemahan yang betul dokumen itu
ke dalam bahasa kebangsaan atau ke dalam bahasa Inggeris,
mengikut kehendak keadaan;

“diserah simpan” ertinya diserah simpan atau difailkan di bawah
Akta ini atau mana-mana undang-undang bertulis terdahulu yang
bersamaan;

“ditetapkan” ertinya ditetapkan oleh Menteri di bawah Akta ini;

“dokumen” mempunyai erti yang diberikan kepadanya dalam
Akta Keterangan 1950 [Akta 56];

“faedah” termasuklah pulangan atau pampasan sebagaimana
yang diperakui di bawah prinsip Shariah;

“gadaian” termasuklah suatu gadai janji dan apa-apa perjanjian
untuk memberi atau menyempurnakan suatu gadaian atau gadai
janji sama ada atas tuntutan atau selainnya;

“harta” berhubung dengan suatu perbadanan, termasuk tanah,
wang, barangan, hak dalam tindakan, benda dalam tindakan, nama
baik, dan tiap-tiap barangan berharga sama ada zahir atau tidak
zahir, alih atau tak alih, dan sama ada terletak di Malaysia atau
di tempat lain dan juga termasuk obligasi, pengabdian, dan tiaptiap perihalan estet, faedah dan keuntungan, sekarang atau masa
hadapan, terletak hak atau luar jangka, yang berbangkit daripada
atau bersampingan dengan harta itu;


-----

34 _Rang Undang-Undang_

“institusi berlesen” ertinya suatu bank berlesen, bank pelaburan
berlesen, bank Islam berlesen, bank Islam antarabangsa berlesen,
penanggung insurans berlesen, pengendali takaful berlesen dan
pengendali takaful antarabangsa berlesen;

“juruaudit syarikat diluluskan” ertinya seseorang yang telah
diluluskan di bawah seksyen 263 sebagai juruaudit dan yang
kelulusannya tidak dibatalkan;

“kaedah-kaedah” ertinya mana-mana kaedah yang dibuat oleh
Jawatankuasa Kaedah-Kaedah di bawah seksyen 616;

“kelab rekreasi tidak tersenarai” mempunyai erti yang diberikan
kepadanya dalam Akta Pasaran Modal dan Perkhidmatan 2007;

“Ketua Pengarah Lembaga Hasil Dalam Negeri” ertinya Ketua
Pengarah Lembaga Hasil Dalam Negeri yang diperuntukkan dalam
seksyen 134 Akta Cukai Pendapatan 1967 [Akta 53];

“langganan minimum”—

_(a)_ berhubung dengan apa-apa syer suatu kelab rekreasi tidak

tersenarai yang ditawarkan kepada orang awam untuk
langganan, ertinya amaun yang dinyatakan dalam prospektus
yang berhubungan dengan tawaran itu sebagaimana yang
dinyatakan dalam Jadual Pertama;

_(b)_ berhubung dengan apa-apa pengeluaran, penawaran

bagi langganan atau pembelian, atau pelawaan untuk
melanggan atau membeli, syer yang dibuat di bawah
Akta Pasaran Modal dan Perkhidmatan 2007 [Akta 671],
ertinya amaun yang dinyatakan dalam prospektus yang
berhubungan dengan pengeluaran, penawaran atau
pelawaan itu mengikut kehendak Suruhanjaya Sekuriti
yang berhubungan dengan kandungan prospektus,

sebagai amaun minimum yang pada pendapat pengarah mesti
diperdapatkan melalui pengeluaran syer yang ditawarkan sedemikian;

“Lembaga”, berhubung dengan suatu syarikat, ertinya—

_(a)_ pengarah syarikat itu yang bilangannya tidak kurang

daripada jumlah kuorum yang dikehendaki untuk bertindak
sebagai Lembaga Pengarah; atau


-----

_Syarikat_ 35

_(b)_ jika syarikat itu hanya mempunyai seorang pengarah,

pengarah itu.

“Mahkamah” ertinya Mahkamah Tinggi atau seorang hakim
Mahkamah Tinggi;

“Menteri” ertinya Menteri yang dipertanggungkan dengan
tanggungjawab bagi syarikat;

“mesyuarat agung tahunan”, berhubung dengan suatu syarikat
awam, ertinya suatu mesyuarat syarikat yang dikehendaki supaya
diadakan oleh seksyen 340;

“pakar” termasuk jurutera, penilai, akauntan dan mana-mana
orang lain yang profesion atau reputasinya memberikan autoriti
kepada sesuatu pernyataan yang dibuat olehnya;

“pegawai”, berhubung dengan suatu perbadanan, termasuk—

_(a)_ mana-mana pengarah, setiausaha atau pekerja perbadanan;

_(b)_ penerima dan pengurus mana-mana bahagian pengusahaan

perbadanan yang dilantik di bawah kuasa yang terkandung
dalam mana-mana surat cara; dan

_(c)_ mana-mana penyelesai syarikat yang dilantik dalam

penggulungan sukarela,

tetapi tidak termasuk—

(i) mana-mana penerima yang bukannya seorang

pengurus;

(ii) mana-mana penerima dan pengurus yang dilantik

oleh Mahkamah; atau

(iii) mana-mana penyelesai yang dilantik oleh Mahkamah

atau pemiutang;

“Pegawai Penerima” ertinya Ketua Pengarah Insolvensi, Timbalan
Ketua Pengarah Insolvensi, Pengarah Insolvensi, Timbalan Pengarah
Insolvensi, Penolong Pengarah Kanan Insolvensi, Penolong Pengarah
Insolvensi, pegawai Insolvensi dan mana-mana pegawai lain yang
dilantik di bawah Akta Kebankrapan 1967 [Akta 360];


-----

36 _Rang Undang-Undang_

“pemegang syer substansial” ertinya orang yang disebut dalam
subseksyen 136(2);

“pemegangan syer substansial” mempunyai erti yang diberikan
kepadanya dalam seksyen 136;

“pemunya benefisial” ertinya pemilik mutlak syer dan tidak
termasuk penama bagi apa-apa perihalan;

“Pendaftar” ertinya Pendaftar yang ditetapkan di bawah subseksyen
20a(1) Akta Suruhanjaya Syarikat Malaysia 2001 [Akta 614];

“pengamal insolvensi” ertinya seseorang yang merupakan
penyelesai diluluskan, selain Pegawai Penerima;

“pengarah” termasuk mana-mana orang yang memegang
jawatan pengarah sesuatu perbadanan tidak kira dengan apa jua
namanya disebut dan termasuk seseorang yang mengikut arahan
atau petunjuknya majoriti pengarah suatu perbadanan lazimnya
bertindak dan seorang pengarah silih ganti atau pengarah ganti;

“Penggal” ertinya suatu Penggal dalam Akta ini dan sebutan
mengenai sesuatu Penggal yang dinyatakan ialah sebutan mengenai
Penggal Bahagian itu Akta ini yang dalamnya sebutan itu terdapat;

“penggulungan sukarela anggota” ertinya suatu penggulungan
di bawah Subpenggal 4 Penggal 1 Bahagian IV, yang suatu
pengisytiharan telah dibuat dan diserah simpan di bawah
seksyen 443;

“penggulungan sukarela pemiutang” ertinya suatu penggulungan
di bawah Subpenggal 5 Penggal 1 Bahagian IV;

“penganjur”, berhubung dengan sesuatu prospektus yang
dikeluarkan oleh atau yang berkaitan dengan sesuatu perbadanan,
ertinya penganjur perbadanan itu yang merupakan suatu pihak
dalam penyediaan prospektus itu atau mana-mana bahagiannya
yang berkaitan; tetapi tidaklah termasuk mana-mana orang yang
semata-mata bertindak atas sifat profesionalnya;

“pengurus”, berhubung dengan sesuatu syarikat, ertinya pegawai
eksekutif utama syarikat pada masa ini tidak kira apa jua namanya
disebut dan sama ada dia seorang pengarah atau tidak;


-----

_Syarikat_ 37

“penyata kewangan” mempunyai erti yang sama yang dinyatakan
dalam piawaian perakaunan diluluskan yang dikeluarkan atau
diluluskan oleh Lembaga Piawaian Perakaunan Malaysia di bawah
Akta Laporan Kewangan 1997 [Akta 558];

“penyata tahunan” ertinya penyata yang dikehendaki supaya
diserah simpan di bawah seksyen 68, dan termasuk apa-apa
dokumen yang disertakan dengan penyata itu;

“penyelesai” termasuk Pegawai Penerima apabila bertindak
sebagai penyelesai sesuatu perbadanan;

“penyelesai diluluskan” ertinya seseorang yang telah diluluskan
di bawah seksyen 433 sebagai penyelesai dan yang kelulusannya
tidak dibatalkan;

“penyumbang”, berhubung dengan suatu syarikat, ertinya
seseorang yang bertanggungan untuk menyumbang kepada aset
syarikat sekiranya syarikat itu digulungkan, dan termasuk pemegang
syer berbayar penuh dalam syarikat itu dan, sebelum penentuan
muktamad orang yang menjadi penyumbang, termasuk mana-mana
orang yang dikatakan sebagai penyumbang;

“peraturan-peraturan” ertinya peraturan-peraturan di bawah
Akta ini;

“perbadanan berkaitan”, berhubung dengan sesuatu perbadanan,
ertinya suatu perbadanan yang disifatkan berkaitan dengan
perbadanan yang pertama disebut menurut kuasa seksyen 7;

“perbadanan peminjam” ertinya suatu perbadanan yang berada
atau akan berada di bawah suatu liabiliti, sama ada liabiliti itu
sekarang atau masa hadapan, untuk membayar balik apa-apa wang
yang diterima atau yang akan diterima olehnya sebagai sambutan
kepada suatu pelawaan kepada orang awam untuk melanggan atau
membeli debentur perbadanan mengikut peruntukan Subpenggal
10 Penggal 1 Bahagian III;

“perbadanan penjamin”, berhubung dengan suatu perbadanan
peminjam, ertinya sesuatu perbadanan yang telah menjamin atau
telah bersetuju untuk menjamin pembayaran balik apa-apa wang
yang diterima atau yang akan diterima oleh perbadanan peminjam
itu sebagai balasan kepada suatu pelawaan kepada orang awam
untuk melanggan atau membeli debentur perbadanan peminjam
itu;


-----

38 _Rang Undang-Undang_

“perbadanan perbankan” ertinya suatu bank berlesen, bank
pelaburan berlesen, bank Islam berlesen dan bank Islam antarabangsa
berlesen;

“perlembagaan” ertinya suatu dokumen yang disebut dalam
seksyen 34;

“perniagaan berlesen” mempunyai erti yang diberikan kepadanya
dalam Akta Perkhidmatan Kewangan 2013 [Akta 758] atau
Akta Perkhidmatan Kewangan Islam 2013 [Akta 759], mengikut
mana-mana yang berkenaan;

“prospektus” ertinya apa-apa prospektus, notis, surat pekeliling,
iklan atau pelawaan yang mempelawa permohonan atau tawaran
daripada orang awam untuk melanggan atau membeli atau yang
menawarkan kepada orang awam bagi langganan atau pembelian
mana-mana syer dalam atau debentur bagi atau apa-apa unit
syer dalam atau unit debentur bagi sesuatu perbadanan atau
perbadanan yang dicadangkan dan, berhubung dengan mana-mana
prospektus yang didaftarkan di bawah Akta Pasaran Modal dan
Perkhidmatan 2007, ertinya suatu prospektus yang ditakrifkan
dalam Akta itu;

“rekod perakaunan”, berhubung dengan suatu perbadanan,
termasuk invois, resit, perintah bagi pembayaran wang, bil
pertukaran, cek, nota janji hutang, baucar dan dokumen catatan
utama lain dan termasuk juga apa-apa kertas kerja dan dokumen
lain yang diperlukan untuk menerangkan kaedah dan pengiraan
yang dengannya sesuatu akaun disediakan;

“salinan pejabat”, berhubung dengan mana-mana perintah
Mahkamah atau dokumen Mahkamah yang lain, ertinya suatu
salinan yang sah di bawah tandatangan atau meterai Pendaftar
Mahkamah atau pegawai Mahkamah lain yang sepatutnya;

“sekuriti” mempunyai erti yang diberikan kepadanya dalam
Akta Pasaran Modal dan Perkhidmatan 2007;

“Suruhanjaya” ertinya Suruhanjaya Syarikat Malaysia yang
ditubuhkan di bawah Akta Suruhanjaya Syarikat Malaysia 2001;

“Suruhanjaya Sekuriti” ertinya Suruhanjaya Sekuriti yang
ditubuhkan di bawah seksyen 3 Akta Suruhanjaya Sekuriti
1993 [Akta 498];


-----

_Syarikat_ 39

“syarikat” ertinya suatu syarikat yang diperbadankan di bawah
Akta ini atau di bawah mana-mana undang-undang bertulis
terdahulu yang bersamaan;

“syarikat asing” ertinya—

_(a)_ suatu syarikat, perbadanan, pertubuhan, persatuan, atau

badan lain yang diperbadankan di luar Malaysia; atau

_(b)_ suatu pertubuhan, persatuan atau badan lain yang di

bawah undang-undang tempat asalnya boleh membawa
guaman atau dibawa guaman terhadapnya, atau memegang
harta atas nama setiausaha atau pegawai lain badan atau
persatuan itu yang dilantik dengan sewajarnya bagi
maksud itu dan yang tidak mempunyai ibu pejabat atau
tempat utama perniagaannya di Malaysia;

“syarikat awam” ertinya suatu syarikat selain syarikat persendirian;

“syarikat persendirian” ertinya—

_(a)_ mana-mana syarikat yang sebaik sebelum permulaan kuat

kuasa Akta ini merupakan suatu syarikat persendirian
di bawah undang-undang bertulis yang dimansuhkan;

_(b)_ mana-mana syarikat yang diperbadankan sebagai suatu

syarikat persendirian di bawah Akta ini; atau

_(c)_ mana-mana syarikat yang bertukar menjadi suatu syarikat

persendirian di bawah seksyen 41,

iaitu suatu syarikat yang tidak terhenti menjadi syarikat persendirian
di bawah seksyen 42;

“syarikat persendirian terkecuali” ertinya suatu syarikat
persendirian yang dalam syernya tiada kepentingan benefisial
dipegang secara langsung atau tidak langsung oleh mana-mana
perbadanan dan yang mempunyai tidak lebih daripada dua puluh
anggota yang kesemuanya bukan suatu perbadanan;

“syarikat yang mempunyai modal syer” termasuk suatu syarikat
tidak berhad dengan modal syer;


-----

40 _Rang Undang-Undang_

“syer” ertinya modal syer dikeluarkan sesuatu perbadanan dan
termasuk saham kecuali jika perbezaan antara saham dengan syer
dinyatakan atau tersirat;

“syer ekuiti” ertinya apa-apa syer yang bukannya syer keutamaan;

“syer keutamaan” ertinya suatu syer tidak kira dengan apa jua
namanya disebut, yang tidak melayakkan pemegangnya mendapat
hak untuk mengundi melalui suatu ketetapan atau bagi apa-apa
hak untuk mengambil bahagian di luar amaun yang dinyatakan
dalam mana-mana pengagihan sama ada melalui dividen, atau
penebusan, dalam penggulungan, atau selainnya;

“syer mengundi”, berhubung dengan sesuatu pertubuhan
perbadanan, ertinya suatu syer keluaran pertubuhan perbadanan
itu—

_(a)_ yang padanya terikat hak untuk mengundi dalam semua

hal keadaan; atau

_(b)_ yang bukan suatu syer yang padanya hak untuk mengundi

terhad kepada hanya satu atau lebih hal keadaan yang
berikut:

(i) semasa tempoh yang suatu dividen, atau sebahagian

daripada dividen, berkenaan dengan syer itu
menjadi tertunggak;

(ii) semasa cadangan untuk mengurangkan modal syer

pertubuhan perbadanan itu;

(iii) semasa cadangan yang menjejaskan hak yang terikat

dengan syer itu;

(iv) semasa cadangan untuk menggulung pertubuhan

perbadanan itu;

(v) semasa cadangan bagi pelupusan keseluruhan

harta, perniagaan dan pengusahaan pertubuhan
perbadanan itu;

(vi) semasa penggulungan pertubuhan perbadanan itu.


-----

_Syarikat_ 41

“tahun kewangan” ertinya tempoh yang berkenaan dengannya
apa-apa penyata kewangan perbadanan disediakan sama ada tempoh
itu genap satu tahun atau tidak;

“undang-undang bertulis terdahulu yang bersamaan” ertinya
mana-mana undang-undang bertulis yang berhubungan dengan
syarikat yang telah pada bila-bila masa berkuat kuasa di manamana bahagian di Malaysia dan yang bersamaan dengan manamana peruntukan Akta ini;

“unit”, berhubung dengan syer, debentur atau kepentingan lain,
ertinya apa-apa hak atau kepentingan dalamnya, tidak kira apa
jua terma itu disebut;

(2) Seseorang tidaklah dikira sebagai seorang yang mengikut
arahan atau petunjuk yang pengarah sesuatu syarikat lazimnya
bertindak hanya oleh sebab pengarah itu bertindak atas nasihat
yang diberikan olehnya atas sifat profesionalnya.

(3) Suatu pernyataan yang dimasukkan ke dalam sesuatu
prospektus atau pernyataan sebagai ganti prospektus hendaklah
disifatkan tidak benar jika pernyataan itu mengelirukan dalam
bentuk dan konteks pernyataan itu dimasukkan.

(4) Suatu pernyataan hendaklah disifatkan dimasukkan ke
dalam sesuatu prospektus atau pernyataan sebagai ganti prospektus
jika pernyataan itu terkandung dalam mana-mana laporan atau
memorandum yang terdapat pada permukaan atau melalui sebutan
yang dimasukkan dalam atau dikeluarkan dengan prospektus atau
pernyataan sebagai ganti prospektus itu.

(5) Apa-apa pelawaan kepada orang awam untuk mendepositkan
wang dengan atau memberi pinjaman wang kepada sesuatu
perbadanan hendaklah disifatkan sebagai suatu pelawaan untuk
melanggan atau membeli debentur perbadanan itu dan apa-apa
dokumen yang dikeluarkan atau dicadangkan untuk dikeluarkan
atau dikehendaki supaya dikeluarkan oleh perbadanan yang
mengesahkan atau merupakan keterangan atau merupakan pengesahan
keterhutangan perbadanan itu berkenaan dengan apa-apa wang
yang didepositkan atau yang mungkin didepositkan dengan atau
dipinjamkan kepada perbadanan sebagai balasan kepada pelawaan
itu hendaklah disifatkan sebagai debentur, tetapi suatu pelawaan
kepada orang awam oleh sesuatu perbadanan ditetapkan sebagaimana


-----

42 _Rang Undang-Undang_

yang ditakrifkan dalam subseksyen 158(8) tidak boleh disifatkan
sebagai suatu pelawaan kepada orang awam untuk mendepositkan
wang dengan atau memberi pinjaman wang kepada perbadanan
bagi maksud Akta Skim Kepentingan 2015 [Akta ...].

(6) Apa-apa sebutan dalam Akta ini mengenai tawaran syer
atau debentur kepada orang awam hendaklah, melainkan jika
konteksnya menghendaki makna yang lain, ditafsirkan sebagai
termasuk sebutan mengenai tawaran kepada mana-mana golongan
orang awam, sama ada dipilih sebagai pelanggan orang yang
mengeluarkan prospektus itu atau mengikut apa-apa cara lain;
tetapi suatu tawaran _bona fide atau pelawaan berkenaan dengan_
syer atau debentur itu tidak boleh disifatkan sebagai suatu tawaran
kepada orang awam jika ia—

_(a)_ merupakan suatu tawaran atau pelawaan untuk membuat

suatu perjanjian penajaan jamin;

_(b)_ dibuat kepada seseorang yang perniagaan biasanya

ialah membeli atau menjual syer atau debentur sama ada
sebagai prinsipal atau ejen;

_(c)_ dibuat kepada anggota sedia ada atau pemegang debentur

sesuatu perbadanan dan berkaitan dengan syer atau
debentur perbadanan itu dan bukannya suatu tawaran
yang baginya seksyen 239 Akta Pasaran Modal dan
Perkhidmatan 2007 terpakai; atau

_(d)_ dibuat kepada anggota sedia ada syarikat mengikut

pengertian seksyen 457 dan berkaitan dengan syer dalam
perbadanan mengikut pengertian seksyen itu.

(7) Melainkan jika konteksnya menghendaki makna yang lain,
apa-apa sebutan dalam Akta ini mengenai seseorang yang merupakan
atau menjadi bankrap atau mengenai seseorang yang memberikan
estetnya bagi faedah pemiutangnya atau membuat perkiraan dengan
pemiutangnya di bawah mana-mana undang-undang bertulis yang
berhubungan dengan kebankrapan atau mengenai seseorang yang
menjadi bankrap yang belum dilepaskan atau mengenai apa-apa
status, keadaan, perbuatan, perkara atau benda di bawah atau
berhubung dengan undang-undang kebankrapan hendaklah ditafsirkan
sebagai termasuk sebutan mengenai orang yang merupakan atau
menjadi bankrap atau tidak solven atau mengenai orang yang
membuat apa-apa penyerahhakan atau perkiraan atau mengenai


-----

_Syarikat_ 43

seseorang yang menjadi bankrap yang belum dilepaskan atau tidak
solven atau mengenai status, keadaan, perbuatan, perkara atau
benda yang bersamaan, mengikut kehendak keadaan, di bawah
mana-mana undang-undang bertulis yang berhubungan dengan
kebankrapan atau ketidaksolvenan.

**Takrif “perbadanan”**

**3.** Apa-apa sebutan mengenai “perbadanan” dalam Akta ini
ertinya mana-mana pertubuhan perbadanan yang dibentuk atau
diperbadankan atau wujud di Malaysia atau di luar Malaysia dan
termasuk mana-mana syarikat asing, perkongsian liabiliti terhad
dan perkongsian liabiliti terhad asing tetapi tidak termasuk—

_(a)_ mana-mana pertubuhan perbadanan yang diperbadankan

di Malaysia dan yang melalui notis oleh Menteri yang
disiarkan dalam _Warta, diisytiharkan sebagai pihak_
berkuasa awam atau suatu perantaraan atau agensi
Kerajaan Malaysia atau mana-mana Negeri atau menjadi
pertubuhan perbadanan yang tidak diperbadankan bagi
maksud perdagangan;

_(b)_ mana-mana perbadanan tunggal;

_(c)_ mana-mana pertubuhan yang didaftarkan di bawah mana
mana undang-undang bertulis yang berhubungan dengan
koperasi; atau

_(d)_ mana-mana kesatuan sekerja yang didaftarkan di bawah

mana-mana undang-undang bertulis sebagai suatu kesatuan
sekerja;

**Takrif “subsidiari dan syarikat pemegangan”**

**4. (1) Tertakluk kepada subseksyen (3), sesuatu perbadanan**
hendaklah disifatkan sebagai suatu subsidiari perbadanan yang
lain, tetapi hanya jika—

_(a) perbadanan yang lain itu—_

(i) mengawal keanggotaan lembaga pengarah perbadanan

itu;


-----

44 _Rang Undang-Undang_

(ii) mengawal lebih daripada setengah kuasa mengundi

perbadanan itu; atau

(iii) memegang lebih daripada setengah modal syer

dikeluarkan perbadanan itu, tidak termasuk
mana-mana bahagian modal syer yang terdiri
daripada syer keutamaan; atau

_(b) perbadanan itu ialah suatu subsidiari mana-mana perbadanan_

yang menjadi subsidiari perbadanan yang lain itu.

(2) Bagi maksud subperenggan (1)(a)(i), keanggotaan sesuatu
lembaga pengarah perbadanan hendaklah disifatkan dikawal
oleh suatu perbadanan yang lain jika perbadanan yang lain itu
boleh melantik atau memecat kesemua atau majoriti pengarah dan
bagi maksud peruntukan ini, syarikat pemegangan itu hendaklah
disifatkan mempunyai kuasa untuk membuat pelantikan sedemikian
jika—

_(a)_ seseorang tidak boleh dilantik sebagai pengarah tanpa

penjalanan kuasa sedemikian yang memihak kepadanya
oleh perbadanan yang lain itu; atau

_(b) pelantikan seseorang sebagai pengarah semestinya berikutan_

daripada kedudukannya sebagai pengarah atau pegawai
lain perbadanan yang lain itu.

(3) Dalam menentukan sama ada satu perbadanan ialah subsidiari
kepada suatu perbadanan yang lain—

_(a) apa-apa syer yang dipegang atau kuasa yang boleh_

dijalankan oleh perbadanan yang lain itu atas sifat
fidusiari hendaklah dikira sebagai tidak dipegang atau
tidak boleh dijalankan olehnya;

_(b) tertakluk kepada perenggan (c) dan (d), apa-apa syer yang_

dipegang atau kuasa yang boleh dijalankan—

(i) oleh mana-mana orang sebagai penama bagi

perbadanan yang lain itu, kecuali jika perbadanan
yang lain itu hanya berkaitan atas sifat fidusiari;
atau

(ii) oleh, atau oleh penama bagi, subsidiari perbadanan

yang lain itu, yang bukannya suatu subsidiari
yang berkaitan hanya atas sifat fidusiari,


-----

_Syarikat_ 45

hendaklah dikira sebagai dipegang atau boleh dijalankan oleh
perbadanan yang lain itu;

_(c)_ apa-apa syer yang dipegang atau kuasa yang boleh dijalankan

oleh mana-mana orang menurut kuasa peruntukan mana-mana
debentur perbadanan atau suatu surat ikatan amanah
bagi mendapatkan apa-apa keluaran debentur tidak boleh
diambil kira; dan

_(d)_ apa-apa syer yang dipegang atau kuasa yang boleh

dijalankan oleh, atau oleh penama bagi, perbadanan
yang lain itu atau subsidiarinya, yang tidak dipegang
atau boleh dijalankan sebagaimana yang disebut dalam
perenggan (c), hendaklah dikira sebagai tidak dipegang
atau boleh dijalankan oleh perbadanan yang lain itu
jika perniagaan biasa perbadanan yang lain itu atau
subsidiarinya, mengikut mana-mana yang berkenaan,
termasuk peminjaman wang dan syer dipegang atau
kuasa boleh dijalankan sebagaimana yang disebut
terdahulu dengan cara cagaran hanya bagi maksud
suatu transaksi yang dibuat dalam perjalanan biasa
perniagaan itu.

(4) Sebutan dalam Akta ini mengenai syarikat pemegangan
bagi sesuatu syarikat atau perbadanan lain hendaklah dibaca
sebagai sebutan mengenai sesuatu perbadanan yang syarikat atau
perbadanan itu ialah subsidiarinya.

**Takrif “syarikat pemegangan muktamad”**

**5.** Sesuatu perbadanan hendaklah disifatkan sebagai syarikat
pemegangan muktamad perbadanan yang lain jika—

_(a) perbadanan yang lain itu ialah suatu subsidiari perbadanan_

itu; dan

_(b) perbadanan itu sendiri bukan suatu subsidiari bagi mana-_

mana perbadanan.


-----

46 _Rang Undang-Undang_

**Takrif “subsidiari milik penuh”**

**6.** Sesuatu perbadanan ialah suatu “subsidiari milik penuh”
perbadanan yang lain jika perbadanan itu tidak mempunyai anggota
kecuali—

_(a)_ perbadanan yang lain itu atau penamanya; atau

_(b) subsidiari milik penuh perbadanan yang lain itu atau_

penamanya.

**Bila perbadanan disifatkan berkaitan antara satu sama lain**

**7. Sesuatu perbadanan disifatkan berkaitan antara satu sama lain**
jika—

_(a) perbadanan itu ialah syarikat pemegangan suatu perbadanan_

yang lain;

_(b)_ perbadanan itu ialah subsidiari suatu perbadanan yang

lain; atau

_(c) perbadanan itu ialah subsidiari syarikat pemegangan suatu_

perbadanan yang lain.

**Kepentingan dalam syer**

**8.** (1) Seksyen ini hendaklah mempunyai kesan bagi maksud
seksyen 56, 59, Subpenggal 7 Penggal 1 Bahagian III dan
seksyen 219 masing-masingnya.

(2) Jika apa-apa harta yang dipegang sebagai amanah terdiri
daripada atau termasuk syer yang seseorang mengetahui atau
mempunyai alasan yang munasabah untuk mempercayai bahawa
dia mempunyai suatu kepentingan dalam syer itu, dia hendaklah
disifatkan sebagai mempunyai kepentingan itu.

(3) Sesuatu hak tidaklah menjadi suatu kepentingan dalam syer
jika—

_(a) hak itu diberikan atau ditawarkan kepada orang awam_

bagi langganan atau pembelian kepentingan di bawah
Akta Skim Kepentingan 2015;


-----

_Syarikat_ 47

_(b) orang awam dipelawa untuk melanggan atau membeli hak_

itu, dan hak itu telah dilanggan atau dibeli sedemikian;

_(c) hak itu dipegang oleh syarikat pengurusan dan diberikan_

bagi maksud suatu tawaran kepada orang awam di bawah
Akta Skim Kepentingan 2015; atau

_(d) hak itu ialah hak yang telah ditetapkan, selepas_

berunding dengan Menteri yang dipertanggungkan dengan
tanggungjawab bagi kewangan, sebagai bukan suatu
kepentingan dalam syer.

(4) Seseorang hendaklah disifatkan mempunyai kepentingan dalam
syer jika suatu pertubuhan perbadanan mempunyai kepentingan
dalam syer dan—

_(a)_ pertubuhan perbadanan itu, atau pengarahnya lazimnya,

atau berada di bawah suatu obligasi, sama ada secara
rasmi atau tidak rasmi, untuk bertindak mengikut arahan,
petunjuk atau kemahuan orang itu berhubung dengan
syer itu;

_(b)_ orang itu mempunyai kepentingan yang mengawal dalam

pertubuhan perbadanan itu; atau

_(c) orang itu atau sekutunya, atau orang itu dan sekutunya_

berhak untuk menjalankan atau mengawal penjalanan
tidak kurang daripada dua puluh peratus undi yang terikat
pada syer mengundi dalam pertubuhan perbadanan itu.

(5) Bagi maksud perenggan (4)(c), seseorang ialah sekutu seorang
yang lain jika orang itu ialah—

_(a) suatu perbadanan yang merupakan perbadanan berkaitan;_

_(b) seorang yang mengikut arahan, petunjuk atau kemahuan_

orang lain itu yang lazimnya, atau berada di bawah suatu
obligasi, sama ada secara rasmi atau tidak rasmi, untuk
bertindak berhubung dengan syer yang disebut dalam
subseksyen (4);

_(c) seorang yang lazimnya, atau berada di bawah suatu obligasi,_

sama ada secara rasmi atau tidak rasmi, untuk bertindak
mengikut arahan, petunjuk atau kemahuan orang lain itu
berhubung dengan syer itu;

_(d) suatu pertubuhan perbadanan yang, atau pengarah yang,_

lazimnya atau berada di bawah suatu obligasi sama ada
secara rasmi atau tidak rasmi, untuk bertindak mengikut
arahan, petunjuk atau kemahuan orang lain itu berhubung
dengan syer itu; atau


-----

48 _Rang Undang-Undang_

_(e) suatu pertubuhan perbadanan yang mengikut arahan,_

petunjuk atau kemahuan yang, atau pengarah yang, orang
lain itu lazimnya atau berada di bawah suatu obligasi
sama ada secara rasmi atau tidak rasmi, untuk bertindak
berhubung dengan syer itu.

(6) Seseorang hendaklah disifatkan mempunyai kepentingan
dalam syer dalam mana-mana satu atau lebih hal keadaan yang
berikut jika dia—

_(a) telah membuat suatu kontrak untuk membeli sesuatu syer;_

_(b) mempunyai hak, selain oleh sebab mempunyai kepentingan_

di bawah suatu amanah, supaya syer dipindahkan kepada
dirinya atau menurut perintahnya, sama ada hak itu boleh
dijalankan sekarang atau masa hadapan dan sama ada
memenuhi syarat atau tidak;

_(c) mempunyai hak untuk memperoleh syer atau kepentingan_

dalam syer, di bawah suatu opsyen, sama ada hak itu
boleh dijalankan sekarang atau masa hadapan dan sama
ada memenuhi syarat atau tidak;

_(d) berhak, selain oleh sebab dia telah dilantik sebagai proksi_

atau wakil untuk mengundi pada mesyuarat anggota
perbadanan atau kelas anggotanya, untuk menjalankan
atau mengawal penjalanan hak yang terikat dengan
syer, yang bukan merupakan syer yang dia merupakan
pemegang berdaftarnya.

(7) Seseorang hendaklah disifatkan mempunyai kepentingan
dalam syer jika syer itu dipegang secara bersesama dengan seorang
yang lain.

(8) Bagi maksud menentukan sama ada seseorang mempunyai
kepentingan dalam syer tidak material bahawa kepentingan itu
tidak boleh dikaitkan dengan sesuatu syer tertentu.

(9) Bagi maksud seksyen ini, sesuatu kepentingan dalam syer
tidak boleh diambil kira sebagai suatu kepentingan jika kepentingan
itu ialah—

_(a) suatu kepentingan bagi seseorang yang memegang syer_

sebagai pemegang amanah biasa;


-----

_Syarikat_ 49

_(b) suatu kepentingan bagi seseorang yang perniagaan biasanya_

termasuk peminjaman wang atau pemberian pembiayaan
jika dia memegang kepentingan hanya melalui cagaran
bagi maksud suatu transaksi yang dibuat dalam urusan
biasa perniagaannya yang berkaitan dengan peminjaman
wang atau pemberian pembiayaan;

_(c) suatu kepentingan bagi seseorang yang memegang_

kepentingan oleh sebab dia memegang suatu jawatan
yang ditetapkan; dan

_(d) suatu kepentingan yang ditetapkan yang menjadi kepentingan_

orang itu, atau orang yang termasuk dalam mana-mana
golongan orang, sebagaimana yang ditetapkan.

(10) Suatu kepentingan dalam syer tidak boleh diambil kira
hanya oleh sebab—

_(a)_ kejauhannya;

_(b) cara kepentingan itu dikeluarkan;_

_(c) fakta bahawa penjalanan suatu hak yang diberikan oleh_

kepentingan itu adalah, atau boleh dijadikan tertakluk
kepada batasan atau sekatan; atau

_(d) fakta bahawa kepentingan itu dipegang oleh, atau atas_

nama, suatu depositori pusat atau syarikat penamanya
menurut Akta Perindustrian Sekuriti (Depositori Pusat)
1991 [Akta 453].

Bahagian II

PEMBENTUKAN DAN PENTADBIRAN SYARIKAT

Penggal 1

_Jenis Syarikat_

**Kehendak utama syarikat**

**9.** Sesuatu syarikat hendaklah mempunyai—

_(a)_ nama;

_(b)_ seorang atau lebih anggota, yang mempunyai liabiliti

terhad atau tidak terhad bagi obligasi syarikat itu;


-----

50 _Rang Undang-Undang_

_(c)_ dalam hal suatu syarikat berhad dengan syer, satu atau

lebih syer; dan

_(d)_ seorang atau lebih pengarah.

**Jenis syarikat**

**10. (1) Sesuatu syarikat boleh diperbadankan sebagai—**

_(a)_ suatu syarikat berhad menurut syer;

_(b)_ suatu syarikat berhad menurut jaminan; atau

_(c)_ suatu syarikat tidak berhad.

(2) Sesuatu syarikat adalah berhad menurut syer jika liabiliti
anggotanya terhad kepada amaun, jika ada, tidak berbayar atas
syer yang dipegang oleh anggota itu.

(3) Sesuatu syarikat adalah berhad menurut jaminan jika liabiliti
anggotanya terhad kepada apa-apa amaun yang diaku janji oleh
anggotanya untuk menyumbang sekiranya syarikat itu digulungkan.

(4) Sesuatu syarikat ialah syarikat tidak berhad jika tiada had
ke atas liabiliti anggotanya.

**Syarikat persendirian atau syarikat awam**

**11.** (1) Suatu syarikat berhad menurut syer hendaklah sama ada
suatu syarikat persendirian atau syarikat awam.

(2) Suatu syarikat berhad menurut jaminan hendaklah suatu
syarikat awam.

(3) Suatu syarikat tidak berhad hendaklah sama ada suatu
syarikat persendirian atau syarikat awam.

**Larangan ke atas syarikat berhad dengan jaminan dengan**
**modal syer**

**12. Tiada syarikat boleh dibentuk sebagai, atau menjadi, suatu**
syarikat berhad menurut jaminan dengan modal syer.


-----

_Syarikat_ 51

**Larangan bagi persatuan tidak diperbadankan, dsb.**

**13. Tiada persatuan atau perkongsian yang mengandungi lebih**
daripada dua puluh orang boleh dibentuk bagi maksud menjalankan
apa-apa perniagaan untuk mendapatkan keuntungan, melainkan
jika persatuan atau perkongsian itu diperbadankan sebagai suatu
syarikat di bawah Akta ini, atau dibentuk di bawah undang-undang
bertulis yang lain.

Penggal 2

_PEMERBADANAN DAN KESANNYA_

**Permohonan bagi pemerbadanan**

**14. (1) Seseorang yang berhasrat untuk membentuk suatu syarikat**
hendaklah memohon bagi pemerbadanan kepada Pendaftar.

(2) Sesuatu syarikat tidak boleh dibentuk bagi maksud yang
menyalahi undang-undang.

(3) Permohonan bagi pemerbadanan di bawah seksyen ini
hendaklah termasuk suatu pernyataan oleh tiap-tiap orang yang
berhasrat untuk membentuk suatu syarikat yang mengandungi
butir-butir yang berikut:

_(a)_ nama syarikat yang dicadangkan;

_(b)_ status sama ada syarikat itu persendirian atau awam;

_(c)_ jenis perniagaan bagi syarikat yang dicadangkan;

_(d)_ alamat yang dicadangkan bagi pejabat berdaftar syarikat;

_(e)_ nama, pengenalan, kewarganegaraan dan tempat tinggal

biasa tiap-tiap orang yang menjadi anggota syarikat dan,
jika mana-mana daripada orang itu ialah pertubuhan
perbadanan, nama perbadanannya, tempat pemerbadanan,
nombor pendaftaran dan pejabat berdaftar pertubuhan
perbadanan itu;

_(f)_ nama, pengenalan, kewarganegaraan dan tempat kediaman

utama tiap-tiap orang yang menjadi pengarah;


-----

52 _Rang Undang-Undang_

_(g)_ nama, pengenalan, kewarganegaraan dan tempat kediaman

utama setiausaha, jika ada;

_(h)_ dalam hal suatu syarikat berhad menurut syer, butir-butir

mengenai kelas dan bilangan syer yang hendak diambil
oleh anggota;

_(i)_ dalam hal suatu syarikat berhad menurut jaminan, amaun

setakat yang anggota mengaku janji untuk menyumbang
kepada aset syarikat sekiranya syarikat itu digulungkan;
dan

_(j)_ apa-apa maklumat lain yang dikehendaki oleh Pendaftar.

(4) Permohonan bagi pemerbadanan hendaklah disertakan
dengan suatu pernyataan daripada setiap penganjur atau pengarah
yang mengesahkan—

_(a)_ persetujuannya untuk bertindak sebagai penganjur atau

bagi pelantikannya sebagai pengarah, mengikut manamana yang berkenaan; dan

_(b)_ bahawa dia bukan seorang yang dihilangkan kelayakan di

bawah Akta ini untuk bertindak sebagai seorang penganjur
atau pengarah, mengikut mana-mana yang berkenaan.

**Pendaftaran bagi pemerbadanan**

**15. Jika Pendaftar berpuas hati bahawa kehendak Akta ini**
mengenai permohonan bagi pemerbadanan dipatuhi dan apabila
fi yang ditetapkan dibayar, Pendaftar hendaklah—

_(a)_ mencatatkan butir-butir syarikat dalam daftar;

_(b)_ memberi suatu nombor pendaftaran kepada syarikat itu

sebagai nombor pendaftaran syarikatnya; dan

_(c)_ mengeluarkan notis pendaftaran mengikut bentuk dan cara

yang ditentukan oleh Pendaftar.


-----

_Syarikat_ 53

**Kuasa untuk menolak pendaftaran bagi pemerbadanan**

**16.** (1) Tanpa menjejaskan kuasa Pendaftar di bawah seksyen 15,
Pendaftar tidak boleh mendaftarkan sesuatu permohonan
melainkan jika Pendaftar berpuas hati bahawa semua kehendak
Akta ini berkenaan dengan pendaftaran dan apa-apa perkara yang
berhubungan dengan pendaftaran itu telah dipatuhi.

(2) Pendaftar boleh enggan untuk mendaftarkan permohonan
sesuatu syarikat yang dicadangkan jika dia berpuas hati bahawa
syarikat yang dicadangkan itu berkemungkinan hendak digunakan
bagi maksud yang menyalahi undang-undang atau bagi maksud
yang boleh menjejaskan ketenteraman awam, kemoralan atau
keselamatan Malaysia.

**Perakuan pemerbadanan**

**17.** Apabila suatu permohonan oleh sesuatu syarikat dibuat dan
setelah fi yang ditetapkan dibayar, Pendaftar boleh mengeluarkan
kepada syarikat itu suatu perakuan pemerbadanan mengikut bentuk
dan cara yang ditentukan oleh Pendaftar.

**Kesan pemerbadanan**

**18.** (1) Pada tarikh pemerbadanan yang dinyatakan dalam notis
pendaftaran yang dikeluarkan di bawah seksyen 15, hendaklah ada
suatu syarikat dengan nama dan nombor pendaftaran sebagaimana
yang dinyatakan dalam daftar utama yang disimpan oleh Pendaftar
bagi maksud ini.

(2) Tiap-tiap orang yang namanya dinyatakan sebagai anggota
dalam permohonan bagi pemerbadanan dan pada pemerbadanan
syarikat itu hendaklah dicatatkan sebagai anggota dalam daftar
anggota, berserta dengan mana-mana orang lain yang menjadi
anggota syarikat dari semasa ke semasa, merupakan suatu
pertubuhan perbadanan dengan nama yang dinyatakan dalam notis
pemerbadanan itu.

(3) Dalam hal suatu syarikat yang mempunyai modal syer,
tiap-tiap orang yang namanya dinyatakan dalam permohonan
bagi pemerbadanan itu menjadi pemegang syer sebagaimana yang
dinyatakan dalam permohonan itu.


-----

54 _Rang Undang-Undang_

(4) Butir-butir pejabat berdaftar syarikat adalah sebagaimana
yang dinyatakan dalam, atau berkaitan dengan, permohonan bagi
pendaftaran itu.

(5) Orang yang dinamakan dalam pernyataan itu sebagai seorang
pengarah atau setiausaha, jika ada, hendaklah disifatkan sebagai
telah dilantik bagi jawatan itu.

**Notis pendaftaran sebagai keterangan muktamad**

**19.** Notis pendaftaran ialah keterangan muktamad bahawa kehendak
Akta ini berkenaan dengan pendaftaran dan perkara-perkara
terdahulu dan yang bersampingan dengan pendaftaran itu telah
dipatuhi dan bahawa syarikat itu didaftarkan dengan sewajarnya
di bawah Akta ini.

**Entiti undang-undang yang berasingan**

**20.** Sesuatu syarikat yang diperbadankan di bawah Akta ini ialah
suatu pertubuhan perbadanan dan hendaklah—

_(a)_ mempunyai keperibadian undang-undang yang berasingan

daripada keperibadian anggotanya; dan

_(b)_ terus wujud sehingga syarikat itu dikeluarkan daripada

daftar.

**Syarikat mempunyai keupayaan tidak terhad**

**21.** (1) Sesuatu syarikat hendaklah berupaya untuk menjalankan
semua fungsi suatu pertubuhan perbadanan dan mempunyai
keupayaan sepenuhnya untuk menjalankan atau mengusahakan
apa-apa perniagaan atau aktiviti, termasuk—

_(a) untuk membawa guaman atau dibawa guaman terhadapnya;_

_(b) untuk memperoleh, memiliki, memegang dan membangunkan_

atau melupuskan harta; dan

_(c) untuk melakukan apa-apa perbuatan yang boleh dilakukan_

di sisi undang-undang atau membuat transaksi.

(2) Sesuatu syarikat hendaklah mempunyai hak, kuasa dan
keistimewaan sepenuhnya bagi maksud yang disebut di bawah
subseksyen (1).


-----

_Syarikat_ 55

Penggal 3

_Sekatan ke atas Subsidiari yang Menjadi Anggota_

_Syarikat Pemegangannya_

**Keanggotaan syarikat pemegangan**

**22.** (1) Sesuatu perbadanan tidak boleh menjadi anggota suatu
syarikat yang merupakan syarikat pemegangannya dan apa-apa
pengumpukan atau pemindahan syer dalam sesuatu syarikat
pemegangan kepada subsidiarinya adalah terbatal.

(2) Subseksyen (1) tidak terpakai jika subsidiari yang berkenaan
ialah wakil diri atau pemegang amanah, melainkan jika syarikat
pemegangan atau subsidiarinya berkepentingan secara benefisial
di bawah amanah itu.

(3) Bagi maksud subseksyen (2) dan dalam menentukan sesuatu
syarikat pemegangan atau sesuatu subsidiari berkepentingan
sedemikian, apa-apa kepentingan yang dipegang melalui cagaran
bagi maksud transaksi yang dibuat oleh syarikat pemegangan
atau subsidiari itu dalam urusan biasa perniagaan yang termasuk
peminjaman wang tidak diambil kira.

(4) Seksyen ini tidak menghalang sesuatu subsidiari daripada terus
menjadi anggota jika, semasa anggota itu menjadi subsidiari itu,
anggota itu telahpun memegang syer dalam syarikat pemegangan.

(5) Bagi maksud subseksyen (4), suatu subsidiari—

_(a)_ tidak mempunyai hak untuk mengundi pada mesyuarat

syarikat pemegangan atau mana-mana kelas anggota
syarikat pemegangan itu; dan

_(b)_ hendaklah dalam hal suatu subsidiari yang disebut dalam

subseksyen (4), melupuskan semua syernya dalam syarikat
pemegangan dalam masa dua belas bulan selepas menjadi
subsidiari atau apa-apa tempoh yang lebih lama yang
dibenarkan oleh Pendaftar.

(6) Tertakluk kepada subseksyen (2), subseksyen (1), (4) dan (5)
hendaklah terpakai berhubung dengan penama bagi perbadanan yang
merupakan suatu subsidiari seolah-olah sebutan dalam subseksyen
itu mengenai perbadanan itu termasuk sebutan mengenai penama
baginya.


-----

56 _Rang Undang-Undang_

(7) Seksyen ini tidak berkuat kuasa untuk menghalang
pengumpukan syer dalam syarikat pemegangan kepada subsidiari yang
telahpun memegang dengan sah syer dalam syarikat pemegangan
itu jika—

_(a) pengumpukan itu dibuat secara permodalan rizab syarikat_

pemegangan itu; dan

_(b) pengumpukan itu dibuat kepada semua anggota syarikat_

pemegangan itu berasaskan perkadaran secara langsung
kepada bilangan syer yang dipegang oleh setiap anggota
syarikat pemegangan itu.

(8) Jika, disebabkan oleh kuat kuasa seksyen ini, subsidiari itu
dihalang daripada melanggan syer dalam syarikat pemegangan
yang subsidiari itu layak untuk melanggan, syarikat pemegangan
itu boleh, bagi pihak subsidiari itu, menjual syer tersebut.

(9) Berhubung dengan sesuatu syarikat pemegangan yang sama ada
suatu syarikat berhad menurut jaminan atau syarikat tidak berhad,
sebutan dalam seksyen ini mengenai syer, sama ada ia mempunyai
modal syer atau tidak, hendaklah ditafsirkan sebagai termasuk
sebutan mengenai kepentingan anggotanya dalam apa jua bentuk.

**Subsidiari bertindak sebagai peniaga yang menyertai**

**23.** (1) Larangan di bawah subseksyen 22(1), tidak terpakai jika
syer diperoleh atau dipegang oleh subsidiari itu dalam urusan biasa
perniagaannya sebagai peniaga yang menyertai sebagaimana yang
diperuntukkan dalam garis panduan yang berhubungan dengan
dana dagangan bursa yang dikeluarkan oleh Suruhanjaya Sekuriti
di bawah Akta Pasaran Modal dan Perkhidmatan 2007.

(2) Bagi maksud subseksyen (1), “peniaga yang menyertai”
merujuk kepada seseorang yang dilantik oleh suatu syarikat
pengurusan dana dagangan bursa dan bertanggungjawab bagi
penghasilan dan penebusan unit dana dagangan bursa.


-----

_Syarikat_ 57

**Perlindungan pihak ketiga dalam hal lain jika subsidiari**
**bertindak sebagai peniaga dalam sekuriti**

**24. (1) Seksyen ini hendaklah terpakai jika—**

_(a)_ suatu subsidiari yang merupakan peniaga dalam

sekuriti berupa telah memperoleh syer dalam syarikat
pemegangannya dengan melanggar larangan dalam
seksyen 22; dan

_(b)_ seseorang yang bertindak dengan suci hati telah bersetuju,

bagi nilai dan tanpa menyedari tentang pelanggaran itu,
untuk memperoleh syer dalam syarikat pemegangan—

(i) daripada subsidiari itu; atau

(ii) daripada mana-mana orang yang berupa telah

memperoleh syer selepas pelupusan syer itu oleh
subsidiari.

(2) Pemindahan syer yang disebut dalam perenggan (1)(a)
kepada mana-mana orang hendaklah mempunyai kesan yang sama
sebagaimana yang akan diperolehnya jika perolehan asal syer oleh
subsidiari itu tidak melanggar larangan itu.

Penggal 4

_Nama Syarikat_

**Nama syarikat**

**25.** (1) Nama sesuatu syarikat hendaklah berakhir dengan yang
berikut:

_(a)_ bagi suatu syarikat awam, perkataan “Berhad” atau

singkatannya “Bhd.”;

_(b)_ bagi suatu syarikat persendirian, perkataan “Sendirian

Berhad” atau singkatannya “Sdn. Bhd.”; atau

_(c)_ bagi suatu syarikat tidak berhad, perkataan “Sendirian”

atau singkatannya “Sdn.”.


-----

58 _Rang Undang-Undang_

(2) Sesuatu syarikat boleh mempunyai sebagai namanya—

_(a)_ nama yang tersedia ada; atau

_(b)_ apa-apa ungkapan sebagaimana yang diberikan oleh

Pendaftar semasa pemerbadanannya.

**Ketersediaan nama**

**26.** (1) Sesuatu nama boleh disediakan jika nama itu bukan—

_(a)_ tidak wajar atau tidak boleh diterima;

_(b)_ sama dengan nama sesuatu syarikat, perbadanan atau

perniagaan yang sedia ada;

_(c)_ sama dengan nama yang dirizabkan di bawah Akta ini;

atau

_(d)_ suatu nama daripada jenis yang diarahkan oleh Menteri

kepada Pendaftar supaya tidak boleh diterima bagi
pendaftaran.

(2) Pendaftar hendaklah mempunyai kuasa untuk menentukan
sama ada sesuatu nama yang disebut dalam perenggan (1)(a), (b)
atau _(c) tidak wajar, tidak boleh diterima atau sama, mengikut_
mana-mana yang berkenaan.

(3) Pendaftar hendaklah menyiarkan dalam _Warta_ apa-apa
arahan yang disebut dalam perenggan (1)(d).

**Pengesahan tentang ketersediaan dan perizaban nama**

**27.** (1) Seseorang hendaklah memohon kepada Pendaftar untuk
mengesahkan ketersediaan nama yang dicadangkan.

(2) Jika Pendaftar berpuas hati bahawa nama yang dicadangkan
itu ialah nama yang tidak tertakluk kepada subseksyen 26(1),
Pendaftar hendaklah mengesahkan ketersediaan nama yang
dicadangkan itu.


-----

_Syarikat_ 59

(3) Jika seseorang terkilan dengan keputusan Pendaftar
di bawah subseksyen (2), dia boleh, dalam masa tiga puluh hari
dari tarikh keputusan Pendaftar itu, merayu kepada Menteri yang
keputusannya adalah muktamad.

(4) Seseorang boleh merayu kepada Pendaftar bagi perizaban
sesuatu nama sebagai—

_(a)_ nama syarikat yang dicadangkan sebelum pemerbadanannya;

atau

_(b)_ nama yang sesuatu syarikat bercadang untuk menukarkan

namanya di bawah seksyen 28.

(5) Setelah berpuas hati bahawa nama itu bukan suatu nama
yang boleh ditolak atas apa-apa alasan yang disebut dalam
subseksyen 26(1) dan apabila dibayar fi yang ditetapkan, Pendaftar
boleh merizabkan nama itu bagi suatu tempoh selama tiga puluh
hari dari tarikh penyerahsimpanan permohonan itu atau apa-apa
tempoh yang lebih lama sebagaimana yang dibenarkan oleh
Pendaftar.

(6) Pengesahan bagi ketersediaan nama atau perizaban nama
di bawah seksyen ini tidaklah dengan sendirinya melayakkan
syarikat yang dicadangkan, syarikat atau syarikat asing itu sebagai
berdaftar atas nama itu, sama ada atas nama asalnya atau nama
yang ditukarkan.

(7) Tertakluk kepada Akta ini, Pendaftar tidaklah bertanggungan bagi
apa-apa kehilangan atau kerugian yang ditanggung oleh mana-mana
orang oleh sebab kesilapan atau peninggalan tidak kira apa jua
pun sifat atau bagaimana jua pun kesilapan atau peninggalan itu
timbul, jika kesilapan atau peninggalan itu dibuat dengan suci
hati dan dalam menunaikan kewajipannya di bawah seksyen ini.

**Pertukaran nama**

**28.** (1) Suatu syarikat boleh membuat ketetapan bahawa namanya
ditukar melalui ketetapan khas.

(2) Syarikat hendaklah memberitahu Pendaftar tentang pertukaran
namanya dalam masa tiga puluh hari dari tarikh ketetapan khas
itu diluluskan.


-----

60 _Rang Undang-Undang_

(3) Jika Pendaftar berpuas hati bahawa nama baharu itu
mematuhi peruntukan Akta ini dan selepas fi yang ditetapkan
dibayar, Pendaftar hendaklah—

_(a)_ mencatatkan nama baharu syarikat itu dalam daftar bagi

menggantikan namanya yang dahulu; dan

_(b)_ mengeluarkan suatu notis pendaftaran bagi nama baharu

itu.

(4) Pertukaran nama suatu syarikat hendaklah berkuat kuasa
dari tarikh notis pendaftaran bagi nama baharu itu dikeluarkan.

(5) Pertukaran nama sesuatu syarikat tidaklah—

_(a)_ menjejaskan hak atau obligasi syarikat itu; dan

_(b)_ mencacatkan apa-apa prosiding undang-undang oleh atau

terhadap syarikat itu.

(6) Apa-apa prosiding yang boleh diteruskan atau dimulakan
oleh atau terhadap suatu syarikat atas namanya yang dahulu boleh
diteruskan atau dimulakan oleh atau terhadapnya, atas namanya
yang baharu.

(7) Jika penggulungan suatu syarikat bermula dalam masa satu
tahun selepas syarikat itu menukarkan namanya, namanya yang
dahulu dan nama sedia ada syarikat itu hendaklah terdapat pada
semua notis dan iklan berhubung dengan penggulungan itu.

(8) Syarikat dan tiap-tiap pegawai yang melanggar kehendak di
bawah seksyen ini melakukan suatu kesalahan dan boleh, apabila
disabitkan, didenda tidak melebihi lima puluh ribu ringgit.

**Kuasa Pendaftar untuk mengarahkan pertukaran nama**

**29.** (1) Jika Pendaftar mempercayai atas alasan yang munasabah
bahawa nama yang di bawahnya suatu syarikat didaftarkan tidak
sepatutnya didaftarkan, dia hendaklah menyerahkan suatu notis
bertulis kepada syarikat itu untuk menukarkan namanya dalam masa
enam puluh hari atau suatu tempoh yang lebih lama sebagaimana
yang disifatkannya patut.


-----

_Syarikat_ 61

(2) Jika suatu syarikat tidak menukarkan namanya dalam
tempoh yang dinyatakan dalam notis yang dikeluarkan di bawah
subseksyen (1), Pendaftar hendaklah mempunyai kuasa untuk
menukarkan nama syarikat itu kepada nombor pendaftaran
syarikatnya atau apa-apa ungkapan yang diberikan bawah
subseksyen 25(2) dengan mengubah butir-butir pendaftaran syarikat
untuk menggambarkan pertukaran itu.

(3) Syarikat dan tiap-tiap pegawai yang melanggar arahan
Pendaftar di bawah seksyen ini melakukan suatu kesalahan.

**Penyiaran nama**

**30.** (1) Sesuatu syarikat hendaklah mempamerkan nama berdaftarnya
dan nombor pendaftaran syarikat di—

_(a)_ pejabat berdaftarnya;

_(b)_ tiap-tiap tempat di mana perniagaannya dijalankan; dan

_(c)_ tiap-tiap tempat di mana bukunya disimpan.

(2) Sesuatu syarikat hendaklah menzahirkan nama berdaftarnya
dan nombor pendaftaran syarikat pada—

_(a)_ surat perniagaannya, notis dan penerbitan rasmi yang lain,

termasuklah medium elektronik;

_(b)_ laman sesawangnya;

_(c)_ bil pertukaran, nota janji hutang, endorsmen dan borang

pesanannya;

_(d)_ cek yang berupa ditandatangani oleh atau bagi pihak

syarikat;

_(e)_ invois pesanan dan tuntutan lain bagi pembayaran, resit dan

surat kredit yang berupa dikeluarkan atau ditandatangani
oleh atau bagi pihak syarikat; dan

_(f)_ semua bentuk lain surat-menyurat dan dokumentasi

perniagaannya.


-----

62 _Rang Undang-Undang_

(3) Pendaftar hendaklah menentukan cara sesuatu nama berdaftar
dipamerkan atau dizahirkan oleh sesuatu syarikat.

(4) Bagi maksud subseksyen (2), jika suatu syarikat menukarkan
namanya di bawah seksyen 28 atau 29, nama syarikat itu yang
dahulu hendaklah terdapat di bawah nama berdaftarnya sekarang
bagi tempoh tidak kurang daripada dua belas bulan dari tarikh
penukaran itu.

(5) Syarikat dan tiap-tiap pegawai yang melanggar seksyen ini
melakukan suatu kesalahan.

Penggal 5

_Perlembagaan Syarikat_

**Perlembagaan syarikat**

**31.** (1) Sesuatu syarikat, selain syarikat berhad menurut jaminan,
boleh atau tidak perlu mempunyai suatu perlembagaan.

(2) Jika suatu syarikat mempunyai suatu perlembagaan, syarikat
itu, setiap pengarah dan setiap anggota syarikat hendaklah
mempunyai hak, kuasa, kewajipan dan obligasi yang dinyatakan
dalam Akta ini, kecuali setakat yang hak, kuasa, kewajipan dan
obligasi itu dibenarkan untuk diubah suai mengikut Akta ini, dan
diubah suai sedemikian oleh perlembagaan syarikat itu.

(3) Jika suatu syarikat tidak mempunyai perlembagaan, syarikat
itu, setiap pengarah dan setiap anggota syarikat hendaklah
mempunyai hak, kuasa, kewajipan dan obligasi sebagaimana yang
dinyatakan dalam Akta ini.

**Syarikat boleh menerima pakai perlembagaan**

**32.** (1) Sesuatu syarikat boleh menerima pakai suatu perlembagaan
bagi syarikat dan penerimapakaian itu hendaklah melalui ketetapan
khas.

(2) Perlembagaan syarikat tidak mempunyai kesan setakat
yang perlembagaan itu bertentangan atau tidak selaras dengan
peruntukan Akta ini.


-----

_Syarikat_ 63

(3) Tertakluk kepada peruntukan Akta ini, perlembagaan yang
diterima pakai di bawah subseksyen (1) hendaklah mengikat
syarikat itu, pengarahnya dan anggotanya.

(4) Syarikat hendaklah menyerah simpan perlembagaan dengan
Pendaftar dalam masa tiga puluh hari dari penerimapakaian
perlembagaan di bawah subseksyen (1).

(5) Syarikat dan tiap-tiap pegawai yang melanggar subseksyen (4)
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Kesan perlembagaan**

**33.** (1) Perlembagaan hendaklah, apabila diterima pakai,
mengikat syarikat dan anggota pada takat yang sama seolah-olah
perlembagaan itu telah ditandatangani dan dimeterai oleh setiap
anggota dan mengandungi waad pada bahagian setiap anggota
untuk mematuhi semua peruntukan perlembagaan itu.

(2) Semua wang yang kena dibayar oleh mana-mana anggota
kepada syarikat di bawah perlembagaan hendaklah menjadi hutang
yang kena dibayar oleh anggota itu kepada syarikat.

**Bentuk perlembagaan**

**34.** Perlembagaan suatu syarikat—

_(a)_ dalam hal suatu syarikat berhad menurut syer yang

diperbadankan di bawah Akta ini, ialah suatu dokumen
yang diterima pakai sebagai perlembagaannya di bawah
seksyen 32;

_(b)_ dalam hal suatu syarikat berhad menurut jaminan yang

diperbadankan di bawah Akta ini, ialah suatu dokumen
yang diserah simpan bagi pendaftaran syarikat di bawah
seksyen 38; atau


-----

64 _Rang Undang-Undang_

_(c)_ dalam hal suatu syarikat yang didaftarkan di bawah

undang-undang bertulis terdahulu yang bersamaan,
ialah memorandum dan perkara persatuan sebagaimana
yang didaftarkan pada asalnya atau sebagaimana yang
diubah mengikut undang-undang bertulis terdahulu yang
bersamaan,

dan termasuk apa-apa perubahan atau pindaan yang dibuat
di bawah seksyen 36 atau 37, jika ada, mengikut mana-mana
yang berkenaan.

**Kandungan perlembagaan syarikat**

**35.** (1) Tertakluk kepada peruntukan Akta ini, perlembagaan
suatu syarikat boleh mengandungi peruntukan yang berhubungan
dengan—

_(a)_ tujuan syarikat;

_(b)_ keupayaan, hak, kuasa atau keistimewaan syarikat jika

peruntukan itu mengehadkan keupayaan, hak, kuasa atau
keistimewaan sedemikan;

_(c)_ perkara-perkara yang dipertimbangkan oleh Akta ini untuk

dimasukkan ke dalam perlembagaan; dan

_(d)_ apa-apa perkara lain yang hendak dimasukkan oleh syarikat

ke dalam perlembagaan.

(2) Bagi maksud perenggan (1)(a), jika perlembagaan menyatakan
tujuan sesuatu syarikat—

_(a)_ syarikat itu hendaklah disekat daripada menjalankan apa
apa perniagaan atau aktiviti yang tidak terdapat dalam
tujuannya; dan

_(b)_ syarikat hendaklah mempunyai keupayaan dan kuasa

sepenuhnya untuk mencapai tujuan itu, melainkan jika
perlembagaan memperuntukkan selainnya.


-----

_Syarikat_ 65

**Syarikat boleh mengubah atau meminda perlembagaan**

**36.** (1) Sesuatu syarikat yang mempunyai perlembagaan
boleh, melalui suatu ketetapan khas, mengubah atau meminda
perlembagaannya melainkan jika perlembagaan itu sendiri melarang
pengubahan atau pindaan itu.

(2) Pada tarikh ketetapan khas diluluskan atau suatu tarikh
kemudian yang dinyatakan dalam ketetapan itu, apa-apa pengubahan
atau pindaan kepada perlembagaan hendaklah mengikat syarikat
dan anggota sewajarnya.

(3) Syarikat hendaklah memberitahu Pendaftar tentang pengubahan
atau pindaan perlembagaannya dan menyerah simpan suatu salinan
perlembagaan sebagaimana yang diubah atau dipinda itu dalam
masa tiga puluh hari dari tarikh ketetapan khas itu diluluskan.

(4) Syarikat dan tiap-tiap pegawai yang melanggar subseksyen (3)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Mahkamah boleh mengubah atau meminda perlembagaan**

**37.** (1) Mahkamah boleh, atas permohonan pengarah atau
anggota sesuatu syarikat, jika Mahkamah berpuas hati bahawa
adalah tidak boleh dilaksanakan untuk mengubah atau meminda
perlembagaan syarikat dengan menggunakan tatacara yang
dinyatakan dalam Akta ini atau dalam perlembagaan itu sendiri,
membuat suatu perintah untuk mengubah dan meminda perlembagaan
syarikat mengikut apa-apa terma dan syarat yang difikirkannya
patut.

(2) Syarikat hendaklah memastikan bahawa suatu salinan pejabat
bagi perintah yang dibuat di bawah subseksyen (1) bersama
dengan suatu salinan perlembagaan sebagaimana yang diubah atau
dipinda itu diserah simpan dengan Pendaftar untuk pendaftaran
dalam masa tiga puluh hari dari tarikh perintah itu.


-----

66 _Rang Undang-Undang_

(3) Syarikat dan tiap-tiap pegawai yang melanggar subseksyen (2)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal kesalahan yang
berterusan, didenda selanjutnya tidak melebihi lima ratus ringgit
bagi setiap hari kesalahan itu berterusan selepas sabitan.

**Syarikat berhad menurut jaminan hendaklah mempunyai**
**perlembagaan**

**38.** (1) Suatu syarikat berhad menurut jaminan hendaklah
mempunyai suatu perlembagaan.

(2) Perlembagaan suatu syarikat berhad menurut jaminan hendaklah
ditandatangani oleh orang yang berhasrat untuk memperbadankan
syarikat itu dan menyerah simpan dengan Pendaftar pada masa
syarikat itu diperbadankan.

(3) Perlembagaan itu hendaklah menyatakan—

_(a)_ bahawa syarikat itu ialah syarikat berhad menurut jaminan;

_(b)_ tujuan syarikat;

_(c)_ keupayaan, hak, kuasa dan keistimewaan syarikat;

_(d)_ bilangan anggota syarikat yang dicadangkan untuk

diperbadankan;

_(e)_ perkara-perkara yang dipertimbangkan oleh Akta ini untuk

dimasukkan ke dalam perlembagaan; dan

_(f)_ apa-apa perkara lain yang dihasratkan untuk dimasukkan

oleh syarikat ke dalam perlembagaan.

(4) Mana-mana peruntukan dalam perlembagaan syarikat berhad
menurut jaminan yang berupa membahagikan pengusahaan syarikat
kepada syer atau kepentingan ialah suatu peruntukan bagi modal
syer dan hendaklah terbatal.

(5) Mana-mana peruntukan dalam perlembagaan syarikat berhad
menurut jaminan yang berupa memberikan kepada mana-mana
orang hak untuk mengambil bahagian dalam keuntungan boleh
bahagi syarikat hendaklah terbatal.


-----

_Syarikat_ 67

(6) Suatu perlembagaan yang diserah simpan dengan Pendaftar
di bawah seksyen ini hendaklah mengikat syarikat dan anggotanya
pada takat yang sama seolah-olah perlembagaan itu ditandatangani
oleh setiap anggota dan mengandungi waad pada setiap anggota
untuk mematuhi semua peruntukan dalam perlembagaan itu.

**Ketidakpakaian doktrin notis konstruktif**

**39.** Tiada seorang pun boleh disifatkan sebagai mengetahui atau
mempunyai pengetahuan tentang kandungan perlembagaan atau
mana-mana dokumen lain yang berhubungan dengan syarikat,
disebabkan oleh fakta—

_(a)_ bahawa perlembagaan atau dokumen itu telah didaftarkan

oleh Pendaftar; atau

_(b)_ bahawa ia tersedia untuk diperiksa di pejabat berdaftar

syarikat itu,

dengan kecualian bagi dokumen yang berhubungan dengan surat
cara gadaian.

Penggal 6

_Pertukaran Status Syarikat_

**Pertukaran daripada syarikat tidak berhad kepada syarikat**
**berhad**

**40.** (1) Tertakluk kepada seksyen ini, sesuatu syarikat tidak
berhad boleh bertukar kepada syarikat berhad melalui kelulusan
suatu ketetapan khas dan hendaklah menyerah simpan dengan
Pendaftar suatu notis bagi pertukaran dan menyatakan pengubahan
namanya yang bersesuaian.

(2) Apabila notis pertukaran itu diserah simpan, Pendaftar
hendaklah—

_(a)_ membuat apa-apa pengendorsan dalam atau pengubahan

kepada daftar itu untuk merekodkan pertukaran itu; dan


-----

68 _Rang Undang-Undang_

_(b)_ mengeluarkan kepada syarikat itu suatu notis pertukaran

dan membatalkan notis pendaftaran atau perakuan
pemerbadanan terdahulu syarikat itu, mengikut manamana yang berkenaan.

(3) Apabila notis pertukaran dikeluarkan, Pendaftar boleh
memberitahu syarikat secara bertulis bahawa syarikat itu diketepikan
daripada menyerah simpan apa-apa dokumen yang telah diserah
simpan semasa pemerbadanannya sebagai syarikat tidak berhad
atau yang selepas daripada itu.

(4) Pertukaran itu hendaklah berkuat kuasa apabila notis pertukaran
di bawah subseksyen (2) dikeluarkan dan perlembagaan, jika ada,
hendaklah selepas itu diubah mengikut terma ketetapan itu.

(5) Pertukaran sesuatu syarikat di bawah seksyen ini tidak—

_(a)_ menjejaskan identiti syarikat itu atau apa-apa hak atau

obligasi syarikat itu; atau

_(b)_ mencacatkan apa-apa prosiding undang-undang oleh atau

terhadap syarikat itu.

(6) Mana-mana prosiding undang-undang yang boleh diteruskan
atau dimulakan oleh atau terhadap syarikat sebelum pertukaran itu
boleh, walau apa pun pertukaran itu, diteruskan atau dimulakan
oleh atau terhadap syarikat selepas pertukaran itu.

**Pertukaran daripada syarikat awam kepada syarikat persendirian**
**atau syarikat persendirian kepada syarikat awam**

**41.** (1) Suatu syarikat awam yang mempunyai modal syer boleh
bertukar kepada syarikat persendirian melalui kelulusan suatu
ketetapan khas dan hendaklah menyerah simpan dengan Pendaftar
suatu notis pertukaran dan menyatakan pengubahan namanya yang
bersesuaian.

(2) Suatu syarikat persendirian boleh bertukar kepada syarikat
awam melalui suatu ketetapan khas dan hendaklah menyerah
simpan dengan Pendaftar—

_(a)_ suatu notis pertukaran dan menyatakan pengubahan

namanya yang bersesuaian;


-----

_Syarikat_ 69

_(b)_ suatu pernyataan sebagai ganti prospektus; dan

_(c)_ suatu akuan berkanun yang menentusahkan bahawa

perenggan 190(2)(b) telah dipatuhi.

(3) Tertakluk kepada Akta ini, apabila notis pertukaran diserah
simpan, Pendaftar hendaklah—

_(a)_ membuat apa-apa pengendorsan dalam atau pengubahan

kepada daftar itu untuk merekodkan pertukaran itu; dan

_(b)_ mengeluarkan kepada syarikat itu suatu notis pertukaran

dan membatalkan notis pendaftaran atau perakuan
pemerbadanan terdahulu syarikat itu, mengikut manamana yang berkenaan.

(4) Pertukaran itu hendaklah berkuat kuasa apabila notis
pertukaran di bawah perenggan (3)(b) dikeluarkan.

(5) Pertukaran sesuatu syarikat di bawah seksyen ini tidak—

_(a)_ menjejaskan identiti syarikat itu atau apa-apa hak atau

obligasi syarikat itu; atau

_(b)_ mencacatkan apa-apa prosiding undang-undang oleh atau

terhadap syarikat itu.

(6) Mana-mana prosiding undang-undang yang boleh diteruskan
atau dimulakan oleh atau terhadap syarikat sebelum pertukaran
itu boleh, walau apa pun apa-apa perubahan nama atau keupayaan
syarikat berikutan pertukaran itu, diteruskan atau dimulakan oleh
atau terhadap syarikat selepas pertukaran itu.

Penggal 7

_Peruntukan yang Terpakai bagi Jenis Syarikat Tertentu_

**Syarikat persendirian**

**42.** (1) Suatu syarikat berhad menurut syer yang mempunyai
tidak lebih daripada lima puluh pemegang syer boleh—

_(a)_ didaftarkan sebagai suatu syarikat persendirian;


-----

70 _Rang Undang-Undang_

_(b)_ menukar statusnya kepada suatu syarikat persendirian;

atau

_(c)_ terus berdaftar sebagai suatu syarikat persendirian.

(2) Suatu syarikat persendirian hendaklah mengehadkan
pemindahan syernya.

(3) Bagi maksud subseksyen (1), dalam menentukan bilangan
pemegang syer dalam suatu syarikat persendirian—

_(a)_ pemegang syer bersama hendaklah dianggap sebagai satu

orang; dan

_(b)_ pemegang syer yang menjadi atau telah menjadi pekerja

syarikat atau subsidiarinya semasa mereka menjadi
pemegang syer tidak boleh dihitung.

(4) Jika suatu syarikat persendirian—

_(a)_ terhenti menyekat pemindahan syernya;

_(b)_ terhenti mempunyai modal syer; atau

_(c)_ mempunyai lebih daripada lima puluh pemegang syer,

Pendaftar hendaklah menyampaikan suatu notis kepada syarikat
itu bahawa pada tarikh yang dinyatakan dalam notis itu, syarikat
itu terhenti menjadi syarikat persendirian.

(5) Jika, di bawah seksyen ini, Pendaftar menentukan bahawa
suatu syarikat telah terhenti menjadi syarikat persendirian—

_(a)_ syarikat itu hendaklah menjadi suatu syarikat awam dan

hendaklah disifatkan telah menjadi syarikat awam pada
dan mulai dari tarikh yang dinyatakan dalam notis itu;

_(b)_ syarikat itu hendaklah, pada tarikh yang dinyatakan

sedemikian disifatkan telah menukarkan namanya dengan
peninggalan daripada namanya perkataan “Sendirian” atau
singkatan “Sdn.”, mengikut mana-mana yang berkenaan;
dan


-----

_Syarikat_ 71

_(c)_ syarikat itu hendaklah, dalam masa empat belas hari dari

tarikh notis itu, menyerah simpan dengan Pendaftar—

(i) suatu pernyataan sebagai ganti prospektus; dan

(ii) suatu akuan berkanun yang menentusahkan bahawa

perenggan 190(1)(b) telah dipatuhi.

(6) Menurut kuasa penentuan yang dibuat di bawah seksyen
ini, suatu syarikat yang telah menjadi suatu syarikat awam tidak
boleh bertukar menjadi suatu syarikat persendirian tanpa mendapat
keizinan Mahkamah.

(7) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari kesalahan itu berterusan selepas
sabitan.

**Larangan terhadap syarikat persendirian untuk menawarkan**
**syer atau debentur atau mempelawa untuk mendepositkan wang**

**43.** (1) Suatu syarikat persendirian tidak boleh—

_(a)_ menawarkan kepada orang awam apa-apa syer atau debentur

syarikat;

_(b)_ mengumpukkan atau bersetuju untuk mengumpukkan

apa-apa syer atau debentur syarikat dengan tujuan untuk
menawarkan sekuriti itu kepada orang awam; atau

_(c)_ mempelawa orang awam untuk mendepositkan wang

dengan syarikat bagi tempoh yang ditetapkan atau kena
dibayar apabila dituntut, sama ada mempunyai faedah
atau tanpa faedah.

(2) Melainkan jika dibuktikan sebaliknya, pengumpukan atau
persetujuan untuk mengumpukkan syer atau debentur dianggap
sebagai syer atau debentur itu ditawarkan kepada orang awam


-----

72 _Rang Undang-Undang_

jika tawaran syer atau debentur itu, atau mana-mana daripada
syer atau debentur itu, kepada orang awam dibuat—

_(a)_ dalam masa enam bulan selepas pengumpukan atau

persetujuan untuk mengumpukkan itu; atau

_(b)_ sebelum penerimaan oleh syarikat itu keseluruhan balasan

yang akan diterima olehnya berkenaan dengan syer atau
debentur itu.

(3) Sesuatu syarikat tidak melanggar seksyen ini jika—

_(a)_ syarikat itu bertindak dengan suci hati mengikut perkiraan

yang di bawahnya syarikat itu bertukar kepada syarikat
awam sebelum syer atau debentur itu diumpukkan;

_(b)_ sebagai sebahagian daripada terma tawaran syarikat itu

mengaku janji untuk bertukar kepada syarikat awam
dalam tempoh yang ditentukan, dan bahawa aku janji
itu telah dipatuhi; atau

_(c)_ tawaran itu dibuat mengikut perkiraan sebagaimana yang

ditetapkan oleh Suruhanjaya Sekuriti kepada mana-mana
orang mengenai pasaran saham, pasaran terbitan, pasaran
saham terkecuali atau pasaran terbitan terkecuali yang
diluluskan, didaftarkan atau dikawal selia di bawah Akta
Pasaran Modal dan Perkhidmatan 2007.

(4) Bagi maksud perenggan (3)(b), tempoh yang ditentukan—

_(a)_ dalam suatu hal jika tawaran dibuat pada hari yang sama,

ialah suatu tempoh yang berakhir tidak lewat daripada
enam bulan selepas hari tawaran itu dibuat; atau

_(b)_ dalam suatu hal jika tawaran dibuat pada hari yang

berlainan, ialah suatu tempoh yang berakhir tidak lewat
daripada enam bulan selepas hari tawaran itu dibuat kali
pertama.

(5) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau
didenda tidak melebihi tiga juta ringgit atau kedua-duanya.


-----

_Syarikat_ 73

**Tawaran kepada orang awam**

**44.** (1) Suatu tawaran kepada orang awam yang disebut dalam
seksyen 43 termasuk tawaran yang dibuat mengikut apa-apa cara
kepada mana-mana golongan orang awam.

(2) Suatu tawaran tidak dianggap sebagai tawaran kepada orang
awam jika tawaran itu—

_(a)_ tidak dihitung untuk menghasilkan, secara langsung atau

tidak langsung, syer atau debentur syarikat yang tersedia
kepada orang selain mereka yang menerima tawaran itu;
atau

_(b)_ selainnya menjadi suatu bahagian persendirian bagi orang

yang menerima tawaran itu dan orang yang membuat
tawaran itu.

(3) Suatu tawaran hendaklah dianggap, melainkan jika dibuktikan
selainnya, sebagai suatu bahagian persendirian antara orang yang
menerima tawaran dengan orang yang membuat tawaran jika—

_(a)_ tawaran itu dibuat kepada orang yang telahpun mempunyai

kaitan dengan syarikat dan, jika tawaran itu dibuat mengikut
terma yang membenarkan orang itu melepaskan haknya,
hak itu hanya boleh dilepaskan bagi faedah orang yang
lain yang telahpun mempunyai kaitan dengan syarikat
itu; atau

_(b)_ tawaran itu ialah suatu tawaran untuk melanggan sekuriti

untuk dipegang di bawah suatu skim syer pekerja dan,
jika tawaran itu dibuat mengikut terma yang membenarkan
orang itu melepaskan haknya, hak itu hanya boleh
dilepaskan bagi faedah—

(i) seorang yang lain yang berhak untuk memegang

sekuriti di bawah skim itu; atau

(ii) seseorang yang telahpun mempunyai kaitan dengan

syarikat itu.


-----

74 _Rang Undang-Undang_

(4) Bagi maksud seksyen ini, “orang yang telahpun mempunyai
kaitan dengan syarikat” ertinya—

_(a)_ anggota sedia ada atau pekerja syarikat itu;

_(b)_ anggota keluarga seseorang yang menjadi atau telah

menjadi anggota atau pekerja syarikat itu;

_(c)_ pemegang debentur sedia ada syarikat itu; atau

_(d)_ pemegang amanah, yang bertindak atas sifatnya yang

sedemikian, bagi suatu amanah yang benefisiari utamanya
ialah seorang yang tergolong dalam mana-mana perenggan
_(a)_ hingga _(c)._

**Syarikat berhad menurut jaminan**

**45.** (1) Tiada syarikat melainkan syarikat berhad menurut jaminan
boleh dibentuk dengan tujuan yang berikut:

_(a)_ menyediakan rekreasi atau hiburan;

_(b)_ menggalakkan perdagangan dan industri;

_(c)_ menggalakkan seni;

_(d)_ menggalakkan sains;

_(e)_ menggalakkan agama;

_(f)_ menggalakkan kebajikan;

_(g)_ menggalakkan skim pencen atau persaraan; atau

_(h)_ menggalakkan apa-apa tujuan lain yang bermanfaat kepada

masyarakat atau negara.

(2) Syarikat berhad menurut jaminan hendaklah—

_(a)_ menggunakan keuntungan atau pendapatannya yang lain

dalam mencapai atau menggalakkan tujuannya;


-----

_Syarikat_ 75

_(b)_ melarang pembayaran apa-apa dividen kepada anggotanya;

dan

_(c)_ menghendaki semua aset yang akan selainnya ada

pada anggotanya dipindahkan secara amnya atas
penggulungannya sama ada—

(i) kepada badan yang lain yang mempunyai tujuan

yang sama dengan tujuannya; atau

(ii) kepada badan yang lain yang tujuannya adalah

untuk menggalakkan kebajikan dan apa-apa perkara
yang bersampingan atau kondusif dengan tujuan
itu.

(3) Syarikat berhad menurut jaminan boleh memohon kepada
Menteri bagi mendapatkan suatu lesen untuk meninggalkan
perkataan “Berhad” atau singkatan “Bhd.” daripada namanya.

(4) Syarikat berhad menurut jaminan tidak boleh memegang
tanah melainkan jika suatu lesen telah didapatkan daripada Menteri.

(5) Bagi maksud meluluskan lesen di bawah seksyen ini, Menteri
boleh menetapkan peraturan-peraturan atau mengenakan apa-apa
syarat sebagaimana yang difikirkannya patut.

Penggal 8

_Pejabat Berdaftar dan Daftar_

**Pejabat berdaftar dan waktu pejabat**

**46.** (1) Sesuatu syarikat hendaklah pada setiap masa mempunyai
suatu pejabat berdaftar di Malaysia yang kepadanya semua bentuk
komunikasi dan notis boleh ditujukan.

(2) Pejabat berdaftar itu hendaklah dibuka dan boleh diakses
oleh orang awam pada waktu biasa perniagaan.

(3) Pendaftar hendaklah diberitahu tentang apa-apa pertukaran
alamat pejabat berdaftar dalam masa empat belas hari dari
pertukaran itu.


-----

76 _Rang Undang-Undang_

(4) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi lima puluh ribu ringgit.

**Dokumen hendaklah disimpan di pejabat berdaftar**

**47.** (1) Sesuatu syarikat hendaklah menyimpan di pejabat
berdaftarnya—

_(a)_ notis pendaftaran yang dikeluarkan di bawah seksyen 15;

_(b)_ perlembagaan syarikat, jika ada;

_(c)_ perakuan yang diberikan di bawah Akta ini atau undang
undang bertulis terdahulu yang bersamaan, jika ada;

_(d)_ semua daftar, buku, rekod dan dokumen sebagaimana

yang dikehendaki di bawah Akta ini;

_(e)_ minit semua mesyuarat anggota dan ketetapan anggota;

_(f)_ minit semua mesyuarat dan ketetapan Lembaga dan

jawatankuasa Lembaga;

_(g)_ salinan semua kounikasi bertulis kepada semua anggota

atau semua pemegang syer daripada kelas yang sama;

_(h)_ salinan semua penyata kewangan dan penyata kewangan

kumpulan;

_(i)_ rekod perakaunan syarikat yang dikehendaki di bawah

seksyen 245;

_(j)_ salinan semua surat cara yang mewujudkan atau menjadi

keterangan gadaian sebagaimana yang dikehendaki
di bawah seksyen 357; dan

_(k)_ apa-apa dokumen lain yang dikehendaki disimpan oleh

Pendaftar.

(2) Apa-apa dokumen yang disebut dalam subseksyen (1), selain
dokumen yang disebut dalam perenggan (1)(f), boleh disimpan
di tempat selain di pejabat berdaftar syarikat itu dengan syarat
notis mengenainya telah diberikan kepada Pendaftar.


-----

_Syarikat_ 77

(3) Syarikat itu hendaklah memberitahu Pendaftar tentang
apa-apa pertukaran alamat tempat yang disebut dalam subseksyen (1)
dan (2) dalam masa empat belas hari dari tarikh pertukaran itu.

(4) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Pemeriksaan dokumen dan rekod yang disimpan oleh syarikat**

**48.** (1) Apa-apa dokumen dan rekod yang kena disediakan untuk
diperiksa di bawah Akta ini, hendaklah tersedia untuk diperiksa
oleh mana-mana orang yang berhak untuk memeriksa dokumen
dan rekod itu di pejabat berdaftar syarikat atau di mana-mana
tempat yang dibenarkan oleh Akta ini.

(2) Syarikat hendaklah menyediakan kemudahan yang sepatutnya
untuk membolehkan dokumen dan rekod itu diperiksa.

(3) Orang yang berhak di bawah Akta ini untuk memeriksa
dokumen dan rekod yang disebut dalam subseksyen (1) hendaklah
dibenarkan untuk membuat salinan atau mengambil cabutan
daripada dokumen dan rekod itu.

**Bentuk dokumen dan cara lain merekodkan dokumen**

**49. (1) Dokumen dan rekod suatu syarikat yang disebut dalam**
seksyen 47 hendaklah—

_(a)_ dalam bentuk bertulis; atau

_(b)_ dalam apa-apa bentuk atau cara lain, elektronik atau

selainnya, yang membenarkan dokumen dan maklumat
itu mudah diakses dan dikeluarkan semula dalam bentuk
bertulis.

(2) Syarikat hendaklah mengambil langkah yang munasabah
untuk menghalang dokumen dan rekod yang disimpan dalam
bentuk yang disebut dalam subseksyen (1) daripada dipalsukan.


-----

78 _Rang Undang-Undang_

(3) Jika sesuatu syarikat mendapati bahawa sesuatu dokumen
atau rekod telah dipalsukan, syarikat itu hendaklah memaklumkan
kepada Pendaftar dan Pendaftar hendaklah mempunyai kuasa untuk
mengarahkan syarikat itu untuk—

_(a)_ meminda, membetulkan atau mengubah dokumen atau

rekod itu; atau

_(b)_ mengambil apa-apa tindakan lain yang difikirkan patut

oleh Pendaftar.

(4) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi lima tahun atau kedua-duanya.

**Daftar anggota**

**50. (1) Tiap-tiap syarikat hendaklah menyimpan suatu daftar**
anggotanya dan merekodkan dalam daftar—

_(a)_ nama, alamat, nombor kad pengenalan yang dikeluarkan

di bawah Akta Pendaftaran Negara 1959 [Akta 78], jika
ada, kewarganegaraan dan tempat tinggal yang biasa
bagi tiap-tiap orang yang akan menjadi anggota dan,
jika mana-mana anggota ialah suatu perbadanan, nama
perbadanan, tempat diperbadankan, ditubuhkan atau
tempat asal, nombor pendaftaran dan pejabat berdaftar
perbadanan dan apa-apa maklumat dan butir-butir lain
yang berkaitan mengenai anggota;

_(b)_ dalam hal suatu syarikat yang mempunyai modal syer,

suatu pernyataan tentang syer yang dipegang oleh setiap
anggota, yang membezakan setiap syer melalui nombor
yang bersesuaian, atau melalui nombor perakuan, jika
ada, dan amaun yang dibayar atau dipersetujui untuk
dianggap sebagai dibayar atas syer setiap anggota;

_(c)_ tarikh yang padanya nama setiap orang yang dicatatkan

dalam daftar sebagai anggota;

_(d)_ tarikh yang padanya mana-mana orang terhenti menjadi

anggota dalam masa tujuh tahun sebelumnya terhenti
sedemikian menjadi anggota; dan


-----

_Syarikat_ 79

_(e)_ dalam hal suatu syarikat yang mempunyai modal syer,

tarikh tiap-tiap pengumpukan syer kepada anggota dan
bilangan syer yang terkandung dalam setiap pengumpukan.

(2) Walau apa pun subseksyen (1)—

_(a)_ jika syarikat telah menukarkan mana-mana syernya

kepada saham dan memberikan notis pertukaran kepada
Pendaftar, syarikat itu hendaklah mengubah daftar bagi
menunjukkan amaun saham atau bilangan unit saham
yang dipegang oleh setiap anggota dan bukannya bilangan
syer dan butir-butir yang berhubungan dengan syer yang
dinyatakan dalam perenggan (1)(b);

_(b)_ suatu syarikat boleh menyimpan nama dan butir-butir yang

berhubungan dengan orang yang telah terhenti menjadi
anggota syarikat secara berasingan dan nama dan butirbutir yang berhubungan dengan anggota terdahulu tidak
perlu diberikan kepada mana-mana orang yang memohon
untuk mendapatkan salinan daftar melainkan jika orang
itu meminta secara khusus nama dan butir-butir anggota
terdahulu.

(3) Daftar anggota hendaklah menjadi keterangan _prima facie_
bagi apa-apa perkara yang dimasukkan dalam daftar sebagaimana
yang dikehendaki atau dibenarkan oleh Akta ini.

(4) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Kewajipan untuk memberitahu butir-butir dan pertukaran**
**dalam daftar anggota**

**51. (1) Syarikat hendaklah memberitahu Pendaftar tentang**
pertukaran butir-butir dalam daftar dalam masa empat belas hari
dari tarikh—

_(a)_ pertukaran mana-mana pemegang syer yang terkandung

dalam daftar;


-----

80 _Rang Undang-Undang_

_(b)_ selepas seseorang terhenti menjadi, atau menjadi, pemegang

syer syarikat; atau

_(c)_ maklumat yang dikehendaki di bawah seksyen 57 diterima

oleh syarikat atau direkodkan dalam daftar.

(2) Pendaftar hendaklah menentukan bentuk, cara dan takat
maklumat yang hendaklah diserah simpan di bawah subseksyen (1).

(3) Seksyen ini tidak terpakai bagi suatu syarikat yang syernya
disebut harga di bursa saham.

(4) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi dua puluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Indeks anggota syarikat**

**52. (1) Tiap-tiap syarikat yang mempunyai lebih daripada lima puluh**
orang anggota hendaklah menyimpan suatu indeks nama anggota
dalam bentuk yang mudah, melainkan jika daftar anggota itu
adalah dalam bentuk suatu indeks.

(2) Syarikat hendaklah membuat apa-apa pertukaran yang perlu
dalam indeks jika terdapat apa-apa pertukaran butir-butir dalam
daftar anggota dalam masa empat belas hari dari tarikh pertukaran
itu.

(3) Indeks hendaklah berkenaan dengan setiap anggota mempunyai
petunjuk yang mencukupi untuk membolehkan akaun anggota itu
dalam daftar tersedia untuk diakses.

(4) Seksyen ini tidak terpakai bagi suatu syarikat yang syernya
disebut harga di bursa saham.

(5) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari kesalahan itu berterusan selepas
sabitan.


-----

_Syarikat_ 81

**Daftar cawangan anggota**

**53. (1) Suatu syarikat yang mempunyai modal syer boleh**
menyebabkan supaya disimpan suatu daftar cawangan anggota
yang hendaklah disifatkan sebagai sebahagian daripada daftar
anggota syarikat di mana-mana tempat di luar Malaysia.

(2) Syarikat hendaklah menyerah simpan dengan Pendaftar—

_(a) suatu notis mengenai alamat pejabat di mana apa-apa daftar_

cawangan disimpan dan mengenai apa-apa pertukaran
alamatnya; dan

_(b) suatu notis mengenai pemberhentian pejabat di mana_

daftar cawangan disimpan, jika daftar cawangan itu tidak
diteruskan,

dalam masa tiga puluh hari dari pembukaan pejabat itu atau dari
pertukaran atau pemberhentian itu, mengikut mana-mana yang
berkenaan.

(3) Suatu daftar cawangan hendaklah disimpan mengikut cara
yang sama sebagaimana daftar utama dikehendaki disimpan.

(4) Syarikat hendaklah memindahkan suatu salinan tiap-tiap
catatan dalam daftar cawangannya ke pejabat di mana daftar
utamanya disimpan dalam masa empat belas hari dari tarikh catatan
itu dibuat dan hendaklah menyebabkan supaya disimpan suatu
salinan yang dikemas kini sewajarnya bagi daftar cawangannya
di pejabat itu.

(5) Tertakluk kepada seksyen ini, berkenaan dengan salinan
daftar, syer yang didaftarkan di suatu daftar cawangan hendaklah
dibezakan daripada syer yang didaftarkan di daftar utama dan
tiada transaksi berkenaan dengan apa-apa syer yang didaftarkan
di daftar cawangan boleh didaftarkan semasa penerusan pendaftaran
itu.

(6) Jika syarikat memberhentikan daftar cawangan, semua
catatan dalam daftar itu hendaklah dipindahkan ke beberapa daftar
cawangan lain yang disimpan oleh syarikat itu di tempat yang
sama atau dalam daftar utama.


-----

82 _Rang Undang-Undang_

(7) Jika menurut kuasa undang-undang yang berkuat kuasa
di mana-mana negara lain, mana-mana perbadanan yang
diperbadankan di bawah undang-undang itu yang menyimpan
suatu daftar cawangan anggotanya di Malaysia, Menteri boleh
melalui perintah mengisytiharkan bahawa peruntukan Akta ini
yang berhubungan dengan pemeriksaan, tempat penyimpanan
dan pembetulan daftar anggota hendaklah, tertakluk kepada apaapa ubah suaian yang dinyatakan dalam perintah itu, terpakai
sewajarnya bagi daftar cawangan itu.

(8) Syarikat dan tiap-tiap pegawai yang melanggar seksyen
ini dan tiap-tiap orang yang, mengikut perenggan 54(1)(b) telah
membuat perkiraan untuk mengubah suai daftar utama melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Tempat di mana daftar anggota dan indeks disimpan**

**54. (1) Daftar anggota dan indeks hendaklah disimpan di pejabat**
berdaftar syarikat, tetapi—

_(a)_ jika daftar dan indeks itu disediakan di pejabat yang lain

syarikat itu di Malaysia, daftar dan indeks itu boleh
disimpan di pejabat yang lain itu; atau

_(b)_ jika syarikat itu membuat perkiraan dengan mana-mana

orang untuk menyediakan daftar dan indeks bagi pihaknya,
daftar dan indeks itu boleh disimpan di pejabat orang
itu di mana kerja dijalankan jika pejabat itu terletak di
Malaysia.

(2) Jika, menurut kuasa perenggan (1)(b), daftar anggota
disimpan di pejabat ejen itu, selain di syarikat itu, dan oleh sebab
keingkarannya syarikat itu melanggar subseksyen (1) atau manamana kehendak Akta ini mengenai pengeluaran daftar, ejen itu
boleh dikenakan penalti yang sama seolah-olah dia ialah pegawai
syarikat, dan kuasa Mahkamah di bawah seksyen 585 hendaklah
diperluas kepada pembuatan perintah terhadap ejen dan pegawai
itu dan pekerja ejen itu.


-----

_Syarikat_ 83

(3) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Pemeriksaan dan penutupan daftar anggota dan indeks**

**55. (1) Daftar dan indeks hendaklah dibuka bagi pemeriksaan**
oleh mana-mana anggota tanpa dikenakan bayaran dan oleh manamana orang lain dengan bayaran sejumlah sepuluh ringgit bagi
setiap pemeriksaan atau jumlah yang lebih kurang sebagaimana
yang dikehendaki oleh syarikat.

(2) Mana-mana anggota atau orang lain boleh meminta kepada
syarikat untuk memberikan kepadanya suatu salinan daftar, atau
mana-mana bahagian daftar, tetapi hanya setakat yang daftar itu
berkaitan dengan nama, alamat, bilangan syer yang dipegang
dan amaun yang dibayar ke atas syer, apabila dibayar sebagai
pendahuluan sejumlah sepuluh ringgit atau apa-apa jumlah yang
lebih kurang yang dikehendaki oleh syarikat bagi tiap-tiap seratus
perkataan atau sebahagian daripadanya yang dikehendaki untuk
dibuat salinan dan syarikat itu hendaklah menyebabkan supaya
mana-mana salinan yang diminta oleh mana-mana orang sedemikian
dihantar kepada orang itu dalam tempoh dua puluh satu hari atau
dalam apa-apa tempoh sebagaimana yang dianggap munasabah
oleh Pendaftar bermula dari hari permintaan itu diterima oleh
syarikat.

(3) Syarikat boleh menutup daftar anggota atau mana-mana
kelas anggota dengan memberikan sekurang-kurangnya notis
empat belas hari kepada Pendaftar.

(4) Tiada bahagian daftar boleh ditutup bagi tempoh lebih
daripada agregat tiga puluh hari dalam mana-mana tahun kalendar.

(5) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.


-----

84 _Rang Undang-Undang_

**Kuasa syarikat untuk menghendaki penzahiran kepentingan**
**benefisial dalam syer mengundinya**

**56. (1) Mana-mana syarikat boleh, melalui notis secara bertulis,**
menghendaki mana-mana anggota syarikat dalam apa-apa masa
yang munasabah yang dinyatakan dalam notis—

_(a)_ untuk memaklumkan kepada syarikat sama ada anggota

yang memegang apa-apa syer mengundi dalam syarikat
sebagai pemunya benefisial atau sebagai pemegang
amanah; dan

_(b)_ jika anggota memegang syer mengundi sebagai pemegang

amanah, setakat yang mungkin untuk berbuat demikian,
untuk menunjukkan orang yang baginya anggota itu
memegang syer mengundi melalui nama dan melalui
butir-butir lain yang cukup untuk membolehkan orang
itu dikenal pasti dan jenis kepentingan mereka.

(2) Jika suatu syarikat dimaklumkan bahawa mana-mana orang
lain mempunyai kepentingan dalam mana-mana syer mengundi
dalam sesuatu syarikat, syarikat itu boleh melalui notis secara
bertulis menghendaki orang lain itu dalam apa-apa masa yang
munasabah sebagaimana yang dinyatakan dalam notis itu—

_(a)_ untuk memaklumkan kepada syarikat sama ada orang itu

memegang kepentingan sebagai pemunya benefisial atau
sebagai pemegang amanah; dan

_(b)_ jika orang itu memegang kepentingan sebagai pemegang

amanah, setakat yang mungkin untuk berbuat demikian,
untuk menunjukkan orang yang dengannya orang itu
memegang kepentingan melalui nama dan melalui butirbutir lain yang cukup untuk membolehkan orang itu
dikenal pasti dan jenis kepentingan mereka.

(3) Mana-mana syarikat boleh, melalui notis secara bertulis,
menghendaki mana-mana anggota syarikat untuk memaklumkan
kepada syarikat, dalam masa yang munasabah sebagaimana yang
dinyatakan dalam notis itu, sama ada apa-apa hak mengundi yang
dibawa bersama mana-mana syer mengundi dalam syarikat yang


-----

_Syarikat_ 85

dipegang oleh anggota itu adalah tertakluk kepada suatu perjanjian
atau perkiraan yang di bawahnya seorang yang lain berhak untuk
mengawal penjalanan hak anggota itu dan, jika sedemikian, untuk
memberikan butir-butir perjanjian atau perkiraan dan pihak-pihak
kepada perjanjian atau perkiraan itu.

(4) Bilamana suatu syarikat menerima maklumat daripada
seseorang mengikut suatu kehendak yang dikenakan ke atas manamana orang di bawah seksyen ini berkenaan dengan syer yang
dipegang oleh anggota syarikat, syarikat itu hendaklah berada di
bawah suatu obligasi untuk mencatatkan bersetentangan dengan
nama anggota itu di bahagian yang berasingan dalam daftar yang
disimpan olehnya di bawah seksyen 59—

_(a)_ fakta bahawa kehendak itu telah dikenakan dan tarikh

yang padanya kehendak itu dikenakan; dan

_(b)_ maklumat yang diterima mengikut kehendak itu.

(5) Seksyen 50 terpakai berhubung dengan sebahagian daripada
daftar yang disebut dalam subseksyen (4) sebagaimana yang
peruntukan itu terpakai berhubung dengan daftar yang selebihnya
dan seolah-olah sebutan mengenai subseksyen 50(1) termasuk
sebutan mengenai subseksyen (4).

(6) Pendaftar, bursa saham atau Suruhanjaya Sekuriti boleh, melalui
notis secara bertulis, mengarahkan syarikat untuk menggunakan
kuasanya di bawah subseksyen (1) dan (2) dan untuk memberikan
kepadanya dengan segera maklumat yang diperoleh sedemikian.

(7) Tertakluk kepada subseksyen (8), mana-mana orang yang—

_(a)_ melanggar suatu notis di bawah seksyen ini; atau

_(b)_ berupa mematuhi notis sedemikian membuat apa-apa

pernyataan yang dia tahu adalah palsu dalam butir-butir
yang material atau dengan melulu membuat apa-apa
pernyataan yang palsu dalam butir-butir yang material,

melakukan suatu kesalahan.

(8) Syarikat dan tiap-tiap pegawai yang melanggar arahan
Pendaftar, bursa saham atau Suruhanjaya Sekuriti melakukan
suatu kesalahan.


-----

86 _Rang Undang-Undang_

(9) Seseorang tidak melakukan suatu kesalahan di bawah
perenggan (7)(a) jika dia membuktikan bahawa maklumat yang
diperkatakan itu telahpun berada dalam pengetahuan syarikat atau
bahawa kehendak untuk memberikannya adalah bagi apa-apa sebab
lain yang remeh atau menyusahkan.

**Daftar pengarah, pengurus dan setiausaha**

**57. (1) Tiap-tiap syarikat hendaklah menyimpan di pejabat**
berdaftarnya suatu daftar mengenai pengarah, pengurus dan
setiausahanya yang mengandungi, tetapi tidak terhad kepada,
butir-butir yang berikut:

_(a)_ berkenaan dengan pengarah—

(i) nama, alamat kediaman, alamat penyampaian, tarikh

lahir, jawatan dan pengenalan perniagaannya; dan

(ii) butir-butir mengenai mana-mana jawatan pengarah

lain bagi syarikat awam atau syarikat yang menjadi
subsidiari bagi syarikat awam yang dipegang oleh
pengarah itu, tetapi tidak perlu bagi daftar itu
untuk mengandungi butir-butir mengenai jawatan
pengarah yang dipegang oleh seseorang pengarah
dalam suatu syarikat yang menurut seksyen 7
disifatkan berkaitan dengan syarikat itu;

_(b)_ berkenaan dengan pengurus dan setiausaha, nama penuh,

pengenalan dan alamat kediaman, alamat perniagaan,
jika ada, dan pekerjaannya yang lain.

(2) Bagi maksud perenggan (1)(a), jika seseorang menjadi
pengarah dalam satu atau lebih subsidiari bagi syarikat pemegangan
yang sama, mencukupi jika ia menzahirkan bahawa orang itu
ialah pemegang satu atau lebih jawatan pengarah dalam kumpulan
syarikat itu dan kumpulan itu boleh diperihalkan dengan nama
syarikat pemegangan dengan tambahan perkataan “Kumpulan”.

(3) Daftar hendaklah dibuka bagi pemeriksaan oleh mana-mana
anggota syarikat tanpa dikenakan bayaran dan oleh mana-mana
orang lain apabila dibayar sejumlah sepuluh ringgit, atau apa-apa
jumlah yang lebih rendah sebagaimana yang dikehendaki oleh
syarikat, bagi setiap pemeriksaan.


-----

_Syarikat_ 87

(4) Jika terdapat apa-apa pertukaran butir-butir mengenai pengarah,
pengurus atau setiausaha syarikat hendaklah menguatkuasakan
pertukaran dalam daftar itu dalam masa empat belas hari dari
pertukaran itu.

(5) Suatu perakuan Pendaftar yang menyatakan bahawa daripada
apa-apa penyata yang diserah simpan dengan Pendaftar di bawah
seksyen ini ternyata bahawa pada bila-bila masa yang dinyatakan
dalam perakuan itu mana-mana orang yang merupakan pengarah,
pengurus atau setiausaha suatu syarikat yang dinyatakan hendaklah
boleh diterima sebagai keterangan dalam mana-mana prosiding
dan hendaklah menjadi keterangan prima facie tentang fakta yang
dinyatakan dalam perakuan itu.

(6) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari kesalahan itu berterusan selepas
sabitan.

(7) Dalam seksyen ini—

“pengenalan” ertinya, dalam hal mana-mana orang yang dikeluarkan
kepadanya suatu kad pengenalan, nombor kad pengenalan, dalam hal
seseorang yang tidak dikeluarkan kepadanya suatu kad pengenalan,
butir-butir pasport atau apa-apa keterangan pengenalan lain yang
seumpama sebagaimana yang ada;

“pengarah” termasuk pengarah silih ganti, ganti atau tempatan.

**Kewajipan untuk memberitahu butir-butir dan pertukaran**
**pengarah, pengurus dan setiausaha**

**58. (1) Sesuatu syarikat hendaklah memberitahu Pendaftar dalam**
masa empat belas hari dari tarikh—

_(a)_ selepas pemerbadanannya, butir-butir yang dikehendaki

supaya dinyatakan di bawah seksyen 57;

_(b)_ apa-apa pertukaran nama, alamat kediaman dan butir-butir


-----

88 _Rang Undang-Undang_

lain yang ditetapkan mengenai mana-mana pengarah,
pengurus atau setiausaha atau alamat penyampaian manamana pengarah;

_(c)_ selepas seseorang terhenti menjadi, atau sebagai, pengarah

syarikat, butir-butir yang dikehendaki supaya dinyatakan
dalam daftar yang dikehendaki di bawah seksyen 57;

_(d)_ selepas seseorang menjadi pengurus atau setiausaha

syarikat, menyatakan nama penuh, alamat dan pekerjaan
lain, jika ada, orang itu; dan

_(e)_ selepas seseorang terhenti menjadi pengurus atau setiausaha

syarikat.

(2) Pendaftar hendaklah menentukan bentuk, cara dan
takat maklumat yang hendaklah diserah simpan di bawah
subseksyen (1).

(3) Notis seseorang yang menjadi pengarah syarikat hendaklah—

_(a)_ mengandungi suatu pernyataan tentang butir-butir

pengarah baharu sebagaimana yang dinyatakan dalam
perenggan 57(1)(a); dan

_(b)_ disertakan dengan suatu persetujuan untuk bertindak atas

sifat itu oleh orang itu.

(4) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit dan dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Daftar pemegangan syer pengarah, dsb.**

**59. (1) Sesuatu syarikat hendaklah menyimpan suatu daftar**
yang menunjukkan berkenaan dengan setiap pengarah syarikat
butir-butir tentang—

_(a)_ syer dalam syarikat atau dalam perbadanan berkaitan,

iaitu syer yang pengarah itu mempunyai kepentingan
serta jenis dan takat kepentingan itu;

_(b)_ debentur atau kepentingan kesertaan yang sedia ada oleh


-----

_Syarikat_ 89

syarikat atau perbadanan berkaitan iaitu debentur atau
kepentingan kesertaan yang dalamnya pengarah itu
mempunyai kepentingan dan jenis serta takat kepentingan
itu;

_(c)_ hak atau opsyen pengarah atau pengarah dan orang lain

berkenaan dengan perolehan atau pelupusan syer dalam,
debentur bagi atau kepentingan kesertaan yang sedia ada
oleh syarikat itu atau perbadanan berkaitan; dan

_(d)_ kontrak yang dengannya pengarah merupakan suatu

pihak atau yang di bawahnya pengarah itu berhak
mendapat keuntungan iaitu kontrak yang menurutnya
seseorang mempunyai hak untuk membuat panggilan
atau membuat penghantarserahan syer dalam, debentur
bagi atau kepentingan kesertaan yang sedia ada oleh
syarikat atau perbadanan berkaitan.

(2) Suatu syarikat tidak perlu menzahirkan dalam daftarnya
apa-apa butir syer kepentingan pengarah dalam subsidiari milik
penuh syarikat yang disifatkan sebagai perbadanan berkaitan di
bawah seksyen 7.

(3) Suatu subsidiari milik penuh syarikat hendaklah disifatkan
sebagai mematuhi seksyen ini berhubung dengan pengarahnya jika
butir-butir yang dikehendaki oleh seksyen ini ditunjukkan dalam
daftar syarikat pemegangan.

(4) Syarikat hendaklah mencatatkan dalam daftarnya berhubung
dengan pengarah butir-butir yang disebut dalam subseksyen (1)
termasuk bilangan dan perihalan syer, debentur, kepentingan
kesertaan, hak, opsyen dan kontrak yang berhubung dengan notis
itu dan berkenaan dengan syer, debentur, kepentingan kesertaan,
hak atau opsyen yang diperoleh atau kontrak yang dibuat selepas
dia menjadi pengarah dalam masa tiga hari selepas menerima
notis daripada pengarah di bawah perenggan 219(1)(a)—

_(a)_ harga atau balasan lain bagi transaksi yang dengan sebabnya

suatu catatan dikehendaki dibuat di bawah seksyen ini;
dan

_(b)_ tarikh—


-----

90 _Rang Undang-Undang_

(i) perjanjian bagi transaksi atau jika yang terkemudian,

penyelesaian bagi transaksi itu; atau

(ii) jika tiada transaksi, peristiwa yang berlaku yang

dengan sebabnya suatu catatan dikehendaki dibuat
di bawah seksyen ini.

(5) Syarikat hendaklah mencatatkan dalam daftarnya butir-butir
pertukaran yang disebut dalam notis di bawah perenggan 219(1)(b)
dalam masa tiga hari selepas menerima notis daripada pengarah.

(6) Sesuatu syarikat tidak boleh disifatkan mempunyai pengetahuan
tentang atau dibebani dengan siasatan mengenai hak seseorang
atau berhubung dengan, suatu syer dalam, debentur bagi atau
kepentingan kesertaan yang sedia ada oleh syarikat.

(7) Daftar hendaklah dibuka bagi pemeriksaan oleh anggota
syarikat tanpa dikenakan bayaran dan oleh mana-mana orang lain
apabila dibayar sejumlah dua puluh ringgit atau apa-apa amaun
yang lebih kurang sebagaimana yang dikehendaki oleh syarikat.

(8) Mana-mana orang yang meminta suatu syarikat untuk
memberikan kepadanya suatu salinan daftarnya atau mana-mana
bahagian daripada daftarnya apabila dibayar sejumlah dua puluh
ringgit dan syarikat itu hendaklah menghantar salinan itu kepada
orang itu dalam masa dua puluh satu hari atau apa-apa tempoh
yang lebih lama sebagaimana yang difikirkan patut oleh Pendaftar
dari tarikh permintaan itu diterima oleh syarikat.

(9) Pendaftar boleh, pada bila-bila masa secara bertulis,
menghendaki syarikat untuk memberikan kepadanya salinan
daftarnya atau mana-mana bahagian daftarnya dan syarikat
hendaklah memberikan salinan itu dalam masa tujuh hari dari
hari kehendak itu diterima oleh syarikat.

(10) Suatu syarikat awam hendaklah mengemukakan daftarnya
kepada semua orang yang menghadiri mesyuarat pada permulaan
setiap mesyuarat agung tahunan syarikat dan sentiasa dibuka dan
boleh diakses semasa mesyuarat itu.

(11) Dalam seksyen ini—


-----

_Syarikat_ 91

_(a)_ sebutan mengenai kepentingan kesertaan ialah sebutan

mengenai suatu kepentingan mengikut pengertian
Akta Skim Kepentingan 2015;

_(b)_ sebutan mengenai seseorang yang memegang atau

memperoleh syer, debentur atau kepentingan kesertaan atau
suatu kepentingan dalam syer, debentur atau kepentingan
kesertaan termasuk sebutan mengenai seseorang yang di
bawah suatu opsyen memegang atau memperoleh hak
untuk memperoleh atau melupuskan syer, debentur atau
kepentingan kesertaan atau suatu kepentingan dalam syer,
debentur atau kepentingan kesertaan; dan

_(c)_ sebutan mengenai seseorang pengarah hendaklah

termasuk suami atau isteri seseorang pengarah
yang bukan merupakan pengarah syarikat itu dan
seseorang anak kepada seseorang pengarah, termasuk
anak angkat atau anak tiri yang bukan merupakan
pengarah syarikat itu dan kepentingan suami atau
isteri atau anak itu hendaklah dianggap sebagai
kepentingan pengarah itu dalam syer atau debentur syarikat
selepas fakta yang berkaitan sampai ke pengetahuan
pengarah.

(12) Seksyen 8, kecuali subseksyen (1) dan (3), hendaklah
berkuat kuasa dalam menentukan sama ada seseorang itu mempunyai
kepentingan dalam debentur atau kepentingan kesertaan dan dalam
mengguna pakai peruntukan itu, sebutan mengenai sesuatu syer
hendaklah dibaca sebagai sebutan mengenai sesuatu debentur atau
kepentingan kesertaan.

(13) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi sepuluh tahun, atau kedua-duanya dan,
dalam hal suatu kesalahan yang berterusan, didenda selanjutnya
tidak melebihi satu ribu ringgit bagi setiap hari kesalahan itu
berterusan selepas sabitan.

**Daftar pemegang debentur dan salinan surat ikatan amanah**


-----

92 _Rang Undang-Undang_

**60. (1) Tiap-tiap syarikat yang mengeluarkan debentur, yang**
bukan merupakan debentur yang boleh dipindah milik melalui
penghantarserahan, hendaklah menyimpan suatu daftar pemegang
debentur.

(2) Syarikat hendaklah memberitahu Pendaftar mengenai
pengeluaran debentur mengikut subseksyen (1) dalam masa empat
belas hari dari tarikh pengeluaran itu.

(3) Daftar hendaklah, kecuali apabila ditutup dengan sewajarnya,
dibuka bagi pemeriksaan oleh pemegang berdaftar mana-mana
debentur dan mana-mana pemegang syer dalam syarikat dan
hendaklah mengandungi butir-butir mengenai nama dan alamat
pemegang debentur dan amaun debentur yang dipegang oleh
pemegang debentur.

(4) Bagi maksud seksyen ini, daftar hendaklah disifatkan
ditutup dengan sewajarnya dalam tempoh yang pada agregatnya
tidak melebihi tiga puluh hari dalam mana-mana tahun kalendar
jika daftar itu ditutup mengikut peruntukan dan tempoh yang
dinyatakan dalam perlembagaan atau dalam debentur atau perakuan
saham debentur, atau dalam surat ikatan amanah atau dokumen
lain yang berhubungan dengan atau yang mendapatkan debentur
itu.

(5) Syarikat hendaklah, atas permintaan tiap-tiap pemegang
debentur berdaftar dan tiap-tiap pemegang syer dalam syarikat,
memberikan suatu salinan daftar pemegang debentur syarikat itu
atau mana-mana bahagian daripada daftar apabila dibayar sejumlah
lima ringgit bagi tiap-tiap muka surat atau sebahagian daripada
daftar yang dikehendaki untuk dibuat salinan tetapi salinan itu
tidak perlu termasuk apa-apa butir-butir mengenai mana-mana
pemegang debentur selain nama dan alamatnya dan debentur
yang dipegang olehnya.

(6) Salinan mana-mana surat ikatan amanah yang berhubungan
dengan atau yang mendapatkan apa-apa keluaran debentur
hendaklah dikemukakan oleh syarikat kepada pemegang debentur
itu atas permintaannya apabila dibayar sejumlah sepuluh ringgit
bagi tiap-tiap muka surat atau apa-apa jumlah yang lebih kurang
sebagaimana yang ditetapkan oleh syarikat, atau, jika salinan itu


-----

_Syarikat_ 93

perlu dibuat khusus untuk memenuhi permintaan apabila dibayar
sejumlah lima ringgit bagi tiap-tiap muka surat atau sebahagian
daripada daftar yang dikehendaki untuk dibuat salinan.

(7) Syarikat yang mengeluarkan debentur boleh menyebabkan
supaya disimpan di mana-mana tempat di luar Malaysia suatu
daftar cawangan pemegang debentur yang hendaklah disifatkan
sebagai sebahagian daripada daftar pemegang debentur syarikat
dan seksyen 50, 51, 52, 53, 54, 55 dan 601 Akta ini hendaklah
terpakai dengan pengubahsuaian yang perlu berhubung dengan
penyimpanan daftar cawangan pemegang debentur.

(8) Syarikat dan tiap-tiap pegawai syarikat yang enggan
membenarkan sesuatu pemeriksaan, atau enggan mengemukakan
suatu salinan dalam masa tiga puluh hari selepas permintaan telah
dibuat di bawah seksyen ini melakukan suatu kesalahan.

(9) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi dua puluh ribu ringgit dan, dalam hal suatu kesalahan
yang berterusan, didenda selanjutnya tidak melebihi satu
ribu ringgit bagi setiap hari kesalahan itu berterusan selepas
sabitan.

Penggal 9

_Penyempurnaan Dokumen_

**Meterai syarikat**

**61. (1) Sesuatu syarikat boleh, tetapi tidaklah perlu, mempunyai**
suatu meterai perbadanan.

(2) Sesuatu syarikat yang mempunyai suatu meterai perbadanan
hendaklah menjadikan nama dan nombor pendaftarannya tertera
dalam huruf rumi yang mudah dibaca pada meterai itu.

(3) Syarikat dan tiap-tiap pegawai yang melanggar subseksyen (2)
melakukan suatu kesalahan.

(4) Seseorang pegawai syarikat, atau seseorang yang bertindak bagi


-----

94 _Rang Undang-Undang_

pihak syarikat, melakukan suatu kesalahan jika dia menggunakan,
atau membenarkan supaya digunakan, suatu meterai yang berupa
sebagai meterai syarikat yang padanya nama syarikat itu tidak
tertera sebagaimana yang dikehendaki oleh subseksyen (2) dan
boleh, apabila disabitkan, didenda tidak melebihi lima puluh ribu
ringgit.

**Meterai rasmi bagi kegunaan di luar negara**

**62.** (1) Tertakluk kepada syarat atau sekatan dalam perlembagaan,
sesuatu syarikat yang mempunyai meterai perbadanan boleh
mempunyai suatu meterai rasmi untuk kegunaan di luar Malaysia.

(2) Meterai rasmi hendaklah menjadi salinan yang tepat bagi
meterai perbadanan syarikat, dengan tambahan pada permukaannya
tempat di mana meterai rasmi itu hendak digunakan.

(3) Meterai rasmi itu apabila dicapkan dengan sewajarnya
pada sesuatu dokumen mempunyai kesan yang sama sebagaimana
meterai perbadanan syarikat.

(4) Sesuatu syarikat yang mempunyai suatu meterai rasmi bagi
kegunaan di luar Malaysia boleh secara bertulis di bawah meterai
perbadanannya membenarkan mana-mana orang yang dilantik bagi
maksud mengecap meterai rasmi pada mana-mana surat ikatan
atau dokumen lain yang syarikat itu menjadi suatu pihak.

(5) Orang yang mengecap meterai rasmi itu hendaklah memperakui
secara bertulis di atas surat ikatan atau dokumen lain itu yang
padanya meterai itu dicapkan dengan tarikh dan tempat di mana
surat ikatan atau dokumen lain itu dicapkan.

**Meterai rasmi bagi perakuan syer, dsb.**

**63.** (1) Tertakluk kepada syarat atau sekatan dalam perlembagaan,
sesuatu syarikat yang mempunyai meterai perbadanan boleh
mempunyai suatu meterai rasmi untuk memeterai—

_(a)_ sekuriti yang dikeluarkan oleh syarikat itu; atau

_(b)_ dokumen yang mewujudkan atau menyaksikan sekuriti

yang dikeluarkan sedemikian.

(2) Meterai rasmi—


-----

_Syarikat_ 95

_(a)_ hendaklah menjadi suatu salinan tepat meterai perbadanan

syarikat, dengan tambahan pada permukaannya perkataan
“Sekuriti”; dan

_(b)_ apabila dicapkan sewajarnya pada dokumen mempunyai

kesan yang sama sebagaimana meterai perbadanan
syarikat.

**Kontrak syarikat**

**64.** (1) Sesuatu kontrak boleh dibuat—

_(a)_ oleh suatu syarikat, secara bertulis di bawah meterai

perbadanannya;

_(b)_ bagi pihak suatu syarikat, oleh seorang yang bertindak

di bawah kuasanya, secara nyata atau tersirat; atau

_(c)_ bagi pihak suatu syarikat, secara lisan, oleh mana-mana

orang yang bertindak di bawah kuasanya, secara nyata
atau tersirat.

(2) Apa-apa formaliti yang dikehendaki oleh undang-undang
dalam hal suatu kontrak yang dibuat oleh seseorang individu
hendaklah terpakai, melainkan jika konteksnya menghendaki
makna yang lain, bagi suatu kontrak yang dibuat oleh atau bagi
pihak suatu syarikat.

**Kontrak sebelum pemerbadanan**

**65.** (1) Sesuatu kontrak atau transaksi yang berupa sebagai dibuat
oleh atau bagi pihak syarikat pada masa syarikat itu belum dibentuk
mempunyai kesan sebagaimana suatu kontrak atau transaksi yang
dibuat dengan orang yang berupa sebagai bertindak bagi syarikat
itu atau sebagai ejennya, dan dia adalah bertanggungan sendiri
dengan sewajarnya ke atas kontrak atau transaksi itu.

(2) Walau apa pun subseksyen (1), suatu kontrak atau transaksi


-----

96 _Rang Undang-Undang_

yang disebut dalam subseksyen itu boleh disahkan oleh syarikat
selepas pemerbadanannya dan syarikat itu adalah terikat dengan
kontrak atau transaksi itu seolah-olah syarikat itu telah wujud
pada tarikh kontrak atau transaksi itu dan telah menjadi suatu
pihak kepada kontrak atau transaksi itu.

**Penyempurnaan dokumen**

**66.** (1) Sesuatu dokumen disempurnakan oleh suatu syarikat—

_(a)_ dengan mengecapkan meterai perbadanannya, tertakluk

kepada syarat atau sekatan dalam perlembagaan; atau

_(b)_ apabila ditandatangani mengikut seksyen ini.

(2) Suatu dokumen disempurnakan dengan sah oleh sesuatu
syarikat jika dokumen itu ditandatangani bagi pihak syarikat itu—

_(a)_ oleh sekurang-kurangnya dua orang pegawai diberi kuasa,

salah seorang daripadanya hendaklah seorang pengarah;
atau

_(b)_ dalam hal seorang pengarah tunggal, oleh pengarah itu

dengan kehadiran seorang saksi yang mengaku saksi
tandatangan itu.

(3) Suatu dokumen yang ditandatangani mengikut subseksyen (2)
hendaklah mempunyai kesan yang sama seolah-olah dokumen itu
disempurnakan di bawah meterai perbadanan syarikat.

(4) Suatu dokumen atau prosiding yang menghendaki pengesahan
oleh suatu syarikat boleh ditandatangani oleh seorang pegawai
diberi kuasa dan tidak perlu dibuat di bawah meterai perbadanan.

(5) Bagi maksud seksyen ini, “pegawai diberi kuasa” ertinya—

_(a) pengarah syarikat;_

_(b) setiausaha syarikat; atau_

_(c)_ mana-mana orang lain,

yang diluluskan oleh Lembaga.

**Penyempurnaan surat ikatan**


-----

_Syarikat_ 97

**67. (1) Sesuatu dokumen disempurnakan dengan sah oleh suatu**
syarikat sebagai surat ikatan jika—

_(a)_ dokumen itu disempurnakan dengan sewajarnya oleh

syarikat itu; dan

_(b)_ dokumen itu dihantar serah sebagai suatu surat ikatan.

(2) Bagi maksud perenggan (1)(b), suatu dokumen dianggap
sebagai dihantar serah apabila dokumen itu disempurnakan dengan sah
di bawah subseksyen (1), melainkan jika maksud yang bertentangan
dibuktikan.

(3) Walau apa pun subseksyen (1), suatu syarikat boleh, melalui
surat cara yang disempurnakan sebagai surat ikatan, memberi
seseorang kuasa, sama ada secara am atau berkenaan dengan
perkara yang dinyatakan, untuk menyempurnakan surat ikatan itu
atau dokumen lain bagi pihaknya.

(4) Surat ikatan atau dokumen lain yang disempurnakan oleh
orang yang disebut dalam subseksyen (3) hendaklah mempunyai
kesan seolah-olah surat ikatan atau dokumen itu disempurnakan
oleh syarikat itu.

Penggal 10

_Penyata Tahunan_

**Kewajipan untuk menyerah simpan penyata tahunan**

**68. (1) Sesuatu syarikat hendaklah menyerah simpan dengan**
Pendaftar suatu penyata tahunan bagi setiap tahun kalendar
tidak lewat daripada tiga puluh hari dari tarikh ulang tahun
pemerbadanannya.

(2) Kehendak di bawah subseksyen (1) tidak terpakai bagi suatu
syarikat yang dalam tahun kalendar itu syarikat itu diperbadankan.

(3) Penyata tahunan suatu syarikat hendaklah mengandungi
butir-butir yang berikut:

_(a)_ alamat pejabat berdaftarnya;

_(b)_ jenis perniagaannya;

_(c) alamat tempat di mana perniagaannya dijalankan termasuklah_


-----

98 _Rang Undang-Undang_

cawangan, jika ada;

_(d)_ alamat yang daftar anggotanya disimpan, jika tidak

disimpan di pejabat berdaftar;

_(e)_ alamat yang rekod kewangannya disimpan, jika tidak

disimpan di pejabat berdaftar;

_(f)_ dalam hal suatu syarikat yang mempunyai modal syer,

ringkasan struktur pemegangan syernya, termasuklah
debentur;

_(g)_ amaun keseluruhan keterhutangannya;

_(h)_ butir-butir pengarah, pengurus, setiausaha dan juruaudit;

_(i)_ senarai anggotanya; dan

_(j)_ apa-apa maklumat lain yang dikehendaki oleh Pendaftar.

(4) Pendaftar hendaklah mempunyai kuasa untuk menentukan
bentuk dan cara penyata tahunan itu diserah simpan.

(5) Penyata tahunan itu hendaklah ditandatangani oleh seorang
pengarah atau setiausaha syarikat.

(6) Jika butir-butir yang dikehendaki di bawah subseksyen (3)
tidak berubah dengan penyata tahunan terakhir sebelumnya,
syarikat hendaklah dibenarkan untuk menyerah simpan suatu
pernyataan yang ditandatangani oleh pengarah atau setiausaha yang
memperakukan bahawa tiada perubahan dalam apa-apa perkara
yang dinyatakan dengan tahun sebelumnya.

(7) Suatu syarikat awam yang mempunyai lebih daripada lima
ratus anggota dan memberi peluang dan kemudahan yang munasabah
untuk seseorang memeriksa dan mengambil cabutan daripada
senarai anggotanya dan butir-butir syernya yang dipindahmilikkan
tidak perlu mematuhi kehendak di bawah perenggan (3)(i) jika
dimasukkan ke dalam penyata tahunan—

_(a) suatu perakuan oleh setiausaha bahawa syarikat itu adalah_

daripada jenis yang subseksyen ini terpakai; dan

_(b) suatu senarai yang menunjukkan butir-butir yang ditetapkan_


-----

_Syarikat_ 99

bagi dua puluh pemegang terbesar setiap kelas syer
ekuiti.

(8) Pendaftar boleh mengeluarkan sesuatu syarikat daripada
daftar yang diperuntukkan dalam seksyen 549, jika syarikat itu
gagal untuk menyerah simpan penyata tahunan bagi tiga tahun
atau lebih berturut-turut.

(9) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari kesalahan itu berterusan selepas
sabitan.

Bahagian III

PENGURUSAN SYARIKAT

Penggal 1

_Penyenggaraan Syer dan Modal_

Subpenggal 1

_Modal Syer_

**Jenis syer**

**69. Tertakluk kepada perlembagaan syarikat, syer dalam sesuatu**
syarikat boleh—

_(a) dikeluarkan dalam kelas yang berlainan;_

_(b) boleh ditebus mengikut seksyen 72;_

_(c) memberi hak keutamaan bagi pengagihan modal atau_

pendapatan;

_(d) memberi hak mengundi khas, terhad atau bersyarat; atau_

_(e) tidak memberikan hak mengundi._

**Sifat syer**


-----

100 _Rang Undang-Undang_

**70. Sesuatu syer atau kepentingan lain anggota dalam suatu**
syarikat ialah harta persendirian dan boleh dipindahmilikkan
mengikut seksyen 105.

**Hak dan kuasa yang terikat dengan syer**

**71. (1) Syer dalam suatu syarikat, selain syer keutamaan,**
memberikan kepada pemegangnya—

_(a)_ hak untuk menghadiri, menyertai dan bersuara dalam

mesyuarat;

_(b)_ hak untuk mengundi dengan mengangkat tangan atas

mana-mana ketetapan syarikat;

_(c)_ hak bagi satu undi bagi setiap syer dalam pengundian

atas mana-mana ketetapan syarikat;

_(d)_ hak ke atas syer yang sama dalam pengagihan lebihan

aset syarikat; atau

_(e)_ hak ke atas syer yang sama dalam dividen yang dibenarkan

oleh Lembaga.

(2) Walau apa pun perenggan (1)(e), hak ke atas dividen
sebagaimana yang dinyatakan dalamnya boleh dinafikan, diubah
atau ditambah oleh perlembagaan syarikat atau mengikut terma
yang padanya syer itu dikeluarkan.

**Syer keutamaan**

**72. (1) Tertakluk kepada perlembagaannya, suatu syarikat yang**
mempunyai modal syer boleh mengeluarkan syer keutamaan.

(2) Tertakluk kepada seksyen ini dan jika dibenarkan oleh
perlembagaannya, suatu syarikat boleh mengeluarkan syer
keutamaan yang adalah bertanggungan, atau atas opsyen syarikat
adalah bertanggungan, untuk ditebus mengikut perlembagaan.

(3) Penebusan syer keutamaan tidak boleh dikira sebagai


-----

_Syarikat_ 101

mengurangkan amaun modal syer syarikat.

(4) Syer hendaklah boleh ditebus hanya jika syer itu berbayar
penuh dan penebusan itu hendaklah daripada—

_(a)_ keuntungan;

_(b)_ pengeluaran suatu syer baru; atau

_(c)_ modal syarikat.

(5) Jika mana-mana syer itu ditebus selain hasil suatu penerbitan
baru, maka hendaklah, daripada keuntungan yang selainnya telah
tersedia untuk dividen, dipindahkan ke dalam akaun modal syer
syarikat, suatu jumlah wang yang bersamaan dengan amaun syer
yang ditebus itu.

(6) Penebusan syer daripada modal yang disebut dalam
perenggan (4)(c) hendaklah hanya boleh ditebus tertakluk kepada
yang berikut:

_(a)_ semua pengarah telah membuat suatu pernyataan kesolvenan

di bawah seksyen 113 berhubung dengan penebusan itu;
dan

_(b) syarikat itu telah menyerah simpan suatu salinan pernyataan_

kesolvenan itu dengan Pendaftar.

(7) Syarikat itu hendaklah memberikan notis kepada Pendaftar
dengan menyatakan syer yang ditebus itu dalam masa empat belas
hari dari penebusan itu.

**Larangan mengeluarkan waran syer pembawa**

**73. (1) Tiada syarikat boleh mempunyai kuasa untuk mengeluarkan**
suatu waran syer pembawa.

(2) Seseorang pembawa waran syer hendaklah menyerahkan
waran bagi pembatalan dengan mencatatkan nama pembawa
dalam daftar anggota syarikat dalam masa dua belas bulan selepas
permulaan kuat kuasa Akta ini.

(3) Walau apa pun subseksyen (2) pembawa waran syer boleh


-----

102 _Rang Undang-Undang_

memohon kepada Mahkamah untuk mendapatkan suatu perintah
supaya namanya dicatatkan dalam daftar anggota syarikat.

(4) Syarikat hendaklah bertanggungjawab bagi apa-apa kerugian
yang ditanggung oleh mana-mana orang oleh sebab syarikat
mencatatkan dalam daftar anggota, nama pembawa waran syer
yang dikeluarkan tanpa waran diserahkan dan dibatalkan.

**Tiada nilai tara syer**

**74.** Semua syer yang dikeluarkan sebelum atau selepas permulaan
kuat kuasa Akta ini tidak boleh mempunyai nilai tara atau nilai
nominal.

**Penjalanan kuasa pengarah untuk mengumpukkan syer atau**
**memberikan hak**

**75. (1) Melainkan jika kelulusan melalui ketetapan telah didapatkan**
oleh syarikat terlebih dahulu, pengarah suatu syarikat tidak boleh
menjalankan mana-mana kuasa—

_(a)_ untuk mengumpukkan syer dalam syarikat;

_(b)_ untuk memberikan hak bagi melanggan syer dalam syarikat;

_(c)_ untuk menukar apa-apa sekuriti kepada syer dalam syarikat;

atau

_(d)_ untuk mengumpukkan syer di bawah suatu perjanjian atau

opsyen atau tawaran.

(2) Subseksyen (1) tidak terpakai bagi—

_(a)_ suatu pengumpukan syer, atau pemberian hak, di bawah

suatu tawaran yang dibuat kepada anggota syarikat
mengikut perkadaran pemegangan syer anggota;

_(b)_ suatu pengumpukan syer, atau pemberian hak, atas bonus

keluaran syer yang diberikan kepada anggota syarikat
mengikut perkadaran pemegangan syer anggota;

_(c)_ suatu pengumpukan syer kepada penganjur suatu syarikat


-----

_Syarikat_ 103

yang penganjur itu bersetuju untuk mengambilnya; atau

_(d)_ syer yang hendak dikeluarkan sebagai balasan atau

sebahagian daripada balasan pemerolehan syer atau
aset oleh syarikat dan anggota syarikat telah diberitahu
tentang niat untuk mengeluarkan syer sekurang-kurangnya
empat belas hari dari tarikh pengeluaran syer itu.

(3) Bagi maksud perenggan (2)(d), anggota syarikat disifatkan
telah diberitahu tentang niat untuk mengeluarkan syer syarikat
jika—

_(a)_ suatu salinan pernyataan yang menerangkan maksud

pengeluaran syer yang dicadangkan telah dihantar kepada
tiap-tiap anggota di alamat terakhir yang diketahui
mengikut daftar anggota; dan

_(b)_ salinan pernyataan itu telah diiklankan dalam satu surat

khabar yang diedarkan secara meluas di Malaysia dalam
bahasa kebangsaan dan dalam satu surat khabar yang
diedarkan secara meluas di Malaysia dalam bahasa
Inggeris.

(4) Apa-apa keluaran syer yang dibuat oleh suatu syarikat
yang melanggar seksyen ini hendaklah terbatal dan balasan
yang diberikan bagi syer itu hendaklah didapatkan dengan
sewajarnya.

(5) Mana-mana pengarah yang diketahuinya melanggar, atau
mengizinkan atau membenarkan pelanggaran, atau gagal mengambil
segala langkah yang munasabah untuk menghalang pelanggaran
seksyen ini berkenaan dengan apa-apa pengeluaran syer melakukan
suatu kesalahan dan hendaklah bertanggungan untuk membayar
pampasan kepada syarikat dan orang yang kepadanya syer itu
dikeluarkan bagi apa-apa kerugian, kehilangan atau kos yang
ditanggung atau dilakukan oleh syarikat atau orang itu.

(6) Walau apa pun Akta Had Masa 1953 [Akta 254], tiada
prosiding untuk mendapatkan balik apa-apa kerugian, kerosakan
atau kos sedemikian boleh dimulakan selepas habis tempoh tiga
tahun dari tarikh pengeluaran itu.

**Pengumpukan syer atau pemberian hak dengan kelulusan**


-----

104 _Rang Undang-Undang_

**syarikat**

**76. (1) Bagi maksud subseksyen 75(1), kelulusan boleh diberikan**
bagi penjalanan tertentu kuasa itu atau boleh memohon bagi
penjalanan kuasa itu secara umumnya dan mana-mana kelulusan
itu boleh menjadi tidak bersyarat atau tertakluk kepada syarat.

(2) Suatu kelulusan yang dibuat di bawah subseksyen (1)
hendaklah diserah simpan dengan Pendaftar dalam tempoh empat
belas hari dari tarikh kelulusan.

(3) Suatu kelulusan tamat tempoh—

_(a)_ dalam hal jika suatu syarikat dikehendaki untuk mengadakan

mesyuarat agung tahunan—

(i) apabila selesai mesyuarat agung tahunan itu yang

diadakan selepas kelulusan diberikan; atau

(ii) apabila tamatnya tempoh yang dalamnya mesyuarat

agung tahunan yang akan datang dikehendaki
untuk diadakan selepas kelulusan diberikan,

mengikut mana-mana yang lebih awal; atau

_(b) dalam hal jika syarikat tidak dikehendaki untuk mengadakan_

mesyuarat agung tahunan, tidak lebih daripada dua belas
bulan selepas kelulusan diberikan.

(4) Walau apa pun subseksyen (3), suatu kelulusan boleh
dibatalkan atau diubah pada bila-bila masa melalui suatu ketetapan
syarikat.

(5) Pengarah boleh mengumpukkan syer atau memberikan hak
selepas suatu kelulusan habis tempoh jika—

_(a)_ syer itu diumpukkan, atau hak itu diberikan, di bawah

suatu persetujuan, opsyen atau tawaran yang dibuat
atau diberikan oleh syarikat sebelum kelulusan itu habis
tempoh; dan

_(b)_ kelulusan itu membenarkan syarikat untuk membuat atau


-----

_Syarikat_ 105

memberikan persetujuan, opsyen atau tawaran yang akan
atau mungkin akan menghendaki syer itu diumpukkan,
atau hak itu diberikan, selepas kelulusan itu habis tempoh.

(6) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit dan, dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari kesalahan itu berterusan selepas
sabitan.

**Pendaftaran pengumpukan dalam daftar anggota**

**77. (1) Syarikat hendaklah mendaftarkan pengumpukan syer**
dalam daftar anggota yang disebut dalam seksyen 50 dalam masa
empat belas hari dari tarikh pengumpukan itu.

(2) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari kesalahan itu berterusan selepas
sabitan.

**Penyata pengumpukan**

**78.** (1) Syarikat hendaklah menyerah simpan dengan Pendaftar
suatu penyata pengumpukan dalam masa empat belas hari dari
pengumpukan syer.

(2) Penyata pengumpukan hendaklah termasuk suatu pernyataan
modal setakat tarikh pengumpukan itu dan hendaklah menyatakan—

_(a)_ bilangan dan amaun syer yang terkandung dalam

pengumpukan itu;

_(b)_ amaun, jika ada, yang dibayar, yang disifatkan dibayar,

atau yang menjadi genap masa dan kena dibayar atas
pengumpukan setiap syer itu;

_(c)_ jika modal syarikat dibahagikan kepada syer daripada


-----

106 _Rang Undang-Undang_

kelas yang berlainan, kelas syer yang setiap syer dalam
pengumpukan itu tergolong; dan

_(d)_ nama penuh dan alamat setiap penerima umpukan dan

bilangan serta kelas syer yang diumpukkan kepadanya.

(3) Butir-butir yang disebut dalam perenggan (2)(d) tidak perlu
dimasukkan dalam penyata pengumpukan suatu syarikat awam yang
baginya subseksyen 68(7) terpakai yang telah menggumpukkan
syer—

_(a)_ bagi wang tunai; atau

_(b)_ bagi suatu balasan selain wang tunai,

jika bilangan orang yang kepadanya syer itu telah diumpukkan
melebihi lima ratus orang.

(4) Jika syer diumpukkan atau disifatkan telah diumpukkan
sebagai berbayar penuh atau berbayar sebahagian selain dalam
bentuk wang tunai dan pengumpukan itu dibuat di bawah suatu
kontrak secara bertulis, syarikat itu hendaklah menyerah simpan
bersama dengan penyata itu kontrak yang menyaksikan kelayakan
pengumpuk atau salinan mana-mana kontrak itu yang diperakui
mengikut cara sebagaimana yang ditentukan oleh Pendaftar.

(5) Jika salinan terperaku suatu kontrak diserah simpan, salinan
asal kontrak itu yang disetemkan sewajarnya hendaklah dikemukakan
pada masa yang sama kepada Pendaftar jika dikehendaki oleh
Pendaftar.

(6) Jika syer diumpukkan atau disifatkan telah diumpukkan
sebagai berbayar penuh atau berbayar sebahagian selain dalam
bentuk wang tunai dan pengumpukan itu dibuat—

_(a)_ di bawah suatu kontrak yang tidak diubah ke dalam bentuk

bertulis;

_(b)_ di bawah perlembagaan;

_(c)_ bagi pembayaran dividen yang diisytiharkan memihak

kepada, tetapi tidak kena dibayar dalam bentuk wang
tunai kepada pemegang syer; atau

_(d)_ apabila penggunaan wang yang dipegang oleh syarikat


-----

_Syarikat_ 107

dalam sesuatu akaun atau rizab dalam membayar
syer tidak dikeluarkan yang baginya pemegang syer itu
berhak,

syarikat hendaklah menyerah simpan bersama dengan penyata itu
suatu pernyataan yang mengandungi apa-apa butir sebagaimana
yang ditentukan oleh Pendaftar.

(7) Jika syer diumpukkan di bawah suatu skim perkiraan yang
diluluskan oleh Mahkamah di bawah seksyen 366, syarikat boleh
menyerah simpan suatu salinan pejabat perintah Mahkamah itu
sebagai ganti pernyataan yang disebut dalam subseksyen (6)
mengikut cara yang ditentukan oleh Pendaftar.

(8) Apa-apa syer yang dikeluarkan kepada mana-mana orang
tanpa pengumpukan rasmi bagi maksud pemerbadanan sesuatu
syarikat hendaklah disifatkan telah diumpukkan pada tarikh
syarikat itu diperbadankan.

(9) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Larangan am mengenai komisen, diskaun dan elaun**

**79.** (1) Sesuatu syarikat tidak boleh menggunakan mana-mana
syer atau wang tunainya, sama ada secara langsung atau tidak
langsung, bagi pembayaran apa-apa komisen, diskaun atau elaun
kepada seseorang sebagai balasan kepada orang itu—

_(a)_ melanggan atau bersetuju untuk melanggan, sama ada

secara mutlak atau bersyarat, syer dalam syarikat itu;
atau

_(b)_ bagi mendapatkan atau bersetuju untuk mendapatkan

langganan, sama ada secara mutlak atau bersyarat, syer
dalam syarikat itu.

(2) Bagi maksud subseksyen (1), adalah tidak material bagaimana


-----

108 _Rang Undang-Undang_

syer atau wang tunai digunakan, sama ada dengan ditambah
kepada wang belian harta yang diperoleh oleh syarikat itu atau
kepada harga kontrak kerja yang hendak dilaksanakan bagi syarikat
itu, atau yang dibayar daripada wang belian nominal atau harga
kontrak, atau selainnya.

(3) Syarikat dan tiap-tiap pegawai yang melanggar seksyen
ini, melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit dan, dalam hal suatu
kesalahan yang berterusan, didenda selanjutnya tidak melebihi
sepuluh ribu ringgit bagi setiap hari kesalahan itu berterusan
selepas sabitan.

**Komisen yang dibenarkan**

**80. (1) Walau apa pun seksyen 79, suatu syarikat boleh**
menggunakan mana-mana syernya atau wang tunai, sama ada
secara langsung atau tidak langsung, bagi membayar suatu komisen
kepada seseorang bagi maksud melanggan atau bersetuju untuk
melanggan atau mendapatkan atau bersetuju untuk mendapatkan—

_(a)_ syer suatu kelab rekreasi tidak tersenarai yang ditawarkan

kepada awam bagi langganan atau syer selain kelab rekreasi
tidak tersenarai yang ditawarkan bagi langganan atau
pembelian mengikut suatu prospektus yang didaftarkan
di bawah Akta Pasaran Modal dan Perkhidmatan 2007;
atau

_(b)_ syer yang tidak ditawarkan sedemikian di bawah

perenggan _(a)._

(2) Bayaran komisen hendaklah—

_(a)_ dibenarkan oleh perlembagaan syarikat; dan

_(b)_ tidak melebihi—

(i) sepuluh peratus daripada harga syer yang dikeluarkan;

atau

(ii) amaun atau kadar yang dibenarkan oleh perlembagaan,

mengikut mana-mana yang lebih rendah.

(3) Kadar komisen yang disebut dalam perenggan (2)(b) dan


-----

_Syarikat_ 109

bilangan syer yang seseorang bersetuju dengan suatu komisen
untuk melanggan hendaklah dizahirkan—

_(a)_ dalam prospektus;

_(b)_ dalam pernyataan sebagai ganti prospektus;

_(c)_ dalam suatu pernyataan yang ditentukan oleh Pendaftar

yang ditandatangani mengikut cara yang sama sebagaimana
pernyataan sebagai ganti prospektus dan diserah simpan
dengan Pendaftar; atau

_(d)_ dalam hal jika suatu surat pekeliling atau notis, yang

bukan suatu prospektus, mempelawa langganan bagi
syer dikeluarkan, dalam surat pekeliling atau notis itu.

(4) Seseorang pembekal kepada, penganjur bagi, atau orang lain
yang menerima pembayaran dalam bentuk wang tunai atau syer
daripada suatu syarikat boleh menggunakan mana-mana bahagian
wang tunai atau syer yang diterima sedemikian bagi membayar
apa-apa komisen yang pembayaran itu jika dibuat secara terus
oleh syarikat itu akan dibenarkan oleh seksyen ini.

(5) Bagi maksud seksyen ini, komisen termasuk brokeraj dan
kadar yang disebut dalam perenggan (2)(b) tidak terpakai bagi
brokeraj.

(6) Syarikat itu dan tiap-tiap pegawai yang melanggar
seksyen ini melakukan suatu kesalahan dan boleh, apabila
disabitkan, didenda tidak melebihi lima ratus ribu ringgit dan,
dalam hal suatu kesalahan yang berterusan bagi ketidakpatuhan
perenggan (3)(c), didenda selanjutnya tidak melebihi satu ribu
ringgit bagi setiap hari kesalahan itu berterusan selepas sabitan.

**Perbezaan antara panggilan dengan pembayaran, dsb.**

**81.** (1) Melainkan jika diperuntukkan selainnya dalam
perlembagaan, suatu syarikat boleh—

_(a)_ membuat perkiraan mengenai pengeluaran syer bagi

mengubah amaun dan masa pembayaran panggilan antara
pemegang syer;

_(b)_ menerima daripada mana-mana pemegang syer keseluruhan


-----

110 _Rang Undang-Undang_

atau sebahagian daripada amaun yang masih tidak berbayar
atas mana-mana syer walaupun tiada bahagian amaun
itu telah dipanggil; dan

_(c)_ membayar dividen mengikut kadar amaun yang dibayar

atas setiap syer jika suatu amaun yang lebih besar dibayar
atas beberapa syer daripada syer yang lain.

(2) Pengarah boleh, jika difikirkannya patut, menerima daripada
mana-mana pemegang syer yang hendak mendahulukan pembayaran
bagi kesemua atau mana-mana bahagian wang yang tidak panggil
dan tidak berbayar atas mana-mana syer yang dipegang oleh
pemegang syer.

(3) Apabila kesemua atau mana-mana bahagian wang yang
didahulukan yang disebut dalam subseksyen (2) diterima oleh
pengarah daripada pemegang syer menjadi kena dibayar, syarikat
boleh membayar faedah atau pulangan mengikut kadar yang tidak
melebihi lapan peratus setahun sebagaimana yang dipersetujui
antara pengarah dengan pemegang syer untuk membayar jumlah
wang itu sebagai pendahuluan, melainkan jika diarahkan selainnya
oleh syarikat dalam mesyuarat agung.

**Panggilan ke atas syer**

**82. (1) Pengarah boleh membuat panggilan kepada pemegang**
syer berkenaan dengan apa-apa wang yang tidak dibayar ke atas
syer pemegang syer dan bukan atas syarat pengumpukan yang
menjadi kena dibayar pada masa yang ditetapkan.

(2) Suatu jumlah wang yang, melalui terma keluaran syer, menjadi
kena dibayar atas pengumpukan atau pada apa-apa tarikh yang
ditetapkan hendaklah disifatkan sebagai suatu panggilan yang
dibuat dengan sewajarnya dan kena dibayar pada tarikh yang
melalui terma pengeluaran syer menjadi kena dibayar dan dalam
hal tiada pembayaran, semua peruntukan yang berkaitan Akta ini
mengenai pembayaran faedah dan perbelanjaan, pelucuthakan
atau selainnya hendaklah terpakai seolah-olah jumlah wang itu
menjadi kena dibayar menurut kuasa suatu panggilan yang dibuat
dan diberitahu dengan sewajarnya.

(3) Tertakluk kepada perlembagaan syarikat—


-----

_Syarikat_ 111

_(a)_ tiada panggilan boleh melebihi satu per empat daripada

harga keluaran syer atau menjadi kena dibayar pada
tempoh kurang daripada tiga puluh hari dari tarikh yang
ditetapkan bagi pembayaran panggilan dahulu yang
terakhir; dan

_(b)_ setiap anggota hendaklah, tertakluk kepada penerimaan notis

sekurang-kurangnya empat belas hari yang menyatakan
tarikh, masa dan tempat pembayaran, membayar kepada
syarikat itu amaun yang dipanggil atas syernya.

(4) Sesuatu panggilan boleh disifatkan telah dibuat semasa
ketetapan pengarah yang membenarkan panggilan itu diluluskan
dan ketetapan itu boleh membenarkan panggilan itu dibayar secara
ansuran.

(5) Pemegang bersama syer hendaklah secara bersesama dan
berasingan bertanggungan untuk membayar semua panggilan
berkenaan dengan syer mereka.

(6) Jika sesuatu jumlah wang dipanggil berkenaan dengan
syer tidak dibayar sebelum atau pada hari yang ditetapkan bagi
pembayaran jumlah wang itu, orang yang daripadanya jumlah
wang itu menjadi kena dibayar tidak dikehendaki untuk membayar
apa-apa faedah atau pampasan atas jumlah wang itu melainkan
jika dinyatakan dalam perlembagaannya.

(7) Bagi maksud subseksyen (6), kadar yang dinyatakan dalam
perlembagaan tidak boleh lebih daripada lapan peratus setahun
dari hari yang ditetapkan bagi pembayaran jumlah itu sehingga
masa pembayaran sebenar sebagaimana yang ditentukan oleh
pengarah.

(8) Pengarah boleh menepikan pembayaran faedah yang kena
dibayar secara keseluruhan atau sebahagiannya daripada orang
yang disebut dalam subseksyen (6).

(9) Sesuatu panggilan boleh dibatalkan atau ditangguhkan
sebagaimana yang ditentukan oleh pengarah.

**Pelucuthakan syer**


-----

112 _Rang Undang-Undang_

**83. (1) Jika pemegang syer gagal untuk membayar apa-apa**
panggilan atau ansuran suatu panggilan dalam masa yang ditentukan,
pengarah boleh menyampaikan suatu notis kepada pemegang syer
itu menghendaki pembayaran bagi amaun yang tidak berbayar itu
bersama dengan apa-apa faedah atau pampasan yang terakru.

(2) Notis dalam subseksyen (1) hendaklah—

_(a)_ menyatakan suatu tarikh yang padanya atau sebelumnya

pembayaran itu dikehendaki dibuat; dan

_(b) menyatakan bahawa sekiranya tiada pembayaran pada atau_

sebelum tarikh yang dinyatakan, syer yang berkenaan
dengannya panggilan itu dibuat adalah bertanggungan
untuk dilucuthakkan.

(3) Atas kegagalan mematuhi notis yang disampaikan di bawah
subseksyen (1), syer yang berkenaan dengannya notis telah
diberikan hendaklah dilucuthakkan melalui suatu ketetapan pengarah
melainkan jika pembayaran sebagaimana yang dikehendaki oleh
notis itu telah dibuat sebelum ketetapan itu.

(4) Bagi maksud subseksyen (3), pelucuthakan itu hendaklah
termasuk semua dividen yang diisytiharkan berkenaan dengan
syer yang dilucuthakkan itu dan yang tidak sebenarnya dibayar
sebelum pelucuthakan itu.

(5) Seseorang yang syernya telah dilucuthakkan di bawah
subseksyen (3) hendaklah terhenti menjadi anggota berkenaan
dengan syer yang dilucuthakkan itu.

(6) Walau apa pun subseksyen (5), orang itu hendaklah terus
bertanggungan untuk membayar kepada syarikat semua wang
yang pada tarikh pelucuthakan itu menjadi kena dibayar olehnya
kepada syarikat berkenaan dengan syer berserta dengan faedah atau
pampasan pada kadar lapan peratus setahun dari tarikh pelucuthakan
itu ke atas wang yang pada masa itu tidak dibayar jika difikirkan
patut oleh pengarah untuk menguatkuasakan pembayaran faedah
atau pampasan itu, dan liabiliti hendaklah terhenti jika dan apabila
syarikat itu menerima pembayaran penuh semua wang berkenaan
dengan syer itu.

(7) Suatu akuan berkanun secara bertulis oleh pengarah atau


-----

_Syarikat_ 113

setiausaha bahawa syer dalam syarikat telah dilucuthakkan sewajarnya
pada tarikh yang dinyatakan dalam akuan itu hendaklah menjadi
keterangan muktamad tentang fakta yang dinyatakan dalam akuan
itu terhadap semua orang yang menuntut sebagai berhak terhadap
syer itu.

(8) Syer yang dilucuthakkan itu boleh dijual atau selainnya
dilupuskan atas apa-apa terma dan mengikut apa-apa cara
sebagaimana yang difikirkan patut oleh pengarah.

(9) Syarikat boleh menerima balasan, jika ada, yang diberikan
bagi suatu syer yang dilucuthakkan atas apa-apa penjualan atau
pelupusan syer itu dan boleh melaksanakan pemindahmilikan syer
bagi faedah orang yang kepadanya syer itu dijual atau dilupuskan
dan orang itu hendaklah—

_(a)_ didaftarkan sebagai pemegang syer; dan

_(b) tidak menyebabkan hakmiliknya terhadap syer itu terjejas_

oleh apa-apa ketidakteraturan atau ketidaksahan dalam
prosiding itu berkenaan dengan pelucuthakan, penjualan
atau pelupusan syer itu.

(10) Pelucuthakan itu boleh dibatalkan atas apa-apa terma
sebagaimana yang difikirkan patut oleh pengarah pada bila-bila masa
sebelum penjualan atau pelupusan syer yang dilucuthakkan itu.

(11) Seksyen ini hendaklah terpakai dalam hal ketidakbayaran
apa-apa jumlah wang yang, melalui terma keluaran syer, menjadi
kena dibayar kepada syarikat pada tarikh yang ditetapkan, seolaholah syer itu telah menjadi kena dibayar menurut kuasa suatu
panggilan yang dibuat dan diberitahu dengan sewajarnya.

**Kuasa syarikat untuk mengubah modal syernya**

**84. (1) Melainkan jika diperuntukkan selainnya dalam**
perlembagaan, suatu syarikat boleh mengubah modal syernya
dalam mana-mana satu atau lebih cara yang berikut melalui
kelulusan suatu ketetapan khas untuk—

_(a)_ menggabungkan dan membahagikan semua atau mana-mana

modal syernya, perkadaran antara amaun yang dibayar
dengan amaun itu, jika ada, yang tidak dibayar atas
setiap syer yang dipecah bahagi itu hendaklah sama


-----

114 _Rang Undang-Undang_

seperti mana syer itu dalam hal syer yang daripadanya
syer yang dipecah bahagi itu diperoleh;

_(b)_ menukarkan semua atau mana-mana syer berbayarnya

kepada saham dan boleh menukarkan semula saham itu
kepada syer berbayar; atau

_(c)_ memecahbahagikan syernya atau mana-mana bahagian

syernya, walau apa pun dalam pecah bahagian itu,
perkadaran antara amaun yang dibayar dengan amaun
itu, jika ada, yang tidak dibayar atas setiap syer yang
dipecah bahagi itu hendaklah sama sebagaimana syer itu
dalam hal syer yang daripadanya syer dipecah bahagi
itu diperoleh.

(2) Syarikat itu hendaklah menyerah simpan dengan Pendaftar
notis mengenai apa-apa pengubahan yang disebut dalam
subseksyen (1) mengikut bentuk dan cara yang ditentukan oleh
Pendaftar dalam masa empat belas hari dari tarikh pengubahan itu.

(3) Dalam hal pendaftaran suatu syarikat tidak berhad yang
mempunyai modal syer sebagai suatu syarikat berhad, syarikat
tidak berhad itu boleh meluluskan suatu ketetapan—

_(a)_ untuk menaikkan amaun modal syernya tertakluk kepada

syarat bahawa tiada bahagian modal yang dinaikkan
itu boleh dipanggil kecuali sekiranya dan bagi maksud
syarikat itu digulungkan; atau

_(b)_ untuk memperuntukkan bahawa suatu bahagian yang

dinyatakan modal syernya yang tidak dipanggil tidak
boleh menjadi dipanggil kecuali sekiranya dan bagi
maksud syarikat itu digulungkan.

**Hak beli dahulu syer baru**

**85.** (1) Tertakluk kepada perlembagaan, jika suatu syarikat
mengeluarkan syer yang sama taraf dengan syer yang sedia ada
mengenai hak pengundian atau pembahagian, syer itu hendaklah
terlebih dahulu ditawarkan kepada pemegang syer yang sedia ada
mengikut cara yang akan, jika tawaran itu diterima, mengekalkan
hak pengundian relatif dan pembahagian pemegang syer itu.

(2) Suatu tawaran di bawah subseksyen (1) hendaklah dibuat


-----

_Syarikat_ 115

kepada pemegang syer yang sedia ada dalam suatu notis dengan
menyatakan bilangan syer yang ditawarkan dan tempoh masa
tawaran itu yang dalamnya tawaran itu, jika tidak diterima,
disifatkan sebagai ditolak.

(3) Jika tawaran itu tidak diterima selepas habis tempoh yang
dinyatakan dalam notis di bawah subseksyen (2), pengarah boleh
melupuskan syer itu mengikut apa-apa cara sebagaimana yang
difikirkan oleh pengarah dapat memberikan manfaat yang paling
besar kepada syarikat.

**Penukaran syer kepada saham**

**86. (1) Tertakluk kepada perlembagaan, sesuatu syarikat boleh**
melalui suatu ketetapan menukarkan apa-apa syer berbayar kepada
saham dan menukarkan semula apa-apa saham kepada apa-apa
bilangan syer berbayar.

(2) Pemegang saham boleh memindahmilikkan syer atau
mana-mana bahagian syer mengikut cara yang sama sebagaimana
pemindahmilikan syer yang daripadanya saham itu terbit yang
mungkin, sebelum penukaran itu, telah dipindahmilikkan atau
dipindahmilikkan mengikut cara yang paling hampir dengan hal
keadaan yang membenarkan.

(3) Pengarah boleh menetapkan amaun minimum saham yang
boleh dipindahmilikkan dan boleh menyekat atau melarang
pemindahmilikan pecahan daripada amaun minimum itu.

(4) Bagi maksud seksyen ini, apa-apa sebutan dalam Akta ini
yang terpakai bagi syer berbayar hendaklah terpakai bagi saham,
dan perkataan “syer” dan “pemegang syer” hendaklah masingmasing termasuk “saham” dan “pemegang saham”.

**Hak dan keistimewaan pemegang saham**

**87. (1) Pemegang saham hendaklah, mengikut amaun saham yang**
dipegang oleh pemegang saham, mempunyai hak, keistimewaan
dan kelebihan yang sama berkenaan dengan dividen, pengundian
pada mesyuarat syarikat dan perkara-perkara lain seolah-olah
pemegang saham itu memegang syer yang daripadanya saham
itu terbit.

(2) Walau apa pun subseksyen (1) tiada keistimewaan atau


-----

116 _Rang Undang-Undang_

kelebihan kecuali penyertaan dalam dividen dan keuntungan
syarikat dan dalam aset apabila syarikat itu digulungkan boleh
diberikan oleh mana-mana bahagian saham sedemikian, jika syer
yang sedia ada telah memberi keistimewaan atau kelebihan itu.

**Hak yang terikat pada syer**

**88. Dalam Akta ini, sebutan mengenai hak yang terikat pada**
syer dalam sesuatu kelas syer dalam suatu syarikat ialah sebutan
mengenai hak pemegang syer itu sebagai anggota syarikat.

**Kelas syer**

**89. (1) Bagi maksud Akta ini, syer adalah dalam kelas yang**
sama jika hak yang terikat pada syer itu adalah sama dalam
semua hal.

(2) Tertakluk kepada perlembagaan syarikat, hak yang terikat
pada syer tidak dikira sebagai berlainan dengan hak yang terikat
pada yang syer lain dalam kelas yang sama hanya oleh sebab
syer itu tidak membawa hak yang sama terhadap dividen dalam
masa dua belas bulan sebaik selepas pengumpukan.

**Perihalan syer kelas yang berlainan**

**90. (1) Suatu syarikat yang mempunyai kelas syer yang berlainan**
hendaklah, dalam perlembagaannya, menyatakan dengan jelas
yang berikut:

_(a)_ bahawa modal syer syarikat itu dibahagikan kepada kelas

syer yang berlainan; dan

_(b)_ hak mengundi adalah terikat pada syer dalam setiap

kelas.

(2) Jika suatu syarikat mempunyai suatu kelas syer yang
pemegang tidak berhak untuk mengundi pada mesyuarat agung
syarikat—

_(a)_ tajuk bagi perihalan syer dalam kelas itu hendaklah

termasuk perkataan “tidak mengundi”; dan


-----

_Syarikat_ 117

_(b)_ syarikat hendaklah memastikan bahawa perkataan itu

terdapat dengan jelas pada mana-mana perakuan syer,
prospektus atau laporan pengarah yang dikeluarkan oleh
syarikat itu.

(3) Subseksyen (2) tidak terpakai bagi syer yang diperihalkan
sebagai syer keutamaan.

(4) Tiada syarikat boleh mengumpukkan apa-apa syer keutamaan
atau menukarkan mana-mana syer keluaran kepada syer keutamaan
melainkan jika diperuntukkan oleh perlembagaan dan perlembagaan
hendaklah menyatakan hak pemegang syer berkenaan dengan
pembayaran balik modal, penyertaan dalam aset lebihan dan
keuntungan, dividen terkumpul atau tidak terkumpul, pengundian
dan keutamaan pembayaran modal dan dividen berhubung dengan
syer lain atau kelas syer keutamaan lain.

(5) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit.

**Pengubahan hak kelas**

**91. (1) Tanpa menjejaskan apa-apa sekatan lain mengenai**
pengubahan hak, hak yang terikat pada syer dalam sesuatu kelas
syer dalam syarikat boleh diubah hanya—

_(a)_ mengikut perlembagaan bagi pengubahan hak itu; atau

_(b)_ jika tiada peruntukan sedemikian, dengan persetujuan

pemegang syer dalam kelas itu yang diberikan mengikut
seksyen ini.

(2) Bagi maksud perenggan (1)(b), persetujuan pemegang syer
yang dikehendaki bagi maksud seksyen ini hendaklah—

_(a)_ persetujuan bertulis yang mewakili tidak kurang daripada

tujuh puluh lima peratus jumlah hak mengundi pemegang
syer dalam kelas itu; atau

_(b)_ ketetapan khas yang diluluskan oleh pemegang syer dalam

kelas yang membenarkan pengubahan itu.


-----

118 _Rang Undang-Undang_

(3) Pengubahan hak kelas mula berkuat kuasa—

_(a)_ jika tiada permohonan dibuat di bawah seksyen 93 baginya

untuk tidak dibenarkan, apabila habis tempoh yang
dalamnya permohonan boleh dibuat di bawah seksyen
itu; atau

_(b)_ jika permohonan dibuat dalam tempoh itu, pada masa

penentuan muktamad permohonan itu, melainkan jika
pengubahan itu tidak dibenarkan.

(4) Jika permohonan ditarik balik sebelum habis tempoh yang
disebut dalam subseksyen 93(2), pengubahan itu hendaklah hanya
berkuat kuasa apabila tempoh itu habis.

(5) Pengeluaran oleh sesuatu syarikat bagi syer keutamaan yang
berperingkat sama rata dengan syer keutamaan yang sedia ada
yang dikeluarkan oleh syarikat itu hendaklah disifatkan sebagai
pengubahan hak yang terikat dengan syer bagi syer keutamaan
yang sedia ada melainkan jika pengeluaran syer keutamaan itu
dibenarkan oleh terma pengeluaran syer keutamaan yang sedia
ada atau oleh perlembagaan syarikat yang berkuat kuasa pada
masa syer keutamaan yang sedia ada itu dikeluarkan.

**Memberitahu pemegang syer tentang pengubahan**

**92. (1) Jika hak yang terikat pada syer dalam mana-mana kelas**
syer dalam syarikat diubah, syarikat itu hendaklah memberikan
notis bertulis mengenai pengubahan itu kepada setiap pemegang
syer dalam kelas itu dalam masa empat belas hari selepas tarikh
pengubahan itu dibuat.

(2) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit.

**Ketidakbenaran atau pengesahan pengubahan oleh Mahkamah**

**93. (1) Jika hak yang terikat pada syer dalam mana-mana kelas**
syer dalam syarikat diubah, pemegang syer yang mewakili sekurangkurangnya sepuluh peratus jumlah hak mengundi dalam kelas itu
boleh memohon kepada Mahkamah untuk tidak membenarkan
pengubahan itu.


-----

_Syarikat_ 119

(2) Permohonan di bawah subseksyen (1)—

_(a)_ hendaklah dibuat dalam masa tiga puluh hari dari tarikh

pengubahan itu dibuat; dan

_(b)_ boleh dibuat bagi pihak pemegang syer oleh mana-mana

pemegang syer yang dilantik secara bertulis oleh semua
pemegang syer dalam kelas itu.

(3) Mahkamah hendaklah, selepas mendengar permohonan yang
dibuat di bawah subseksyen (1), membuat perintah yang berikut:

_(a)_ jika Mahkamah berpuas hati bahawa pengubahan itu

akan memudaratkan secara tidak adil pemegang syer
yang diwakili oleh pemohon itu, tidak membenarkan
pengubahan itu; atau

_(b)_ jika Mahkamah berpuas hati bahawa pengubahan itu tidak

akan memudaratkan secara tidak adil pemegang syer,
mengesahkan pengubahan itu.

**Penghantarserahan perintah Mahkamah kepada Pendaftar**

**94. (1) Syarikat hendaklah menyerah simpan suatu salinan**
perintah yang dibuat di bawah subseksyen 93(3) dengan Pendaftar
dalam masa empat belas hari dari pembuatan perintah itu oleh
Mahkamah.

(2) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Memberitahu Pendaftar tentang pengubahan**

**95. (1) Jika hak yang terikat pada syer dalam mana-mana kelas**
syer dalam syarikat diubah, syarikat itu hendaklah menyerah
simpan dengan Pendaftar, dalam masa tiga puluh hari dari tarikh
pengubahan itu berkuat kuasa—

_(a)_ suatu salinan ketetapan atau dokumen lain yang membenarkan

pengubahan itu; dan


-----

120 _Rang Undang-Undang_

_(b)_ suatu notis sebagaimana yang ditentukan oleh Pendaftar

termasuklah suatu pernyataan modal, sebagaimana pada
tarikh pengubahan itu berkuat kuasa.

(2) Perenggan (1)(a) tidaklah terpakai jika syarikat itu dikehendaki
untuk menyerah simpan salinan ketetapan atau dokumen lain
dengan Pendaftar di bawah peruntukan yang lain Akta ini.

(3) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Pengubahan termasuk pembatalan**

**96. (1) Sebutan mengenai suatu pengubahan hak kelas di bawah**
Penggal ini atau perlembagaan syarikat termasuk suatu pembatalan
bagi hak itu.

(2) Seksyen ini tidak berkuat kuasa untuk mengehadkan
atau mengurangkan hak pemegang syer dalam kelas itu untuk
mendapatkan pelepasan di bawah apa-apa remedi dalam hal
penindasan.

Subpenggal 2

_Perakuan, Hakmilik, Pemindahmilikan dan Pemindahan Syer_

**Pengeluaran perakuan syer**

**97. (1) Sesuatu syarikat tidak dikehendaki untuk mengeluarkan**
perakuan syer melainkan jika suatu permohonan oleh pemegang
syer bagi mendapatkan suatu perakuan yang berhubungan dengan
syer bagi pemegang syer dalam syarikat itu telah diterima atau
selainnya diperuntukkan oleh perlembagaannya.

(2) Apa-apa perakuan syer yang dikeluarkan oleh sesuatu
syarikat hendaklah dikeluarkan mengikut Subpenggal ini.


-----

_Syarikat_ 121

**Permohonan bagi pengeluaran perakuan syer**

**98. (1) Suatu syarikat hendaklah, dalam masa enam puluh hari**
dari penerimaan suatu permohonan di bawah subseksyen 97(1),
menghantar suatu perakuan syer kepada pemegang syer dengan
menyatakan—

_(a)_ nama syarikat itu;

_(b)_ kelas syer yang dipegang oleh orang itu; dan

_(c)_ bilangan syer yang dipegang oleh orang itu.

(2) Walau apa pun seksyen 104, jika suatu perakuan syer telah
dikeluarkan, pemindahmilikan syer yang berkaitan dengan syer
itu tidak boleh didaftarkan oleh syarikat melainkan jika borang
bagi pemindahmilikan disertakan dengan perakuan syer yang
berhubungan dengan syer itu atau dengan keterangan mengenai
kehilangan atau kerosakannya dan, jika dikehendaki, apa-apa
amaun sebagaimana yang dinyatakan di bawah seksyen 104.

(3) Tertakluk kepada subseksyen (1), jika syer yang berhubung
dengan perakuan syer itu hendak dipindahmilikkan dan perakuan
syer itu dihantar kepada syarikat untuk membolehkan pendaftaran
pemindahmilikan dibuat, perakuan syer itu hendaklah dibatalkan
dan tiada perakuan syer selanjutnya boleh dikeluarkan kecuali
atas permintaan penerima pindahan.

(4) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit.

**Penghantarserahan perakuan syer**

**99. (1) Jika suatu syarikat gagal untuk menghantar serah**
perakuan syer mengikut seksyen 98, seseorang yang berhak
terhadap perakuan syer itu boleh menyampaikan suatu notis kepada
syarikat menghendaki syarikat untuk menghantar serah perakuan
kepada orang itu dalam masa empat belas hari dari penyampaian
notis itu.


-----

122 _Rang Undang-Undang_

(2) Jika suatu syarikat melanggar subseksyen (1), orang itu
boleh memohon kepada Mahkamah untuk mendapatkan suatu
perintah bagi mengarahkan syarikat itu dan mana-mana pegawai
syarikat itu untuk menghantar serah perakuan kepada orang itu
dalam tempoh yang dinyatakan dalam perintah itu.

(3) Perintah itu boleh memperuntukkan bahawa segala kos
bagi dan yang bersampingan dengan permohonan itu hendaklah
ditanggung oleh syarikat atau oleh mana-mana pegawai yang tidak
menghantar serah perakuan kepada orang itu dalam tempoh yang
dinyatakan dalam perintah itu.

**Penomboran syer**

**100. (1) Jika sesuatu syarikat mengeluarkan suatu perakuan**
syer, setiap syer hendaklah dikenali dengan suatu nombor
yang tersendiri, kecuali sebagaimana yang diperuntukkan oleh
subseksyen (2) atau (3).

(2) Jika—

_(a)_ semua syer keluaran dalam sesuatu syarikat berbayar

penuh dan berperingkat sama rata bagi segala maksud;
atau

_(b)_ semua syer keluaran daripada kelas tertentu dalam sesuatu

syarikat berbayar penuh dan berperingkat sama rata bagi
segala maksud,

tiada mana-mana syer itu dikehendaki untuk mempunyai nombor
pengenalan selagi syer itu masih berbayar penuh dan berperingkat
sama rata bagi segala maksud dengan semua syer yang sama
kelasnya dikeluarkan dan berbayar penuh.

(3) Jika syer baharu dikeluarkan oleh syarikat atas terma bahawa,
dalam tempoh tidak melebihi dua belas bulan, syer baharu itu akan
diperingkatkan sama rata bagi segala maksud dengan semua syer
yang sedia ada atau dengan semua syer yang sedia ada daripada
kelas tertentu, dalam syarikat itu, sama ada syer baharu atau syer
yang sedia ada itu tidak dikehendaki untuk mempunyai nombor
pengenalan selagi kesemuanya berbayar penuh dan berperingkat
sama rata bagi segala maksud.


-----

_Syarikat_ 123

**Pendaftaran anggota menjadi keterangan hakmilik di sisi**
**undang-undang**

**101. (1) Dalam ketiadaan keterangan sehingga dibuktikan**
sebaliknya, catatan nama seseorang dalam daftar anggota sebagai
pemegang syer ialah keterangan _prima facie_ bahawa hakmilik
di sisi undang-undang ke atas syer itu adalah terletak hak pada
orang itu.

(2) Tertakluk kepada seksyen 147, syarikat boleh menganggap
pemegang berdaftar syer sebagai satu-satunya orang yang berhak
untuk—

_(a)_ menjalankan hak mengundi yang terikat pada syer itu;

_(b)_ menerima notis;

_(c)_ menerima pembahagian berkenaan dengan syer itu, jika

ada; dan

_(d)_ menjalankan hak dan kuasa lain yang terikat dengan syer

itu.

**Kewajipan setiausaha untuk mencatatkan pengeluaran dan**
**pemindahmilikan syer dalam daftar anggota**

**102. (1) Setiausaha hendaklah menyebabkan daftar anggota**
disimpan dan disenggarakan secara berkala dan sepatutnya dan
semua butir pengeluaran dan pemindahmilikan syer dicatatkan
dalam daftar.

(2) Setiausaha yang melanggar seksyen ini melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit dan, dalam hal suatu kesalahan yang berterusan,
didenda selanjutnya tidak melebihi lima ratus ringgit bagi setiap
hari kesalahan itu berterusan selepas sabitan.

**Pembetulan**

**103. (1) Jika nama seseorang dicatatkan secara salah dalam,**
atau ditinggalkan daripada, daftar anggota, orang yang terkilan
itu boleh memohon kepada Mahkamah bagi—

_(a)_ membuat pembetulan kepada daftar anggota itu;


-----

124 _Rang Undang-Undang_

_(b)_ mendapatkan pampasan bagi kerugian yang ditanggung;

atau

_(c)_ kedua-duanya, membuat pembetulan dan mendapatkan

pampasan.

(2) Atas permohonan di bawah seksyen ini, Mahkamah boleh
memerintahkan supaya—

_(a) pembetulan kepada daftar anggota itu dibuat oleh syarikat;_

_(b)_ pembayaran pampasan oleh syarikat atau pegawai yang

telah menyebabkan kesilapan atau peninggalan bagi apaapa kerugian yang ditanggung; atau

_(c) pembetulan dibuat dan pampasan dibayar._

**Kehilangan atau kemusnahan perakuan**

**104. (1) Jika sesuatu perakuan atau dokumen hakmilik lain**
bagi syer atau debentur hilang atau musnah, syarikat hendaklah,
apabila dibayar suatu fi yang tidak melebihi lima puluh ringgit,
mengeluarkan suatu salinan pendua perakuan atau dokumen itu
kepada pemilik atas permohonannya.

(2) Jika nilai debentur yang diwakili oleh perakuan atau dokumen
itu lebih besar daripada lima ratus ringgit, pengarah syarikat
boleh, sebelum menerima suatu permohonan bagi pengeluaran
suatu perakuan atau dokumen pendua, menghendaki pemohon—

_(a)_ untuk menyebabkan suatu iklan dimasukkan dalam suatu

surat khabar yang diedarkan di tempat yang dinyatakan
oleh pengarah yang menyatakan bahawa perakuan atau
dokumen itu telah hilang atau musnah dan bahawa pemilik
berniat selepas habis tempoh empat belas hari selepas
penyiaran iklan itu untuk memohon kepada syarikat bagi
mendapatkan suatu pendua; atau

_(b)_ untuk memberikan suatu bon bagi amaun yang sama dengan

sekurang-kurangnya pada nilai pasaran semasa debentur
bagi menanggung rugi syarikat terhadap kerugian berikutan
dengan pengeluaran perakuan atau dokumen asal,

atau boleh menghendaki pemohon untuk melakukan kedua-dua
perkara itu.


-----

_Syarikat_ 125

**Kehendak bagi surat cara pemindahmilikan**

**105. (1) Tertakluk kepada undang-undang bertulis yang lain,**
mana-mana pemegang syer atau pemegang debentur boleh
memindahmilikkan semua atau mana-mana syer atau debenturnya
dalam syarikat dengan menyempurnakan dan disetemkan dengan
sewajarnya surat cara pemindahmilikan dan hendaklah menyerah
simpan pemindahmilikan itu dengan syarikat.

(2) Subseksyen (1) tidak terpakai bagi pemindahmilikan sekuriti
dalam syarikat yang telah dikeluarkan daripada senarai rasmi bursa
saham daripada depositori pusat sebagaimana yang ditakrifkan
dalam seksyen 146 kepada orang yang dinamakan dalam rekod
pendeposit yang disebut dalam subseksyen 147(1), dengan syarat
bahawa pemindahmilikan itu dikuatkuasakan mengikut kaedahkaedah depositori pusat yang ditakrifkan dalam seksyen 146.

(3) Bagi maksud menguatkuasakan pemindahmilikan syer atau
debentur, syarikat hendaklah mencatatkan nama penerima pindahan
dalam daftar anggota atau daftar pemegang debentur mengikut
seksyen ini.

(4) Subseksyen (1) tidak menjejaskan mana-mana kuasa
syarikat untuk mendaftarkan seseorang sebagai pemegang syer
atau pemegang debentur yang padanya hak terhadap syer atau
debentur telah dipindahkan melalui kuat kuasa undang-undang.

(5) Bagi maksud seksyen ini, “surat cara pemindahmilikan”
termasuk suatu permohonan bertulis bagi pemindahan syer, debentur
atau kepentingan lain kepada seorang wakil diri.

**Pendaftaran pemindahmilikan atau penolakan pendaftaran**

**106. (1) Syarikat hendaklah mencatatkan atau menyebabkan**
supaya dicatatkan nama penerima pindahan dalam daftar anggota
sebagai pemegang syer dalam masa tiga puluh hari dari penerimaan
surat cara pemindahmilikan di bawah subseksyen 105(1) melainkan
jika—

_(a)_ Akta ini atau perlembagaan syarikat dengan nyata

membenarkan pengarah untuk menolak atau menangguhkan
pendaftaran atas sebab-sebab yang dinyatakan;


-----

126 _Rang Undang-Undang_

_(b)_ pengarah meluluskan suatu ketetapan untuk menolak atau

melengahkan pendaftaran pemindahmilikan itu dalam masa
tiga puluh hari dari penerimaan surat cara pemindahmilikan
dan ketetapan itu menyatakan sepenuhnya sebab-sebab
bagi penolakan atau kelengahan pendaftaran itu; dan

_(c)_ notis mengenai ketetapan itu, dan dalam hal syarikat

awam termasuklah sebab-sebabnya yang disebut dalam
perenggan _(b) dihantar kepada pemberi pindahan dan_
kepada penerima pindahan dalam masa tujuh hari dari
ketetapan itu diluluskan.

(2) Tertakluk kepada perlembagaan, pengarah boleh menolak
atau melengahkan pendaftaran pemindahmilikan syer di bawah
subseksyen (1) jika pemegang syer gagal untuk membayar kepada
syarikat suatu amaun yang kena dibayar berkenaan dengan syer itu,
sama ada melalui balasan bagi pengeluaran syer atau berkenaan
dengan jumlah wang yang kena dibayar oleh pemegang syer itu
mengikut perlembagaan.

(3) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Perintah Mahkamah bagi pendaftaran**

**107. (1) Jika syarikat enggan untuk mendaftarkan suatu**
pemindahmilikan, penerima pindahan atau pemberi pindahan boleh
memohon kepada Mahkamah untuk mendapatkan suatu perintah
di bawah seksyen ini.

(2) Atas permohonan di bawah subseksyen (1), Mahkamah boleh
memerintahkan syarikat untuk mendaftarkan pemindahmilikan itu,
jika Mahkamah berpuas hati bahawa permohonan itu mempunyai
asas yang kukuh.

**Pengesahan syer yang tidak dikeluarkan dengan sewajarnya**

**108. (1) Mahkamah boleh membuat suatu perintah bagi**
mengesahkan pengeluaran atau pengumpukan syer atau mengesahkan
terma keluaran atau pengumpukan syer atau kedua-duanya atas


-----

_Syarikat_ 127

permohonan yang dibuat oleh syarikat atau oleh pemegang syer
atau pemegang gadai janji mana-mana syer atau oleh pemiutang
syarikat, jika Mahkamah berpuas hati bahawa dalam segala hal
keadaan adalah adil dan saksama untuk berbuat sedemikian.

(2) Mahkamah boleh membuat perintah di bawah subseksyen (1)
jika syarikat membuat sesuatu yang berupa sebagai mengeluarkan
atau mengumpukkan syer dan pewujudan, pengeluaran atau
pengumpukan syer itu adalah tidak sah oleh—

_(a)_ mana-mana peruntukan dalam Akta ini atau mana-mana

undang-undang bertulis yang lain;

_(b)_ perlembagaan syarikat atau selainnya; atau

_(c)_ terma pengeluaran atau pengumpukan itu tidak selaras

dengan atau tidak dibenarkan oleh mana-mana peruntukan
itu.

(3) Syer hendaklah disifatkan telah dikeluarkan atau diumpukkan
dengan sah mengikut terma pengeluaran atau pengumpukan syer
apabila suatu perintah Mahkamah diserah simpan dengan Pendaftar.

**Pendaftaran bagi pemindahan syer atau debentur**

**109.** (1) Seksyen ini terpakai jika hak bagi syer atau debentur
dipindahkan kepada seseorang melalui kuat kuasa undang-undang
dan orang itu memberitahu syarikat secara bertulis bahawa orang itu
berhasrat untuk didaftarkan sebagai pemegang syer atau pemegang
debentur syarikat berkenaan dengan syer atau debentur itu.

(2) Walau apa pun subseksyen (1), jika orang yang disebut dalam
subseksyen itu memilih supaya seorang yang lain didaftarkan, dia
hendaklah memberikan keterangan mengenai pemilihannya dengan
menyempurnakan suatu pemindahmilikan syer atau debentur kepada
orang itu, mengikut mana-mana yang berkenaan.

(3) Semua batasan, sekatan dan peruntukan Subpenggal ini
yang berhubungan dengan hak bagi pemindahmilikan dan
pendaftaran pemindahmilikan syer atau debentur yang disebut
dalam subseksyen (2) hendaklah terpakai bagi apa-apa notis
atau pemindahmilikan seolah-olah kematian atau kebankrapan
pemegang syer atau pemegang debentur tidak berlaku dan notis
atau pemindahmilikan itu ditandatangani oleh pemegang syer atau
pemegang debentur itu.


-----

128 _Rang Undang-Undang_

(4) Apa-apa dokumen yang menurut undang-undang menjadi
keterangan yang mencukupi bagi probet wasiat atau surat kuasa
mentadbir harta pusaka si mati yang telah diberikan kepada
seseorang boleh diterima oleh syarikat sebagai keterangan yang
mencukupi bagi pemberian itu.

(5) Syarikat hendaklah mendaftarkan orang itu sebagai pemegang
syer atau pemegang debentur syarikat berkenaan dengan syer
atau debentur itu dalam masa enam puluh hari dari penerimaan
pemberitahuan itu.

(6) Pendaftaran pemindahan syer atau debentur di bawah
seksyen ini boleh melayakkan pemegang berdaftar bagi dividen
dan kelebihan lain yang sama dan bagi hak yang sama berhubung
dengan mesyuarat syarikat atau pengundian atau selainnya.

(7) Bagi maksud subseksyen (1), dalam hal kematian seseorang
anggota, orang yang diakui sebagai mempunyai apa-apa hakmilik
terhadap kepentingan dalam syer atau debentur hendaklah—

_(a)_ jika si mati ialah pemegang tunggal, wakil diri yang sah

di sisi undang-undang; dan

_(b)_ jika si mati ialah pemegang bersama, penakatnya,

tetapi tiada apa-apa jua dalam seksyen ini boleh melepaskan
harta pusaka pemegang bersama si mati daripada apa-apa liabiliti
berkenaan dengan apa-apa syer yang telah dipegang secara
bersesama olehnya dengan orang yang lain.

(8) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Batasan terhadap liabiliti pemegang amanah, dsb., yang**
**berdaftar sebagai pemilik syer**

**110. (1) Mana-mana pemegang amanah, wasi atau pentadbir harta**
pusaka mana-mana orang yang mati yang telah didaftarkan dalam
suatu daftar atau daftar cawangan yang disimpan di Malaysia
sebagai pemegang sesuatu syer dalam mana-mana perbadanan


-----

_Syarikat_ 129

boleh didaftarkan sebagai pemegang bagi syer itu sebagaimana
pemegang amanah, wasi atau pentadbir harta pusaka itu dan adalah,
berkenaan dengan syer itu, tertakluk kepada liabiliti yang sama
dan tidak lagi sebagaimana yang dia mungkin akan tertakluk jika
syer itu terus didaftarkan atas nama orang yang mati itu.

(2) Mana-mana pemegang amanah, wasi atau pentadbir harta
pusaka mana-mana orang yang mati yang berhak secara benefisial
terhadap sesuatu syer dalam mana-mana perbadanan, iaitu syer
yang didaftarkan dalam suatu daftar atau daftar cawangan yang
disimpan di Malaysia boleh, dengan persetujuan perbadanan dan
pemegang berdaftar syer itu, didaftarkan sebagai pemegang bagi
syer itu sebagai pemegang amanah, wasi atau pentadbir harta
pusaka itu dan adalah, berkenaan dengan syer itu, tertakluk
kepada liabiliti yang sama dan tidak lagi sebagaimana yang dia
mungkin akan tertakluk jika syer itu telah didaftarkan atas nama
orang yang mati itu.

(3) Syer dalam sesuatu perbadanan yang didaftarkan dalam
suatu daftar atau daftar cawangan yang disimpan di Malaysia
dan yang dipegang oleh pemegang amanah berkenaan dengan
suatu amanah tertentu boleh, dengan persetujuan perbadanan itu,
ditandakan dalam daftar atau daftar cawangan itu mengikut apa-apa
cara bagi syer itu dikenal pasti sebagai pemegang berkenaan
dengan amanah itu.

(4) Kecuali sebagaimana yang diperuntukkan dalam Akta ini, tiada
notis bagi apa-apa amanah secara nyata, tersirat atau konstruktif
boleh dicatatkan dalam sesuatu daftar atau daftar cawangan atau
boleh didapatkan oleh Pendaftar dan tiada liabiliti boleh terjejas
oleh apa-apa perkara yang dilakukan di bawah subseksyen (1),
(2) atau (3) atau di bawah undang-undang di mana-mana tempat
lain yang bersamaan dengan seksyen ini dan perbadanan yang
berkenaan tidak terjejas oleh notis mana-mana amanah dengan
apa-apa perkara yang dilakukan sedemikian.

**Lien bagi syer**

**111. (1) Melainkan jika diperuntukkan selainnya dalam**
perlembagaan, suatu syarikat adalah berhak terhadap suatu lien,
sebagai keutamaan kepada apa-apa tuntutan yang lain, ke atas—

_(a)_ pengeluaran syer yang dibayar sebahagian; dan


-----

130 _Rang Undang-Undang_

_(b)_ apa-apa pembayaran dividen atas syer itu,

bagi semua wang yang kena dibayar oleh pemegang syer kepada
syarikat melalui panggilan wang atau kena dibayar pada tarikh
yang ditetapkan.

(2) Syarikat boleh menjual mana-mana syer yang ke atasnya
syarikat itu mempunyai suatu lien mengikut apa-apa cara yang
difikirkan sesuai oleh pengarah.

(3) Penjualan mana-mana syer oleh syarikat yang disebut dalam
subseksyen (2) tidak boleh dibuat melainkan jika—

_(a)_ suatu jumlah wang yang berkenaan dengannya lien itu

wujud kena dibayar pada masa ini; dan

_(b)_ sehingga habisnya tempoh empat belas hari dari suatu notis

bertulis, yang menyatakan dan menuntut pembayaran
apa-apa bahagian amaun yang berkenaan dengannya
keistimewaan atau lien itu wujud yang kena dibayar
pada masa ini telah diberikan kepada pemegang berdaftar
pada masa syer itu, atau orang yang berhak kepada syer
itu oleh sebab kematian atau kebankrapan pemegang
berdaftar itu.

(4) Bagi maksud menguatkuasakan apa-apa penjualan di bawah
subseksyen (2), pengarah boleh membenarkan seseorang untuk
memindahmilikkan syer yang dijual kepada pembeli syer yang
hendaklah didaftarkan sebagai pemegang syer yang terkandung
dalam apa-apa pemindahmilikan itu dan pengarah tidak terikat
untuk melihat penggunaan wang belian itu.

(5) Hakmilik pembeli terhadap syer yang dijual di bawah
subseksyen (2) tidak terjejas oleh apa-apa ketidakteraturan atau
ketidaksahan dalam prosiding yang berhubungan dengan penjualan
itu.

(6) Hasil jualan itu hendaklah diterima oleh syarikat dan
digunakan dalam membayar apa-apa bahagian amaun yang berkenaan
dengannya lien itu wujud sebagaimana yang kena dibayar pada
masa ini, dan apa-apa baki hendaklah dibayar kepada orang yang


-----

_Syarikat_ 131

berhak kepada syer pada tarikh penjualan itu, tertakluk kepada
lien yang serupa bagi jumlah wang yang kena dibayar ke atas
syer sebelum penjualan itu.

(7) Pengarah boleh enggan untuk mendaftarkan pemindahmilikan
suatu syer yang ke atasnya syarikat itu mempunyai lien, melainkan
jika diperuntukkan selainnya dalam perlembagaan.

Subpenggal 3

_Pernyataan Kesolvenan_

**Ujian kesolvenan**

**112. (1) Bagi maksud peruntukan yang berhubungan dengan**
penebusan syer keutamaan, pengurangan modal syer dan bantuan
kewangan, suatu syarikat memenuhi ujian kesolvenan berhubung
dengan sesuatu transaksi jika—

_(a)_ sebaik selepas transaksi itu tiada alasan bagi syarikat

untuk menjadi tidak berupaya membayar hutangnya;

_(b)_ sama ada—

(i) dihasratkan untuk memulakan penggulungan

syarikat dalam masa dua belas bulan selepas
tarikh transaksi, syarikat itu akan dapat membayar
sepenuhnya hutangnya dalam masa dua belas
bulan selepas bermulanya penggulungan itu; atau

(ii) dalam apa-apa hal lain, syarikat akan dapat membayar

hutangnya apabila hutang itu genap masa dalam
tempoh dua belas bulan sebaik selepas tarikh
transaksi itu; dan

_(c) aset syarikat melebihi liabiliti syarikat pada tarikh_

transaksi itu.

(2) Bagi maksud pembelian balik syer, syarikat memenuhi ujian
kesolvenan jika—

_(a)_ pembelian balik syer itu tidak akan mengakibatkan syarikat

itu menjadi tidak solven dan modalnya menjadi terjejas
pada tarikh pernyataan kesolvenan itu; dan


-----

132 _Rang Undang-Undang_

_(b)_ syarikat itu akan terus menjadi solven selepas setiap

pembelian balik semasa tempoh enam bulan selepas
tarikh akuan yang dibuat di bawah subseksyen 113(5).

(3) Bagi maksud subseksyen (2)—

_(a)_ sesuatu syarikat hendaklah disifatkan menjadi solven jika

syarikat itu terus berupaya membayar hutangnya pada dan
apabila hutang itu genap masa tanpa apa-apa pelupusan
besar asetnya di luar perjalanan biasa perniagaannya,
menyusun semula hutangnya, secara terpaksa menyemak
semula pengendalian perniagaannya atau tindakan lain
yang seumpamanya;

_(b)_ modal sesuatu syarikat hendaklah disifatkan sebagai

terjejas apabila nilai aset bersihnya kurang daripada
agregat amaun semua syer syarikat selepas pembelian
balik syer.

**Pernyataan kesolvenan**

**113. (1) Suatu pernyataan kesolvenan hendaklah dibuat oleh**
pengarah—

_(a)_ mengikut cara yang ditentukan oleh Pendaftar;

_(b)_ dengan menyatakan—

(i) tarikh pernyataan itu dibuat; dan

(ii) nama setiap pengarah yang membuat pernyataan

itu; dan

_(c)_ yang hendaklah—

(i) ditandatangani oleh setiap pengarah yang membuat

pernyataan itu; dan

(ii) disokong dengan suatu akuan bahawa pengarah telah

membuat siasatan terhadap hal ehwal syarikat.


-----

_Syarikat_ 133

(2) Pernyataan kesolvenan yang disebut dalam subseksyen (1)
hendaklah dibuat oleh—

_(a)_ dalam hal suatu transaksi yang berhubungan dengan

pengurangan modal syer atau penebusan syer keutamaan,
semua pengarah; dan

_(b)_ dalam hal suatu transaksi yang berhubungan dengan

bantuan kewangan atau pembelian balik syer, majoriti
pengarah itu.

(3) Pernyataan kesolvenan berhubung dengan sesuatu transaksi
ialah suatu pernyataan bahawa setiap pengarah yang membuat
pernyataan itu bersependapat bahawa syarikat memenuhi ujian
kesolvenan berhubung dengan transaksi itu.

(4) Dalam mencapai persepakatan bagi maksud membuat suatu
pernyataan kesolvenan, pengarah hendaklah—

_(a)_ menyiasat keadaan hal ehwal dan prospek syarikat; dan

_(b)_ mengambil kira semua liabiliti syarikat, termasuklah

liabiliti luar jangka.

(5) Jika syarikat bercadang untuk membeli syernya sendiri
di bawah suatu pembelian balik syer, pengarah hendaklah membuat
suatu akuan bahawa—

_(a)_ adalah perlu bagi syarikat untuk membeli balik syernya

sendiri; dan

_(b)_ pembelian balik syer itu dibuat dengan suci hati dan demi

kepentingan syarikat.

**Kesalahan mengenai pernyataan kesolvenan**

**114. Seseorang pengarah yang membuat pernyataan kesolvenan**
tanpa alasan yang munasabah bagi pendapat yang dinyatakan
dalam pernyataan itu melakukan suatu kesalahan dan boleh,
apabila disabitkan, dipenjarakan selama tempoh tidak melebihi
lima tahun atau didenda tidak melebihi lima ratus ribu ringgit
atau kedua-duanya.


-----

134 _Rang Undang-Undang_

Subpenggal 4

_Pengurangan Modal Syer_

**Syarikat boleh mengurangkan modal syernya**

**115. Melainkan jika diperuntukkan selainnya dalam perlembagaan,**
sesuatu syarikat boleh mengurangkan modal syernya melalui—

_(a)_ suatu ketetapan khas dan disahkan oleh Mahkamah

mengikut seksyen 116; atau

_(b)_ suatu ketetapan khas yang disokong oleh pernyataan

kesolvenan mengikut seksyen 117.

**Pengurangan modal syer oleh Mahkamah**

**116. (1) Tertakluk kepada pengesahan oleh Mahkamah, sesuatu**
syarikat boleh, melalui suatu ketetapan khas, mengurangkan modal
syer syarikat mengikut apa-apa cara yang termasuk semua atau
mana-mana yang berikut:

_(a)_ dengan menghapuskan atau mengurangkan liabiliti atas

mana-mana syer syarikat berkenaan dengan modal syer
tidak berbayar;

_(b)_ dengan membatalkan apa-apa modal syer berbayar yang

hilang atau tidak diwakili oleh aset yang ada;

_(c)_ dengan memulangkan kepada pemegang syer apa-apa

modal syer berbayar yang melebihi keperluan syarikat.

(2) Jika pengurangan modal syer yang dicadangkan itu melibatkan
sama ada pengurangan liabiliti berkenaan dengan modal syer
tidak berbayar atau pembayaran kepada mana-mana pemegang
syer bagi mana-mana modal syer berbayar, dan dalam apa-apa
hal lain jika Mahkamah mengarahkan sedemikian—

_(a)_ tiap-tiap pemiutang syarikat yang, pada tarikh yang

ditetapkan oleh Mahkamah, berhak terhadap apa-apa
hutang atau tuntutan yang boleh diterima sebagai bukti


-----

_Syarikat_ 135

terhadap syarikat itu seolah-olah tarikh itu ialah tarikh
permulaan penggulungan syarikat berhak untuk membantah
terhadap pengurangan modal syer itu;

_(b)_ Mahkamah boleh menetapkan senarai pemiutang yang berhak

untuk membantah, melainkan jika Mahkamah berpuas
hati dengan afidavit bahawa tiada pemiutang sedemikian
boleh menentukan setakat yang dapat dilaksanakan
tanpa menghendaki permohonan daripada mana-mana
pemiutang bagi nama, jenis serta amaun hutang atau
tuntutan pemiutang itu, dan boleh menyiarkan notis yang
menetapkan hari terakhir yang padanya atau sebelumnya
pemiutang-pemiutang yang tidak dicatatkan dalam senarai
itu boleh menuntut untuk dicatatkan sedemikian; dan

_(c)_ jika pemiutang yang dicatatkan dalam senarai itu yang

hutang atau tuntutannya tidak dilepaskan atau belum
diputuskan tidak bersetuju dengan pengurangan itu,
Mahkamah boleh melepaskan persetujuan pemiutang itu
atas syarikat bagi menjamin pembayaran hutang atau
tuntutannya dengan mengagihkan sebagaimana yang
diarahkan oleh Mahkamah—

(i) jika syarikat itu mengakui amaun penuh hutang atau

tuntutan itu, atau walaupun tidak mengakuinya
syarikat itu bersetuju untuk mengadakan baginya,
amaun penuh hutang atau tuntutan itu; atau

(ii) jika syarikat itu tidak mengakui dan tidak bersedia

untuk menyediakan amaun penuh hutang atau
tuntutan itu atau jika amaun itu di luar jangka
atau tidak diputuskan, suatu amaun yang ditetapkan
oleh Mahkamah selepas siasatan dan penghukuman
yang seumpamanya seolah-olah syarikat itu
digulungkan oleh Mahkamah.

(3) Walau apa pun subseksyen (2), Mahkamah boleh, selepas
mengambil kira apa-apa hal keadaan khas mana-mana kes,
mengarahkan semua atau mana-mana peruntukan subseksyen itu
tidak terpakai berkenaan dengan apa-apa kelas pemiutang.


-----

136 _Rang Undang-Undang_

(4) Mahkamah boleh, atas apa-apa terma dan syarat sebagaimana
yang difikirkan patut oleh Mahkamah, membuat suatu perintah
bagi mengesahkan pengurangan itu jika Mahkamah berpuas
hati berkenaan dengan tiap-tiap pemiutang yang di bawah
subseksyen (2) itu berhak untuk membantah, bahawa—

_(a)_ persetujuannya bagi pengurangan itu telah didapatkan;

atau

_(b)_ hutang atau tuntutannya telah dilepaskan, ditentukan atau

dicagarkan.

(5) Suatu perintah yang dibuat di bawah subseksyen (4)
hendaklah menyatakan perkara yang berikut:

_(a)_ amaun modal syer syarikat sebagaimana yang diubah oleh

perintah itu;

_(b)_ bilangan syer yang akan dibahagikan; dan

_(c)_ amaun, jika ada, yang disifatkan dibayar atas setiap syer

pada tarikh perintah itu.

(6) Ketetapan bagi mengurangkan modal syer sebagaimana
yang disahkan oleh perintah Mahkamah itu hendaklah berkuat
kuasa apabila perintah itu diserah simpan dengan Pendaftar.

(7) Notis yang mengesahkan pengurangan modal syer yang
dikeluarkan oleh Pendaftar hendaklah menjadi keterangan muktamad
bahawa semua kehendak Akta ini berkenaan dengan pengurangan
modal syer telah dipatuhi dan bahawa modal syer syarikat adalah
sebagaimana yang dinyatakan dalam perintah itu.

(8) Apabila perintah Mahkamah diserah simpan, butir-butir yang
ditunjukkan dalam perintah itu di bawah subseksyen (5) hendaklah
disifatkan digantikan dengan butir-butir yang bersamaan dalam
perlembagaan, jika ada, dan apa-apa penggantian dan apa-apa
penambahan yang diperintahkan oleh Mahkamah supaya dibuat
kepada nama syarikat hendaklah disifatkan sebagai pengubahan
kepada perlembagaan bagi maksud Akta ini bagi apa-apa tempoh
sebagaimana yang dinyatakan dalam perintah Mahkamah itu.


-----

_Syarikat_ 137

(9) Jika nama mana-mana pemiutang yang berhak untuk
membantah terhadap pengurangan itu tidak dicatatkan dalam
senarai pemiutang disebabkan oleh kejahilannya tentang prosiding
bagi pengurangan atau tentang jenis dan kesan prosiding itu
berkenaan dengan tuntutannya dan selepas pengurangan itu, syarikat
tidak dapat membayar amaun hutang atau tuntutannya mengikut
pengertian peruntukan Akta ini berkenaan dengan penggulungan
oleh Mahkamah—

_(a)_ tiap-tiap orang yang menjadi anggota syarikat pada tarikh

penyerahsimpanan salinan perintah bagi pengurangan
itu adalah bertanggungan untuk menyumbang bagi
pembayaran hutang atau tuntutan itu suatu amaun yang
tidak melebihi amaun yang dia sepatutnya bertanggungan
untuk menyumbang jika syarikat telah mula digulungkan
pada hari sebelum tarikh penyerahsimpanan salinan
perintah pengurangan itu; dan

_(b)_ jika syarikat digulungkan, atas permohonan mana-mana

pemiutang itu dan apabila terbukti kejahilannya mengenai
prosiding bagi pengurangan atau mengenai jenis dan kesan
prosiding itu berkenaan dengan tuntutannya, Mahkamah
boleh, jika difikirkannya patut oleh Mahkamah—

(i) menetapkan sewajarnya suatu senarai orang yang

bertanggungan untuk menyumbang; dan

(ii) membuat dan menguatkuasakan panggilan dan

perintah ke atas penyumbang yang ditetapkan dalam
senarai itu seolah-olah orang yang bertanggungan
untuk menyumbang ialah penyumbang biasa dalam
suatu penggulungan.

(10) Hak penyumbang tidak terjejas walau apa pun pengurangan
modal syer di bawah subseksyen (9).

(11) Seksyen ini tidak terpakai bagi suatu syarikat tidak berhad,
tetapi tiada apa-apa jua dalam Akta ini boleh menghalang syarikat
tidak berhad daripada mengurangkan modal syernya mengikut
apa-apa cara.


-----

138 _Rang Undang-Undang_

(12) Tiap-tiap pegawai syarikat yang—

_(a)_ dengan sengaja menyembunyikan nama mana-mana

pemiutang yang berhak untuk membantah terhadap
pengurangan itu;

_(b)_ dengan sengaja menyalahnyatakan jenis amaun hutang

atau tuntutan mana-mana pemiutang; atau

_(c)_ membantu, menyubahati atau menjadi pihak kepada

mana-mana penyembunyian atau salah nyataan
sedemikian,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau didenda
tidak melebihi tiga juta ringgit atau kedua-duanya.

**Pengurangan modal syer oleh syarikat persendirian atau**
**syarikat awam**

**117. (1) Sesuatu syarikat boleh mengurangkan modal syernya**
melalui suatu ketetapan khas jika syarikat itu—

_(a)_ menghantar suatu notis kepada Ketua Pengarah Lembaga

Hasil Dalam Negeri yang disebut dalam seksyen 134
Akta Cukai Pendapatan 1967 [Akta 53] dan Pendaftar
dalam masa tujuh hari dari tarikh ketetapan itu yang
menyatakan bahawa ketetapan telah diluluskan dan
mengandungi teks ketetapan dan tarikh ketetapan; dan

_(b)_ memenuhi kehendak kesolvenan di bawah subseksyen (3).

(2) Ketetapan dan pengurangan modal syer itu hendaklah
berkuat kuasa mengikut seksyen 119.

(3) Syarikat memenuhi kehendak kesolvenan jika—

_(a)_ semua pengarah syarikat membuat suatu pernyataan

kesolvenan berhubung dengan pengurangan modal
syer;


-----

_Syarikat_ 139

_(b)_ pernyataan itu dibuat—

(i) dalam hal suatu syarikat persendirian, dalam

tempoh empat belas hari yang berakhir pada tarikh
ketetapan itu tetapi hendaklah dalam masa yang
mematuhi subseksyen (5); atau

(ii) dalam hal suatu syarikat awam, dalam tempoh

dua puluh satu hari yang berakhir pada tarikh
ketetapan itu tetapi hendaklah dalam masa yang
mematuhi subseksyen (6); dan

_(c) suatu salinan pernyataan kesolvenan diserah simpan dengan_

Pendaftar bersama dengan notis yang dikehendaki untuk
diserah simpan di bawah perenggan (1)(a).

(4) Walau apa pun subseksyen (1), suatu syarikat tidak perlu
memenuhi kehendak kesolvenan jika pengurangan modal syer
hanya semata-mata dengan cara pembatalan mana-mana modal
syer berbayar yang hilang atau tidak diwakili oleh aset yang ada.

(5) Tertakluk kepada subseksyen (4), suatu syarikat persendirian
hendaklah—

_(a)_ jika ketetapan bagi mengurangkan modal syer itu ialah

ketetapan khas yang hendaklah diluluskan melalui
ketetapan bertulis, memastikan bahawa tiap-tiap salinan
ketetapan yang disampaikan itu disertakan dengan suatu
salinan pernyataan kesolvenan; atau

_(b)_ jika ketetapan bagi mengurangkan modal syer itu ialah

ketetapan khas yang hendaklah diluluskan dalam mesyuarat
agung, membuat pernyataan kesolvenan itu atau salinan
pernyataan kesolvenan itu tersedia bagi pemeriksaan oleh
anggota sepanjang mesyuarat itu; dan

_(c)_ membuat pernyataan kesolvenan atau salinan pernyataan

kesolvenan itu tersedia di pejabat berdaftar syarikat bagi
pemeriksaan oleh mana-mana pemiutang syarikat tanpa
dikenakan bayaran bagi tempoh enam minggu dari tarikh
ketetapan itu.


-----

140 _Rang Undang-Undang_

(6) Tertakluk kepada subseksyen (4), suatu syarikat awam
hendaklah—

_(a)_ membuat suatu pernyataan kesolvenan atau salinan

pernyataan kesolvenan itu tersedia bagi pemeriksaan
oleh anggota pada mesyuarat sepanjang mesyuarat yang
ketetapan itu diluluskan; dan

_(b)_ membuat suatu pernyataan kesolvenan atau salinan

pernyataan kesolvenan itu tersedia di pejabat berdaftar
syarikat itu bagi pemeriksaan oleh mana-mana pemiutang
syarikat tanpa dikenakan bayaran bagi tempoh enam
minggu mulai dari tarikh ketetapan itu.

(7) Tiap-tiap pegawai syarikat yang melanggar subseksyen (5)
atau (6) melakukan suatu kesalahan.

(8) Walau apa pun subseksyen (7), ketetapan itu tidak menjadi
tidak sah hanya menurut kuasa suatu pelanggaran terhadap
subseksyen (5) atau (6).

(9) Mana-mana kehendak di bawah perenggan (3)(c), (5)(c) atau
(6)(b) terhenti mempunyai kesan jika ketetapan itu dibatalkan.

(10) Syarikat hendaklah mengiklankan notis mengenai
pengurangan modal syer dalam satu surat khabar yang diedarkan
secara meluas di Malaysia dalam bahasa kebangsaan dan dalam
satu surat khabar yang diedarkan secara meluas di Malaysia
dalam bahasa Inggeris tidak lewat daripada tujuh hari dari tarikh
kelulusan ketetapan khas itu.

(11) Syarikat dan tiap-tiap pegawai yang melanggar
subseksyen (10) melakukan suatu kesalahan.

**Hak pemiutang untuk membantah pengurangan modal syer**
**oleh syarikat**

**118. (1) Seksyen ini hendaklah terpakai bagi suatu syarikat yang**
telah meluluskan suatu ketetapan khas bagi mengurangkan modal
syer di bawah seksyen 117.


-----

_Syarikat_ 141

(2) Mana-mana pemiutang syarikat boleh memohon kepada
Mahkamah bagi ketetapan itu dibatalkan dalam masa enam minggu
dari tarikh ketetapan itu.

(3) Subseksyen (2) hendaklah terpakai bagi pemiutang
syarikat yang berhak terhadap apa-apa hutang atau tuntutan yang
boleh diterima sebagai bukti terhadap syarikat itu pada tarikh
permohonannya kepada Mahkamah jika tarikh itu ialah tarikh
permulaan kuat kuasa penggulungan syarikat.

(4) Apabila suatu permohonan dibuat di bawah subseksyen (2)—

_(a)_ pemiutang hendaklah dengan seberapa segera yang

mungkin menyampaikan permohonan itu kepada
syarikat; dan

_(b)_ syarikat hendaklah dengan seberapa segera yang mungkin

memberikan kepada Pendaftar suatu notis mengenai
permohonan itu.

**Kedudukan pada akhir tempoh bantahan oleh pemiutang**

**119. (1) Jika tiada permohonan bagi pembatalan ketetapan**
dibuat di bawah subseksyen 118(2) bagi pengurangan modal
syer itu berkuat kuasa, syarikat hendaklah menyerah simpan
dengan Pendaftar selepas berakhirnya tempoh enam minggu,
dan sebelum berakhirnya tempoh lapan minggu, dari tarikh
ketetapan itu—

_(a)_ suatu salinan ketetapan itu;

_(b)_ suatu salinan pernyataan kesolvenan di bawah subseksyen

117(3), jika berkenaan;

_(c)_ suatu pernyataan yang dibuat oleh pengarah yang

mengesahkan bahawa kehendak di bawah subsekyen 117(1)
dan kehendak kesolvenan di bawah subseksyen 117(3), jika
berkenaan, telah dipatuhi, dan bahawa tiada permohonan
bagi pembatalan ketetapan itu telah dibuat; dan

_(d)_ suatu salinan notis mengenai pengurangan modal syer

yang disebut dalam subseksyen 117(10).


-----

142 _Rang Undang-Undang_

(2) Jika satu atau lebih permohonan bagi pembatalan ketetapan itu
yang dibuat di bawah subseksyen 118(2) dibuat bagi pengurangan
modal syer itu berkuat kuasa, prosiding bagi semua permohonan
itu yang telah dihentikan kerana ditolak, ditarik balik atau
dihentikan oleh apa-apa sebab yang dibenarkan oleh Pendaftar,
syarikat hendaklah menyerah simpan dengan Pendaftar dalam masa
empat belas hari bermula dari tarikh permohonan yang terakhir
itu ditolak, ditarik balik atau selainnya dihentikan—

_(a)_ suatu pernyataan yang dibuat oleh pengarah yang

mengesahkan bahawa kehendak di bawah subseksyen
117(1), kehendak kesolvenan di bawah subseksyen
117(3), jika berkenaan, dan subseksyen 117(5) atau (6),
mengikut mana-mana yang berkenaan, telah dipatuhi, dan
bahawa permohonan itu telah ditolak, ditarik balik atau
dihentikan oleh apa-apa sebab yang boleh dibenarkan
oleh Pendaftar atau tanpa penentuan;

_(b)_ berhubung dengan setiap permohonan yang telah ditolak

oleh Mahkamah, suatu salinan perintah Mahkamah yang
menolak permohonan itu; dan

_(c)_ suatu notis yang mengandungi maklumat yang berhubungan

dengan pengurangan modal syer itu.

(3) Pengurangan modal syer hendaklah berkuat kuasa apabila
Pendaftar merekodkan maklumat yang diserah simpan dengannya
dalam daftar yang bersesuaian.

(4) Suatu notis yang mengesahkan pengurangan modal syer
yang dikeluarkan oleh Pendaftar hendaklah menjadi keterangan
muktamad bahawa semua kehendak Akta ini berkenaan dengan
pengurangan modal syer telah dipatuhi dan bahawa modal syer
syarikat adalah sebagaimana yang dinyatakan dalam perintah itu.

**Kuasa Mahkamah berhubung dengan bantahan oleh pemiutang**

**120. (1) Suatu permohonan oleh pemiutang di bawah seksyen 118**
hendaklah ditentukan oleh Mahkamah mengikut seksyen ini.

(2) Mahkamah hendaklah membuat suatu perintah untuk
membatalkan ketetapan jika, semasa permohonan itu dipertimbangkan,
ketetapan itu masih belum dibatalkan sebelumnya, apa-apa hutang


-----

_Syarikat_ 143

atau tuntutan yang menjadi asas kepada permohonan itu masih
tertunggak dan Mahkamah berpuas hati bahawa—

_(a)_ hutang atau tuntutan itu tidak bercagar dan pemohon

tidak mempunyai perlindungan lain yang mencukupi
bagi hutang atau tuntutan itu; dan

_(b)_ tidak menjadi hal bahawa cagaran atau perlindungan lain

itu perlu memandangkan aset yang akan dipunyai oleh
syarikat selepas pengurangan itu.

(3) Jika Mahkamah tidak berpuas hati untuk membuat suatu
perintah di bawah subseksyen (2), Mahkamah boleh menolak
permohonan itu.

(4) Jika Mahkamah membuat suatu perintah di bawah
subseksyen (2), syarikat hendaklah menyerah simpan salinan
perintah itu dengan Pendaftar dalam masa empat belas hari dari
tarikh perintah itu dibuat.

(5) Bagi maksud seksyen ini—

_(a)_ suatu hutang adalah tertunggak jika hutang itu belum

dilepaskan; dan

_(b)_ sesuatu tuntutan adalah tertunggak jika ia belum ditamatkan.

(6) Syarikat dan tiap-tiap pegawai syarikat yang melanggar
subseksyen (4) melakukan suatu kesalahan.

**Kesalahan kerana membuat pernyataan tidak berasas atau**
**palsu**

**121. Seseorang pengarah yang membuat suatu pernyataan**
di bawah perenggan 119(2)(a) melakukan suatu kesalahan jika
pernyataan itu—

_(a)_ palsu; atau

_(b)_ tidak dipercayai olehnya sebagai benar,

dan boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi tiga juta ringgit
atau kedua-duanya.


-----

144 _Rang Undang-Undang_

**Liabiliti anggota atas syer yang dikurangkan**

**122. Jika modal syer sesuatu syarikat dikurangkan di bawah mana-**
mana peruntukan Subpenggal ini, seseorang anggota syarikat yang
terdahulu atau sekarang tidak bertanggungan berkenaan dengan
harga pengeluaran mana-mana syer bagi apa-apa panggilan atau
sumbangan yang lebih besar daripada perbezaan, jika ada, antara—

_(a)_ harga keluaran syer itu; dan

_(b)_ agregat amaun berbayar ke atas syer itu, jika ada, dengan

amaun yang dikurangkan atas syer itu.

Subpenggal 5

_Bantuan oleh Syarikat bagi Pembelian Syernya Sendiri_

**Bantuan kewangan oleh syarikat dalam urus niaga syernya,**
**dsb.**

**123. (1) Melainkan jika diperuntukkan selainnya dalam Akta**
ini, sesuatu syarikat tidak boleh memberikan apa-apa bantuan
kewangan, sama ada secara langsung atau tidak langsung dan
sama ada melalui suatu pinjaman, jaminan atau penyediaan
cagaran atau selainnya, bagi maksud atau berkaitan dengan suatu
pembelian atau langganan yang dibuat atau yang hendak dibuat
oleh mana-mana orang atau bagi—

_(a)_ apa-apa syer dalam syarikat itu; atau

_(b)_ dalam hal jika syarikat ialah suatu subsidiari, apa-apa syer

dalam syarikat pemegangannya, atau mengikut apa-apa
cara membeli, berurus niaga atau memberi pinjaman
wang atas syernya sendiri.

(2) Melainkan jika diperuntukkan selainnya oleh Akta ini,
sesuatu syarikat tidak boleh memberikan bantuan kewangan secara
langsung atau tidak langsung bagi maksud mengurangkan atau
melepaskan liabiliti, jika—

_(a)_ seseorang telah memperoleh syer dalam syarikat itu atau

syarikat pemegangannya; dan

_(b)_ liabiliti itu telah ditanggung oleh mana-mana orang bagi

maksud pemerolehan syer.


-----

_Syarikat_ 145

(3) Mana-mana pegawai yang melanggar subseksyen (1)
atau (2) melakukan suatu kesalahan dan boleh, apabila disabitkan,
didenda tidak melebihi tiga juta ringgit atau dipenjarakan selama
tempoh tidak melebihi lima tahun atau kedua-duanya.

(4) Jika seseorang disabitkan atas suatu kesalahan di bawah
seksyen ini dan Mahkamah, yang dengannya orang itu disabitkan
berpuas hati bahawa syarikat itu atau seorang yang lain telah
menanggung kerugian atau kerosakan akibat pelanggaran kesalahan
itu, Mahkamah boleh, sebagai tambahan kepada mengenakan
suatu penalti di bawah subseksyen (3), memerintahkan orang
yang disabitkan itu membayar pampasan kepada syarikat itu
atau orang itu, mengikut mana-mana yang berkenaan, apa-apa
amaun yang boleh ditentukan oleh Mahkamah, dan perintah itu
bolehlah dikuatkuasakan seolah-olah perintah itu merupakan suatu
penghakiman Mahkamah.

(5) Tiada apa-apa jua dalam seksyen ini boleh menghalang
syarikat itu atau mana-mana orang daripada mendapatkan balik
amaun bagi apa-apa pinjaman yang dibuat dengan melanggar
seksyen ini atau apa-apa amaun yang baginya syarikat itu atau
mana-mana orang itu bertanggungan sama ada atas apa-apa bantuan
kewangan yang diberikan atau di bawah apa-apa jaminan yang
dibuat atau berkenaan dengan apa-apa cagaran yang disediakan
yang berlanggaran dengan seksyen ini.

**Akibat kegagalan mematuhi Subpenggal ini**

**124. Jika sesuatu syarikat memberikan bantuan kewangan yang**
melanggar Subpenggal ini, kesahan bantuan kewangan itu dan
apa-apa kontrak atau transaksi yang berkaitan dengannya tidak
terjejas hanya oleh sebab pelanggaran itu.

**Kecualian am**

**125. Seksyen 123 tidak melarang—**

_(a)_ pemberian pinjaman wang oleh syarikat dalam perjalanan

biasa perniagaannya jika pemberian pinjaman wang itu
adalah sebahagian daripada perniagaan biasa sesuatu
syarikat;


-----

146 _Rang Undang-Undang_

_(b)_ peruntukan oleh sesuatu syarikat, mengikut apa-apa

skim yang sedang berkuat kuasa, wang untuk membeli
atau melanggan syer berbayar penuh dalam syarikat
itu atau syarikat pemegangannya, iaitu pembelian atau
langganan oleh pemegang amanah atau bagi syer yang
akan dipegang oleh atau bagi faedah pekerja syarikat
atau subsidiari syarikat, termasuk mana-mana pengarah
yang memegang suatu pekerjaan atau jawatan bergaji
dalam syarikat atau subsidiari itu;

_(c)_ pemberian bantuan kewangan oleh syarikat kepada

seseorang, selain pengarah, bona fide dalam penggajian
syarikat atau subsidiari syarikat dengan tujuan untuk
membolehkan orang itu membeli syer berbayar penuh
dalam syarikat itu atau syarikat pemegangannya untuk
dipegang oleh orang itu secara pemunyaan benefisial;
atau

_(d)_ pembuatan sesuatu pinjaman atau pemberian sesuatu

jaminan atau penyediaan sesuatu cagaran berkaitan dengan
satu atau lebih pinjaman yang dibuat oleh seorang atau
lebih daripada seorang yang lain oleh syarikat dalam
perjalanan biasa perniagaannya jika aktiviti syarikat itu
dikawal selia oleh mana-mana undang-undang bertulis
yang berhubungan dengan perbankan, insurans atau takaful
atau yang tertakluk kepada pengawasan Suruhanjaya
Sekuriti dan jika—

(i) pemberian pinjaman wang atau pemberian jaminan

atau penyediaan cagaran itu berkaitan dengan
pinjaman yang dibuat oleh orang lain, dilakukan
dalam urusan aktiviti itu; dan

(ii) pinjaman yang dibuat oleh syarikat itu, atau,

jika jaminan diberikan atau cagaran disediakan
berkenaan dengan sesuatu pinjaman, pinjaman itu
dibuat mengikut terma perdagangan biasa mengenai
kadar faedah atau pulangan, terma pembayaran
balik jumlah pokok dan pembayaran faedah atau
pulangan.


-----

_Syarikat_ 147

**Bantuan kewangan yang tidak melebihi sepuluh peratus dana**
**pemegang syer**

**126. (1) Seksyen ini tidak terpakai bagi suatu syarikat yang**
syernya disebut di bursa saham.

(2) Suatu syarikat boleh, melalui suatu ketetapan khas, memberikan
bantuan kewangan bagi maksud pemerolehan syer dalam syarikat
atau syarikat pemegangannya atau bagi maksud mengurangkan
atau melepaskan liabiliti yang ditanggung atas pemerolehan itu
jika—

_(a)_ pengarah membuat ketetapan, sebelum bantuan itu diberikan,

bahawa—

(i) syarikat boleh memberikan bantuan itu;

(ii) pemberian bantuan itu adalah demi kepentingan

syarikat; dan

(iii) terma dan syarat yang di bawahnya bantuan itu

hendak diberikan adalah adil dan munasabah
kepada syarikat;

_(b) pada hari yang sama pengarah meluluskan ketetapan itu,_

pengarah-pengarah yang mengundi dengan memihak
kepada ketetapan itu membuat suatu pernyataan kesolvenan
yang mematuhi peruntukan berhubung dengan pemberian
bantuan itu;

_(c)_ agregat amaun bantuan dan apa-apa bantuan kewangan

lain yang diberikan di bawah seksyen ini yang tidak
dibayar balik tidak melebihi sepuluh peratus agregat
amaun yang diterima oleh syarikat berkenaan dengan
pengeluaran syer dan rizab syarikat, sebagaimana yang
agregat amaun itu dizahirkan dalam penyata kewangan
teraudit yang terkini syarikat;

_(d) syarikat itu menerima nilai saksama berkaitan dengan_

pemberian bantuan itu; dan

_(e) bantuan itu diberikan selama tidak lebih daripada dua_

belas bulan selepas hari pernyataan kesolvenan itu dibuat
di bawah perenggan _(b)._


-----

148 _Rang Undang-Undang_

(3) Ketetapan oleh pengarah di bawah perenggan (2)(a) hendaklah
menyatakan alasan penuh bagi keputusan pengarah yang dibuat
di bawah perenggan itu.

(4) Sebutan dalam perenggan (2)(c) mengenai apa-apa bantuan
kewangan lain yang diberikan di bawah seksyen ini yang tidak
dibayar balik termasuk amaun apa-apa bantuan kewangan yang
diberikan dalam bentuk jaminan atau cagaran yang baginya
syarikat itu terus bertanggungan pada masa bantuan kewangan
yang berkenaan diberikan.

(5) Dalam masa empat belas hari selepas memberikan bantuan
kewangan di bawah seksyen ini, syarikat itu hendaklah menghantar
kepada setiap anggota syarikat itu suatu salinan pernyataan
kesolvenan yang dibuat di bawah perenggan (2)(b) dan suatu
notis yang mengandungi maklumat yang berikut:

_(a)_ kelas dan bilangan syer yang berkenaan dengannya bantuan

itu diberikan;

_(b)_ balasan yang dibayar atau kena dibayar bagi syer itu;

_(c)_ nama orang yang menerima bantuan itu dan, jika seorang

yang lain, nama pemunya benefisial syer itu;

_(d)_ jenis, terma dan, jika boleh ditentukan nilainya, amaun

bantuan itu.

(6) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi tiga juta ringgit atau dipenjarakan selama tempoh
tidak melebihi lima tahun atau kedua-duanya dan, dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari kesalahan itu berterusan selepas
sabitan.

**Pembelian oleh syarikat atas syernya sendiri, dsb.**

**127. (1) Walau apa pun seksyen 123, suatu syarikat yang**
syernya disebut di bursa saham boleh membeli syernya sendiri
jika dibenarkan sedemikian oleh perlembagaannya.


-----

_Syarikat_ 149

(2) Suatu syarikat tidak boleh membeli syernya sendiri
melainkan jika—

_(a)_ syarikat itu adalah solven pada tarikh pembelian itu dan

tidak akan menjadi tidak solven dengan menanggung
hutang yang terdapat dalam obligasi untuk membayar
syer yang dibeli sedemikian;

_(b)_ pembelian itu dibuat melalui bursa saham yang padanya

syer syarikat disebut harga dan dengan mengikut kaedahkaedah yang berkaitan bagi bursa saham; dan

_(c)_ pembelian itu dibuat dengan suci hati dan demi kepentingan

syarikat.

(3) Walau apa pun perenggan (2)(b), suatu syarikat boleh
membeli syernya sendiri selain melalui suatu bursa saham jika
pembelian itu—

_(a)_ dibenarkan di bawah kaedah-kaedah yang berkaitan dengan

bursa saham; dan

_(b)_ dibuat dengan mengikut apa-apa kehendak sebagaimana

yang ditentukan oleh bursa saham.

(4) Jika suatu syarikat telah membeli syernya sendiri,

pengarah syarikat boleh membuat ketetapan—

_(a)_ untuk membatalkan syer yang dibeli sedemikian;

_(b)_ untuk memegang simpan syer yang dibeli sedemikian

dalam perbendaharaan yang disebut sebagai “syer
perbendaharaan” dalam Akta ini; atau

_(c)_ untuk memegang simpan sebahagian daripada syer yang

dibeli sedemikian sebagai syer perbendaharaan dan
membatalkan syer yang selebihnya.

(5) Syer yang dibeli oleh sesuatu syarikat di bawah seksyen
ini, melainkan jika dipegang dalam perbendaharaan, hendaklah
disifatkan dibatalkan sebaik selepas pembelian itu.


-----

150 _Rang Undang-Undang_

(6) Jika syer dipegang sebagai syer perbendaharaan, syarikat
hendaklah memegang syer itu dalam akaun sekuriti mengikut
kaedah-kaedah yang berkaitan dengan bursa saham atau depositori
pusat sebagaimana yang ditakrifkan dalam seksyen 146, mengikut
mana-mana yang berkenaan.

(7) Jika syer itu dipegang sebagai syer perbendaharaan, pengarah
syarikat boleh—

_(a)_ membahagikan syer perbendaharaan itu sebagai dividen

kepada pemegang syer, dividen itu hendaklah dikenali
sebagai “dividen syer”;

_(b)_ menjual semula syer perbendaharaan itu atau mana-mana

bahagian daripada syer perbendaharaan itu mengikut
kaedah-kaedah yang berkaitan dengan bursa saham;

_(c)_ memindahmilikkan syer itu, atau mana-mana bahagian

daripada syer itu bagi maksud atau di bawah suatu skim
syer pekerja;

_(d)_ memindahmilikkan syer itu, atau mana-mana bahagian

daripada syer itu sebagai balasan pembelian;

_(e)_ membatalkan syer itu atau mana-mana bahagian daripada

syer itu; atau

_(f)_ menjual, memindahmilikkan atau selainnya menggunakan

syer perbendaharaan itu bagi apa-apa maksud lain
sebagaimana yang ditetapkan oleh Menteri melalui
perintah.

(8) Pemegang syer perbendaharaan yang dipegang di bawah
subseksyen (5) tidak boleh memberikan—

_(a)_ hak untuk hadir atau mengundi pada mesyuarat dan apa-apa

yang berupa sebagai penjalanan hak sedemikian adalah
tidak sah; dan

_(b)_ hak untuk menerima dividen atau pengagihan lain, sama

ada dalam bentuk wang tunai atau selainnya, bagi aset
syarikat termasuk apa-apa pembahagian aset apabila
syarikat digulungkan.


-----

_Syarikat_ 151

(9) Apabila syer dipegang sebagai syer perbendaharaan, syer
perbendaharaan itu tidak boleh diambil kira dalam menghitung
bilangan atau peratusan syer atau bagi suatu kelas syer dalam
syarikat bagi apa-apa maksud termasuk, tanpa mengehadkan
keluasan peruntukan ini, peruntukan mana-mana undang-undang
atau kehendak perlembagaan syarikat atau kehendak penyenaraian
suatu bursa saham mengenai pemegangan syer substansial,
pengambilalihan, notis, permintaan mesyuarat, kuorum bagi mesyuarat
dan keputusan undi pada suatu ketetapan dalam mesyuarat.

(10) Jika pengarah memutuskan untuk mengagihkan syer
perbendaharaan sebagai dividen syer, kos syer atas pembelian asal
itu hendaklah digunakan dalam pengurangan dana yang selainnya
tersedia bagi pengagihan sebagai dividen.

(11) Seksyen ini tidak dianggap sebagai menghalang—

_(a)_ suatu pengumpukan syer sebagai syer bonus berbayar

penuh berkenaan dengan syer perbendaharaan; atau

_(b)_ pecah bahagian mana-mana syer perbendaharaan kepada

syer perbendaharaan yang lebih besar bilangannya, atau
penyatuan mana-mana syer perbendaharaan kepada syer
perbendaharaan yang lebih kecil bilangannya.

(12) Dalam hal keadaan yang subseksyen (2) terpakai, manamana syer yang diumpukkan sebagai syer bonus berbayar penuh
berkenaan dengan syer perbendaharaan hendaklah, bagi maksud
Akta ini, dianggap seolah-olah syer itu telah dibeli oleh syarikat
itu pada masa syer itu diumpukkan.

(13) Jika pengarah membuat ketetapan untuk membatalkan
syer yang dibeli sedemikian atau membatalkan mana-mana
syer perbendaharaan, kos syer itu hendaklah digunakan dalam
pengurangan keuntungan yang selainnya tersedia bagi pengagihan
sebagai dividen.

(14) Jika pengarah membuat ketetapan untuk membatalkan
syer yang dibeli sedemikian, atau membatalkan mana-mana syer
perbendaharaan, modal keluaran syarikat hendaklah disusutkan
oleh syer yang dibatalkan sedemikian.


-----

152 _Rang Undang-Undang_

(15) Pembatalan syer yang dibuat di bawah perenggan (4)(a)
atau perenggan (7)(e) tidak boleh disifatkan sebagai pengurangan
modal syer mengikut pengertian Akta ini.

(16) Syarikat hendaklah menyerah simpan dengan Pendaftar
dan bursa saham suatu notis bagi pembelian syer mengikut cara
yang ditentukan oleh Pendaftar dalam masa empat belas hari dari
pembelian syer itu.

(17) Syarikat, tiap-tiap pegawai dan mana-mana orang lain
atau individu yang melanggar subseksyen (2) melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh tidak
melebihi lima tahun atau kedua-duanya.

(18) Syarikat dan tiap-tiap pegawai yang melanggar subseksyen (16)
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari kesalahan itu berterusan selepas
sabitan.

**Opsyen untuk mengambil syer tidak dikeluarkan**

**128. (1) Suatu syarikat awam boleh memberi opsyen kepada**
mana-mana orang untuk mengambil syer tidak dikeluarkan bagi
suatu tempoh yang tidak lebih daripada sepuluh tahun dari tarikh
opsyen itu diberikan.

(2) Subseksyen (1) tidak terpakai dalam apa-apa hal jika
pemegang debentur mempunyai opsyen untuk mengambil syer
syarikat secara penebusan debentur.

**Daftar opsyen untuk mengambil syer tidak dikeluarkan dalam**
**syarikat**

**129. (1) Suatu syarikat hendaklah menyenggara suatu daftar**
opsyen yang diberikan kepada seseorang untuk mengambil syer
yang tidak dikeluarkan dalam syarikat itu.


-----

_Syarikat_ 153

(2) Syarikat boleh, dalam masa empat belas hari dari pemberian
suatu opsyen untuk membeli syer yang tidak dikeluarkan dalam
syarikat itu, mencatatkan ke dalam daftar butir-butir yang berikut:

_(a)_ nama, alamat dan nombor kad pengenalan yang dikeluarkan

di bawah Akta Pendaftaran Negara 1959, atau nombor
pasport atau nombor pengenalan lain dan kewarganegaraan
pemegang opsyen;

_(b)_ tarikh opsyen itu diberikan;

_(c)_ nombor dan perihalan syer yang berkenaan dengannya

opsyen itu diberikan;

_(d)_ tempoh yang dalamnya, masa yang padanya atau keadaan

apabila berlakunya opsyen itu boleh dilaksanakan;

_(e)_ balasan, jika ada, bagi pemberian opsyen itu;

_(f)_ balasan, jika ada, bagi pelaksanaan opsyen itu atau cara

yang balasan itu akan ditentusahkan atau ditentukan;
dan

_(g)_ apa-apa butir lain sebagaimana yang ditentukan oleh

Pendaftar.

(3) Seksyen 50 hingga 55 hendaklah terpakai bagi suatu daftar
yang disimpan di bawah seksyen ini seolah-olah daftar itu ialah
daftar anggota.

(4) Syarikat itu hendaklah menyenggara salinan tiap-tiap surat
cara yang dengannya opsyen untuk mengambil syer dalam syarikat
itu diberikan di tempat yang daftar di bawah seksyen ini disimpan
dan rekod itu hendaklah disifatkan sebagai sebahagian daripada
daftar.

(5) Hak berkenaan dengan opsyen itu tidak terjejas oleh
kegagalan syarikat untuk mematuhi seksyen ini.

(6) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit dan, dalam hal suatu kesalahan
yang berterusan, didenda selanjutnya tidak melebihi satu ringgit
bagi setiap hari kesalahan itu berterusan selepas sabitan.


-----

154 _Rang Undang-Undang_

**Kuasa syarikat untuk membayar faedah daripada modal**
**dalam hal tertentu**

**130. (1) Jika mana-mana syer syarikat dikeluarkan bagi maksud**
mendapatkan wang untuk menanggung perbelanjaan bagi pembinaan
apa-apa kerja atau bangunan atau penyediaan apa-apa loji yang
tidak boleh memberikan keuntungan bagi tempoh yang panjang,
syarikat boleh membayar faedah atau pulangan atas amaun modal
syer itu sebagai berbayar pada masa ini dan mengenakan faedah
atau pulangan yang dibayar atas modal syer itu sebagai sebahagian
daripada kos pembinaan atau penyediaan itu.

(2) Bagi maksud subseksyen (1)—

_(a)_ pembayaran tidak boleh dibuat melainkan jika pembayaran

itu dibenarkan oleh perlembagaan atau oleh ketetapan
khas dan diluluskan oleh Mahkamah;

_(b)_ pembayaran hendaklah hanya dibuat bagi apa-apa

tempoh yang ditentukan oleh Mahkamah tidak melebihi
dua belas bulan selepas kerja atau bangunan itu telah
sebenarnya disiapkan atau loji itu disediakan;

_(c)_ kadar faedah atau pulangan tidak boleh melebihi lima

peratus setahun atau apa- apa kadar lain yang ditetapkan
pada masa ini; dan

_(d)_ pembayaran faedah atau pulangan tidak berkuat kuasa

sebagai suatu pengurangan amaun berbayar ke atas syer
yang berkenaan dengannya faedah itu dibayar.

(3) Sebelum meluluskan apa-apa pembayaran di bawah
perenggan (2)(a), Mahkamah boleh, atas perbelanjaan syarikat—

_(a)_ melantik seseorang untuk menyiasat dan melaporkan hal

keadaan kes itu; dan

_(b)_ menghendaki syarikat untuk memberikan jaminan bagi

pembayaran kos siasatan itu.


-----

_Syarikat_ 155

Subpenggal 6

_Dividen_

**Pengagihan daripada keuntungan**

**131. (1) Tertakluk kepada seksyen 132, suatu syarikat hanya**
boleh membuat pengagihan kepada pemegang syer daripada
keuntungan yang ada bagi syarikat itu jika syarikat menjadi
solven.

(2) Syarikat, tiap-tiap pegawai dan mana-mana orang lain atau
individu yang melanggar seksyen ini melakukan suatu kesalahan
dan boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi tiga juta ringgit
atau kedua-duanya.

**Pengagihan hanya jika syarikat solven**

**132. (1) Sebelum sesuatu pengagihan dibuat oleh syarikat kepada**
mana-mana pemegang syer, pengagihan itu hendaklah dibenarkan
oleh pengarah syarikat.

(2) Pengarah boleh membenarkan suatu pengagihan dibuat
pada bila-bila masa dan mengikut apa-apa amaun sebagaimana
yang didapati sesuai oleh pengarah, jika pengarah berpuas
hati bahawa syarikat itu akan menjadi solven sebaik selepas
pengagihan itu.

(3) Bagi maksud seksyen ini, syarikat dianggap sebagai solven
jika syarikat itu berupaya untuk membayar hutangnya jika dan
apabila hutang itu menjadi kena dibayar dalam masa dua belas
bulan selepas pengagihan dibuat.

(4) Jika, selepas pengagihan dibenarkan dan sebelum ia dibuat,
pengarah tidak berpuas hati atas alasan yang munasabah bahawa
syarikat itu akan menjadi solven sebaik selepas pengagihan dibuat,
pengarah itu hendaklah mengambil segala langkah yang perlu
untuk menghalang pengagihan itu daripada dibuat.


-----

156 _Rang Undang-Undang_

(5) Tanpa menjejaskan apa-apa liabiliti lain, tiap-tiap pengarah
atau pegawai syarikat itu yang dengan sengaja membayar atau
mengizinkan supaya dibayar atau memberi kuasa pembayaran
apa-apa pengagihan yang tidak wajar atau menyalahi undangundang boleh, apabila disabitkan, dipenjarakan selama tempoh
tidak melebihi lima tahun atau didenda tidak melebihi tiga juta
ringgit atau kedua-duanya.

**Mendapatkan balik pengagihan**

**133. (1) Syarikat boleh mendapatkan balik daripada pemegang**
syer apa-apa amaun pengagihan yang dibayar kepada pemegang
syer yang melebihi nilai apa-apa pengagihan yang telah dibuat
dengan sepatutnya, melainkan jika pemegang syer itu—

_(a)_ telah menerima pengagihan itu dengan suci hati; dan

_(b)_ tidak mengetahui bahawa syarikat itu tidak memenuhi

ujian kesolvenan sebagaimana yang dikehendaki di bawah
subseksyen 132(3).

(2) Tiap-tiap pengarah atau pengurus suatu syarikat yang
dengan sengaja membayar atau mengizinkan supaya dibayar
apa-apa dividen yang melanggar seksyen 131 atau 132, yang dia
tahu bukan daripada keuntungan hendaklah juga bertanggungan
kepada syarikat setakat lebihan amaun nilai apa-apa pengagihan
dividen yang telah dibuat dengan sepatutnya.

(3) Jika keseluruhan amaun itu didapatkan daripada seorang
pengarah atau pengurus, pengarah atau pengurus itu boleh
mendapatkan balik sumbangan terhadap mana-mana orang lain
yang bertanggungan yang telah mengarahkan atau bersetuju dengan
pembayaran itu.

(4) Liabiliti yang dikenakan ke atas mana-mana orang
di bawah seksyen ini tidak boleh diberikan atau diserahkan kepada
wasinya, pentadbir harta pusakanya atau mana-mana orang selepas
kematiannya.


-----

_Syarikat_ 157

Subpenggal 7

_Pemegangan Syer Substansial_

**Pemakaian dan tafsiran**

**134. (1) Seksyen ini tidak menjejaskan kuat kuasa mana-mana**
peruntukan lain Akta ini.

(2) Dalam Subpenggal ini, sebutan mengenai suatu syarikat
ialah sebutan mengenai—

_(a)_ suatu syarikat yang syernya atau mana-mana syernya

disebut di bursa saham;

_(b)_ suatu syarikat awam yang syernya tidak disebut di bursa

saham;

_(c)_ suatu pertubuhan perbadanan yang diperbadankan

di Malaysia, yang diisytiharkan oleh Menteri melalui
pemberitahuan dalam Warta sebagai suatu syarikat bagi
maksud Subpenggal ini; atau

_(d)_ suatu badan, yang bukan pertubuhan perbadanan yang

dibentuk di Malaysia, yang pada masa ini diisytiharkan
oleh Menteri melalui pemberitahuan dalam Warta, sebagai
suatu syarikat bagi maksud Subpenggal ini.

(3) Menteri boleh mengubah atau membatalkan sesuatu
pemberitahuan yang disiarkan di bawah subseksyen (2) melalui
pemberitahuan dalam _Warta._

(4) Berhubung dengan suatu syarikat, keseluruhan atau suatu
bahagian daripada modal syer yang terdiri daripada saham, suatu
kepentingan bagi seseorang dalam mana-mana saham itu hendaklah
disifatkan sebagai suatu kepentingan dalam syer keluaran dalam
syarikat itu yang mempunyai amaun yang sama dengan amaun
saham itu dan padanya terikat hak yang sama dengan hak yang
terikat pada saham itu.

(5) Sebutan mengenai takrif “syer mengundi” bagi pertubuhan
perbadanan dalam subseksyen 2(1) termasuk sebutan mengenai
suatu badan yang disebut dalam perenggan (2)(d).


-----

158 _Rang Undang-Undang_

**Orang yang bertanggungan untuk mematuhi Subpenggal**

**135. (1) Obligasi untuk mematuhi Subpenggal ini terpakai bagi—**

_(a)_ seorang orang sebenar, sama ada pemastautin atau bukan

pemastautin di Malaysia atau sama ada warganegara
Malaysia atau bukan warganegara; dan

_(b)_ suatu pertubuhan perbadanan, sama ada diperbadankan

atau yang menjalankan perniagaan di Malaysia atau
selainnya.

(2) Subpenggal ini terpakai bagi perbuatan yang dilakukan atau
ditinggalkan daripada dilakukan di luar Malaysia.

**Pemegangan syer substansial dan pemegang syer substansial**

**136. (1) Bagi maksud Subpenggal ini, seseorang mempunyai**
pemegangan syer substansial dalam suatu syarikat—

_(a)_ jika orang itu mempunyai kepentingan dalam satu atau

lebih syer mengundi dalam syarikat dan bilangan atau
agregat bilangan syer itu tidak kurang daripada lima
peratus jumlah keseluruhan bilangan syer mengundi yang
dimasukkan dalam syarikat itu; atau

_(b)_ suatu syarikat yang modal syernya dibahagikan kepada—

(i) dua atau lebih kelas syer, jika orang itu mempunyai

kepentingan dalam satu atau lebih syer mengundi
yang termasuk dalam satu daripada kelas itu; dan

(ii) bilangan atau agregat bilangan syer itu tidak

kurang daripada lima peratus agregat bilangan
jumlah keseluruhan semua syer mengundi yang
dimasukkan dalam kelas syer itu.

(2) Seseorang yang mempunyai pemegangan syer substansial
dalam suatu syarikat ialah pemegang syer substansial dalam
syarikat itu.


-----

_Syarikat_ 159

**Pemegang syer substansial hendaklah memberitahu syarikat**
**mengenai kepentingannya**

**137. (1) Seorang pemegang syer substansial dalam suatu syarikat**
hendaklah memberikan notis secara bertulis kepada syarikat itu
jika dia mempunyai apa-apa kepentingan yang berkaitan dengan
mana-mana syer tertentu.

(2) Notis itu hendaklah—

_(a)_ mengandungi nama, kewarganegaraan, alamat dan butir
butir penuh tentang syer mengundi yang pemegang syer
substansial itu mempunyai suatu kepentingan; dan

_(b)_ termasuk, melainkan jika kepentingan itu tidak boleh

dikaitkan dengan suatu syer tertentu—

(i) nama orang yang didaftarkan sebagai pemegang

syer; dan

(ii) butir-butir penuh dan hal keadaan yang menyebabkan

pemegang syer substansial itu mempunyai
kepentingan.

(3) Pemegang syer substansial hendaklah memberikan notis
yang disebut dalam subseksyen (1) kepada syarikat—

_(a)_ dalam hal suatu syarikat yang syernya disebut harga

di suatu bursa saham, dalam masa tiga hari selepas orang
itu menjadi pemegang syer substansial; atau

_(b)_ dalam mana-mana hal lain, dalam masa lima hari selepas

orang itu menjadi pemegang syer substansial.

(4) Notis hendaklah diberikan walaupun orang itu terhenti
menjadi pemegang syer substansial sebelum habisnya tempoh
yang disebut dalam subseksyen (2).

(5) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi satu juta ringgit dan, dalam hal suatu kesalahan yang
berterusan, didenda selanjutnya tidak melebihi satu ribu ringgit
bagi setiap hari kesalahan itu dilakukan selepas sabitan.


-----

160 _Rang Undang-Undang_

**Pemegang syer substansial hendaklah memberitahu syarikat**
**tentang perubahan kepentingannya**

**138. (1) Pemegang syer substansial hendaklah memberikan**
notis secara bertulis kepada syarikat jika terdapat perubahan
kepentingannya dalam syer mengundi syarikat itu—

_(a)_ dalam hal suatu syarikat yang syernya disebut di bursa

saham, dalam masa tiga hari selepas tarikh pertukaran
itu; atau

_(b)_ dalam mana-mana hal lain, dalam masa lima hari selepas

pertukaran itu.

(2) Notis di bawah subseksyen (1) hendaklah mengandungi—

_(a)_ nama dan butir-butir penuh pemegang syer substansial

itu; dan

_(b)_ tarikh dan hal keadaan yang menyebabkan pertukaran itu

berlaku.

(3) Bagi maksud subseksyen (1), jika pemegang syer substansial
dalam syarikat memperoleh atau melupuskan syer mengundi dalam
syarikat itu, perolehan atau pelupusan itu hendaklah disifatkan
sebagai pertukaran dalam kepentingan pemegang syer substansial
dalam syer mengundi syarikat itu.

(4) Mana-mana pemegang syer substansial yang melanggar
seksyen ini melakukan suatu kesalahan dan boleh, apabila
disabitkan, didenda tidak melebihi satu juta ringgit dan, dalam
hal suatu kesalahan yang berterusan, didenda selanjutnya tidak
melebihi satu ribu ringgit bagi setiap hari kesalahan itu dilakukan
selepas sabitan.

**Orang yang terhenti menjadi pemegang syer substansial**
**hendaklah memberitahu syarikat**

**139. (1) Seseorang hendaklah memberikan notis secara bertulis**
kepada syarikat jika dia terhenti menjadi pemegang syer substansial
dalam syarikat—

_(a)_ dalam hal suatu syarikat yang syernya disebut di bursa

saham, dalam masa tiga hari selepas orang itu terhenti
menjadi pemegang syer substansial; atau


-----

_Syarikat_ 161

_(b)_ dalam mana-mana hal lain, dalam masa lima hari selepas

orang itu terhenti menjadi pemegang syer substansial.

(2) Notis itu hendaklah mengandungi—

_(a)_ nama dan tarikh orang itu terhenti menjadi pemegang

syer substansial; dan

_(b)_ butir-butir penuh hal keadaan yang menyebabkan orang

itu terhenti menjadi pemegang syer substansial.

(3) Mana-mana pemegang syer substansial yang melanggar
seksyen ini melakukan suatu kesalahan dan boleh, apabila
disabitkan, didenda tidak melebihi satu juta ringgit, dan dalam
hal suatu kesalahan yang berterusan, didenda selanjutnya tidak
melebihi satu ribu ringgit bagi setiap hari kesalahan itu dilakukan
selepas sabitan.

**Sebutan mengenai pengendalian kepentingan dalam syer**

**140. Hal keadaan yang dikehendaki untuk dinyatakan dalam**
suatu notis di bawah seksyen 137, 138 atau 139 termasuk hal
keadaan yang oleh sebabnya dengan mengambil kira pengendalian
kepentingan dalam syer—

_(a)_ seseorang mempunyai kepentingan dalam syer mengundi;

_(b)_ suatu pertukaran telah berlaku dalam kepentingan dalam

syer mengundi; atau

_(c)_ seseorang terhenti menjadi pemegang syer substansial

dalam syarikat,

masing-masingnya.

**Salinan notis hendaklah disampaikan kepada Pendaftar**

**141. Seseorang yang memberikan suatu notis di bawah seksyen 137,**
138 atau 139 kepada suatu syarikat yang disebut dalam
perenggan 134(2)(a) hendaklah menyampaikan salinan notis itu
kepada Pendaftar pada hari orang itu memberikan notis itu.


-----

162 _Rang Undang-Undang_

**Notis kepada bukan pemastautin**

**142. (1) Seseorang yang memegang syer mengundi dalam suatu**
syarikat, iaitu syer mengundi yang seorang bukan pemastautin
mempunyai kepentingan hendaklah—

_(a)_ memberikan suatu notis kepada bukan pemastautin itu

mengikut bentuk dan cara sebagaimana yang ditentukan
oleh Pendaftar; atau

_(b)_ jika orang itu mengetahui atau mempunyai alasan yang

munasabah untuk mempercayai bahawa kepentingan bukan
pemastautin dalam syer itu merupakan suatu kepentingan
yang dipegang oleh bukan pemastautin itu bagi seorang
yang lain—

(i) memberikan suatu notis kepada bukan pemastautin

itu mengikut bentuk dan cara yang ditentukan
oleh Pendaftar; dan

(ii) mengarahkan bukan pemastautin itu untuk

memberikan notis atau salinan notis itu kepada
orang yang lain itu.

(2) Notis hendaklah diberikan oleh orang itu dalam masa
empat belas hari dari tarikh dia menjadi pemegang syer mengundi.

(3) Dalam seksyen ini, “bukan pemastautin” ertinya seseorang
yang tidak bemastautin di Malaysia atau suatu pertubuhan
perbadanan yang tidak diperbadankan di Malaysia.

(4) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi satu juta ringgit dan, dalam hal suatu kesalahan yang
berterusan, didenda selanjutnya tidak melebihi satu ribu ringgit
bagi setiap hari kesalahan itu dilakukan selepas sabitan.

**Pendaftar boleh melanjutkan masa bagi pemberian notis**
**di bawah Subpenggal ini**

**143. (1) Pendaftar boleh, mengikut budi bicaranya, melanjutkan**
masa bagi pemberian notis dalam Subpenggal ini atas permohonan
orang yang dikehendaki untuk memberikan notis itu.


-----

_Syarikat_ 163

(2) Walaupun tempoh yang disebut dalam subseksyen (1) telah
habis, Pendaftar boleh menjalankan kuasanya untuk melanjutkan
seterusnya masa bagi pemberian notis oleh orang itu.

**Syarikat hendaklah menyimpan dan menyenggara daftar**
**pemegang syer substansial**

**144. (1) Syarikat hendaklah menyimpan suatu daftar dan hendaklah**
dengan serta-merta mencatatkan—

_(a)_ nama orang dengan mengikut susunan abjad yang

daripadanya syarikat itu menerima suatu notis di bawah
seksyen 137 dan maklumat yang diberikan dalam notis
itu bersetentangan dengan setiap nama yang dicatatkan
dalam daftar itu; dan

_(b)_ maklumat yang diberikan dalam notis itu jika syarikat

menerima suatu notis di bawah seksyen 138 atau 139.

(2) Daftar itu hendaklah disimpan di pejabat berdaftar syarikat itu
dan hendaklah dibuka bagi pemeriksaan oleh mana-mana anggota
syarikat tanpa dikenakan bayaran dan oleh mana-mana orang
lain apabila dibayar sepuluh ringgit bagi setiap pemeriksaan atau
apa-apa jumlah yang lebih kurang sebagaimana yang dikehendaki
oleh syarikat.

(3) Pendaftar boleh pada bila-bila masa secara bertulis
menghendaki syarikat untuk memberikan kepadanya salinan daftar
atau mana-mana bahagian daftar dalam masa empat belas hari
dari hari kehendak itu diterima oleh syarikat.

(4) Suatu syarikat tidak boleh—

_(a)_ disifatkan bagi apa-apa maksud sebagai mempunyai

pengetahuan tentang; atau

_(b)_ dimasukkan ke dalam siasatan mengenai,

hak seseorang bagi atau berhubung dengan sesuatu syer dalam
syarikat itu disebabkan oleh apa-apa perkara yang dilakukan
di bawah Subpenggal ini.

(5) Syarikat dan tiap-tiap pegawai yang melanggar seksyen ini
melakukan suatu kesalahan.


-----

164 _Rang Undang-Undang_

**Kuasa Mahkamah berkenaan dengan keingkaran pemegang**
**syer substansial**

**145. (1) Jika seseorang merupakan pemegang syer substansial**
dalam suatu syarikat dan tidak mematuhi seksyen 137, 138 atau 139,
Mahkamah boleh, sama ada atau tidak kegagalan itu terus
dilakukan atas permohonan Pendaftar, membuat satu atau lebih
perintah yang berikut:

_(a)_ suatu perintah yang menghalang pemegang syer substansial

itu daripada melupuskan mana-mana kepentingan dalam
syer dalam syarikat yang dia menjadi atau telah menjadi
seorang pemegang syer substansial;

_(b)_ suatu perintah yang menghalang seseorang yang menjadi

atau yang layak untuk didaftarkan sebagai pemegang syer
yang disebut dalam perenggan (a) daripada melupuskan
mana-mana kepentingan dalam syer;

_(c)_ suatu perintah yang menghalang penjalanan mana-mana

hak mengundi atau hak lain yang terikat pada manamana syer dalam syarikat yang dalamnya pemegang syer
substansial itu mempunyai atau telah mempunyai suatu
kepentingan;

_(d)_ suatu perintah yang mengarahkan syarikat supaya tidak

membuat pembayaran, atau untuk menangguhkan daripada
membuat pembayaran, apa-apa jumlah wang yang kena
dibayar daripada syarikat itu berkenaan dengan manamana syer yang pemegang syer substansial itu mempunyai
atau telah mempunyai suatu kepentingan;

_(e)_ suatu perintah yang mengarahkan penjualan semua atau

mana-mana syer dalam syarikat yang pemegang syer
substansial itu mempunyai atau telah mempunyai suatu
kepentingan;

_(f) suatu perintah yang mengarahkan syarikat untuk tidak_

mendaftarkan pemindahmilikan atau pemindahan syer
yang tertentu;

_(g) suatu perintah bahawa mana-mana penjalanan hak mengundi_

atau hak lain yang terikat dengan syer tertentu dalam
syarikat yang pemegang syer substansial itu mempunyai
atau telah mempunyai suatu kepentingan tidak diambil
kira;


-----

_Syarikat_ 165

_(h) bagi maksud memastikan pematuhan kepada mana-mana_

perintah lain yang dibuat di bawah seksyen ini, suatu
perintah yang mengarahkan syarikat atau mana-mana
orang lain untuk melakukan atau menghalang daripada
melakukan perbuatan tertentu.

(2) Suatu perintah di bawah seksyen ini boleh—

_(a)_ termasuk apa-apa peruntukan sampingan atau berbangkit

sebagaimana yang difikirkan adil oleh Mahkamah; atau

_(b)_ jika perintah itu mengarahkan penjualan syer—

(i) mengadakan peruntukan bahawa penjualan itu

hendaklah dibuat pada bila-bila masa;

(ii) tertakluk kepada suatu syarat bahawa penjualan itu

tidak boleh dibuat kepada seseorang yang, atau,
disebabkan penjualan itu, akan menjadi suatu
pemegang syer substansial dalam syarikat; dan

(iii) mengadakan peruntukan bagi apa-apa syarat lain

sebagaimana yang difikirkan patut oleh Mahkamah.

(3) Mahkamah boleh memerintahkan bahawa syer itu hendaklah
terletak hak pada Pendaftar jika syer itu tidak dijual mengikut
perintah Mahkamah di bawah seksyen ini.

(4) Sebelum membuat suatu perintah di bawah seksyen ini
dan dalam memutuskan terma perintah itu, Mahkamah hendaklah
memuaskan hatinya, setakat yang Mahkamah boleh semunasabahnya
melakukan sedemikian, bahawa perintah itu tidak akan memudaratkan
secara tidak adil mana-mana orang.

(5) Mahkamah tidak boleh membuat suatu perintah di bawah
seksyen ini, selain perintah yang menghalang penjalanan hak
mengundi, jika Mahkamah berpuas hati bahawa—

_(a)_ kegagalan pemegang syer substansial itu mematuhi kehendak

yang disebut dalam subseksyen (1) disebabkan oleh
ketidaksengajaan atau kesilapan atau dia tidak menyedari
tentang fakta atau kewujudan yang berkaitan; dan

_(b)_ kegagalan itu patut dimaafkan dalam segala hal keadaan.


-----

166 _Rang Undang-Undang_

(6) Sebelum membuat suatu perintah di bawah seksyen ini,
Mahkamah boleh mengarahkan supaya suatu notis permohonan
diberikan kepada mana-mana orang itu sebagaimana yang difikirkan
patut oleh Mahkamah atau mengarahkan supaya notis permohonan
itu disiarkan mengikut apa-apa cara sebagaimana yang difikirkan
patut oleh Mahkamah.

(7) Mahkamah boleh menamatkan, mengubah atau membatalkan
sesuatu perintah yang dibuat oleh Mahkamah di bawah seksyen
ini atau menggantung kuat kuasa perintah itu.

(8) Seksyen 557 terpakai berhubung dengan sesuatu syer yang
terletak hak pada Pendaftar di bawah seksyen ini mengikut cara
yang sama sebagaimana seksyen itu terpakai berhubung dengan
estet atau kepentingan dalam harta.

(9) Subseksyen (10) tidak menyentuh kuasa Mahkamah berhubung
dengan hukuman bagi penghinaan Mahkamah.

(10) Seseorang yang melanggar suatu perintah di bawah seksyen
ini melakukan suatu kesalahan.

Subpenggal 8

_Sistem Depositori Pusat — Sistem Catatan Buku atau Tanpa_

_Skrip bagi Pemindahmilikan Sekuriti_

**Tafsiran**

**146. Dalam Subpenggal ini, melainkan jika konteksnya menghendaki**
makna yang lain—

“depositori pusat” mempunyai erti yang diberikan kepadanya
dalam subseksyen 2(1) Akta Perindustrian Sekuriti (Depositori
Pusat) 1991 [Akta 453];

“sekuriti deposit” mempunyai erti yang diberikan kepadanya
dalam subseksyen 2(1) Akta Perindustrian Sekuriti (Depositori
Pusat) 1991;

“pendeposit” mempunyai erti yang diberikan kepadanya
dalam subseksyen 2(1) Akta Perindustrian Sekuriti (Depositori
Pusat) 1991;


-----

_Syarikat_ 167

“sekuriti” mempunyai erti yang diberikan kepadanya
dalam subseksyen 2(1) Akta Perindustrian Sekuriti (Depositori
Pusat) 1991;

“bursa saham” mempunyai erti yang diberikan kepadanya
dalam subseksyen 2(1) Akta Perindustrian Sekuriti (Depositori
Pusat) 1991.

**Pendeposit disifatkan sebagai anggota**

**147. (1) Pendeposit yang namanya terdapat dalam rekod pendeposit**
yang disenggarakan oleh depositori pusat mengikut seksyen 34
Akta Perindustrian Sekuriti (Depositori Pusat) 1991 berkenaan
dengan sekuriti syarikat yang telah didepositkan dengan depositori
pusat hendaklah disifatkan sebagai pemegang syer, pemegang
debentur atau pemegang opsyen syarikat, mengikut mana-mana
yang berkenaan, dan hendaklah, tertakluk kepada peruntukan Akta
Perindustrian Sekuriti (Depositori Pusat) 1991 dan mana-mana
peraturan-peraturan yang dibuat di bawah Akta itu, berhak kepada
sejumlah sekuriti yang dinyatakan dalam rekod pendeposit.

(2) Walau apa pun seksyen 101, semua hak, kepentingan, kuasa
dan keistimewaan adalah tertakluk kepada segala liabiliti, kewajipan
dan obligasi berkenaan dengan, atau berbangkit daripada, sekuriti
itu, sama ada yang diberikan atau dikenakan oleh Akta ini atau
perlembagaan syarikat.

(3) Tiada apa-apa jua dalam Subpenggal ini boleh ditafsirkan
sebagai menyentuh obligasi syarikat untuk menyimpan—

_(a)_ suatu daftar anggotanya di bawah seksyen 50 dan 52;

_(b)_ suatu daftar pemegang debentur di bawah seksyen 60;

dan

_(c)_ suatu daftar pemegang opsyen di bawah seksyen 129,

dan untuk membuka daftar yang disebut dalam perenggan (a), (b)
dan (c) bagi pemeriksaan mengikut peruntukan Akta ini kecuali jika
syarikat tidak bertanggungan untuk mencatatkan dalam daftar itu
nama dan butir-butir pendeposit yang disifatkan sebagai pemegang
syer, pemegang debentur atau pemegang opsyen.


-----

168 _Rang Undang-Undang_

(4) Walau apa pun mana-mana peruntukan lain Akta ini,
seseorang pendeposit tidak boleh dianggap sebagai anggota syarikat
yang berhak untuk menghadiri mana-mana mesyuarat agung dan
untuk bercakap dan mengundi pada mesyuarat itu melainkan jika
namanya terdapat pada rekod pendeposit pada tarikh yang tidak
kurang daripada tiga hari pasaran sebelum mesyuarat agung itu.

(5) Rekod pendeposit hendaklah menjadi keterangan _prima_
_facie bagi apa-apa perkara yang dimasukkan dalam rekod itu_
sebagaimana yang dikehendaki atau dibenarkan oleh Akta ini.

(6) Bagi maksud seksyen ini, “hari pasaran” ertinya mana-mana
hari antara hari Isnin dengan hari Jumaat yang bukan hari kelepasan
pasaran bagi bursa saham atau hari kelepasan am.

**Pemindahmilikan sekuriti melalui catatan buku**

**148. (1) Pemindahmilikan apa-apa sekuriti atau kelas sekuriti**
syarikat yang sekuritinya atau apa-apa kelas yang sekuritinya telah
didepositkan dengan depositori pusat hendaklah melalui catatan
buku oleh depositori pusat itu mengikut kaedah-kaedah depositori
pusat dan walau apa pun seksyen 105, 106 atau 110, syarikat
itu hendaklah dilarang daripada mendaftarkan dan melaksanakan
apa-apa pemindahmilikan sekuriti atau kelas sekuriti yang telah
didepositkan bagi syarikat itu.

(2) Subseksyen (1) tidak terpakai bagi pemindahmilikan sekuriti
bagi suatu depositori pusat atau syarikat penamanya atau daripada
depositori pusat atau syarikat penamanya kepada pendeposit.

**Pembetulan rekod pendeposit**

**149. (1) Walau apa pun apa-apa jua dalam Akta ini atau mana-mana**
undang-undang bertulis, tiada suatu perintah pun boleh dibuat
oleh Mahkamah bagi membetulkan rekod pendeposit kecuali
dalam hal keadaan dan tertakluk kepada syarat yang dinyatakan
dalam subseksyen (2).

(2) Mahkamah boleh mengawardkan kepada pendeposit yang
disebut dalam perenggan (a) atau mana-mana orang yang sepatutnya
berhak untuk didaftarkan sebagai mempunyai hakmilik ke atas
sekuriti itu, mengikut mana-mana yang berkenaan, atas apa-apa


-----

_Syarikat_ 169

terma yang disifatkan saksama oleh Mahkamah atau membuat
apa-apa perintah lain yang disifatkan patut oleh Mahkamah,
termasuklah suatu perintah bagi pemindahmilikan sekuriti itu
kepada pendeposit atau orang itu, jika Mahkamah berpuas hati
bahawa—

_(a)_ pendeposit itu tidak bersetuju dengan pemindahmilikan

mana-mana sekuriti itu; atau

_(b)_ pendeposit itu telah tidak sepatutnya didaftarkan sebagai

mempunyai hakmilik ke atas mana-mana sekuriti.

**Ketidakpakaian seksyen 472 bagi pelupusan yang dibuat**
**melalui catatan buku**

**150. (1) Subseksyen 472(1) tidak terpakai bagi pelupusan harta**
yang dibuat melalui catatan buku oleh suatu depositori pusat.

(2) Walau apa pun subseksyen (1), jika Mahkamah berpuas hati
bahawa suatu pihak kepada pelupusan itu selain depositori pusat
telah mengetahui bahawa suatu petisyen telah dikemukakan bagi
penggulungan suatu pihak kepada pelupusan yang lain, Mahkamah
itu boleh—

_(a)_ mengawardkan ganti rugi terhadap pihak itu mengikut

apa-apa terma yang difikirkan saksama oleh Mahkamah;
atau

_(b)_ membuat apa-apa perintah lain yang difikirkan patut

oleh Mahkamah, termasuklah suatu perintah bagi
pemindahmilikan sekuriti deposit oleh pihak itu, kecuali
suatu perintah bagi pembetulan rekod pendeposit itu.

**Pengecualian daripada Subpenggal ini**

**151. Menteri boleh, melalui notis yang disiarkan dalam Warta—**

_(a)_ mengecualikan mana-mana syarikat atau kelas syarikat

daripada mematuhi semua atau mana-mana peruntukan
Subpenggal ini berhubung dengan apa-apa sekuriti bagi


-----

170 _Rang Undang-Undang_

sesuatu syarikat atau apa-apa kelas syarikat yang baginya
Subpenggal ini terpakai tertakluk kepada apa-apa terma
dan syarat yang disifatkannya patut untuk dikenakan; dan

_(b)_ membatalkan atau mengubah notis itu mengikut apa-apa

cara yang difikirkan patut oleh Menteri.

Subpenggal 9

_Prospektus_

**Pemakaian Subpenggal 9**

**152. (1) Melainkan jika diperuntukkan selainnya dalam Akta**
ini, Subpenggal ini hendaklah terpakai bagi suatu tawaran yang
dibuat kepada orang awam atau mana-mana golongan orang awam
berkenaan dengan—

_(a)_ suatu tawaran atau pelawaan berkenaan dengan syer atau

debentur yang dibuat oleh kelab rekreasi tidak tersenarai;
dan

_(b)_ suatu tawaran atau pelawaan untuk mendepositkan wang

dengan atau memberi pinjaman wang kepada suatu
perbadanan sebagaimana yang dinyatakan di bawah
seksyen 158.

(2) Subpenggal ini tidak terpakai bagi suatu tawaran atau
pelawaan untuk melanggan atau membeli mana-mana sekuriti
perbadanan, termasuklah mana-mana tawaran terkecuali atau
pelawaan terkecuali yang ditakrifkan dalam Akta Pasaran Modal
dan Perkhidmatan 2007.

**Kuasa Menteri untuk mengecualikan pemakaian Subpenggal 9**

**153. (1) Menteri boleh, atas permohonan secara bertulis oleh**
mana-mana orang yang berkepentingan dan tertakluk kepada syor
Pendaftar, melalui perintah mengisytiharkan bahawa keseluruhan
atau mana-mana bahagian Subpenggal ini tidak terpakai bagi
mana-mana orang yang membuat suatu tawaran syer atau debentur
kepada orang awam, sama ada tidak bersyarat atau tertakluk kepada
apa-apa terma dan syarat yang difikirkan patut untuk dikenakan
oleh Menteri.


-----

_Syarikat_ 171

(2) Pendaftar boleh membuat syor kepada Menteri jika Pendaftar
berpendapat bahawa—

_(a)_ kos untuk menyediakan prospektus mengatasi perlindungan

yang terhasil kepada pelabur; atau

_(b)_ syor itu tidak akan menjejaskan kepentingan awam jika

suatu prospektus diketepikan.

**Kehendak untuk mendaftar dan menyerah simpan prospektus**

**154. (1) Suatu prospektus yang baginya Subpenggal ini terpakai**
tidak boleh dikeluarkan, diedarkan atau diagihkan oleh mana-mana
orang melainkan jika—

_(a)_ prospektus itu telah terlebih dahulu didaftarkan oleh

Pendaftar; dan

_(b)_ prospektus itu telah mematuhi peruntukan Akta ini.

(2) Prospektus yang didaftarkan dengan Suruhanjaya Sekuriti
di bawah Akta Pasaran Modal dan Perkhidmatan 2007 hendaklah
diserah simpan dengan Pendaftar sebelum tarikh pengeluaran
prospektus itu.

(3) Seseorang tidak boleh mengeluarkan, mengedarkan atau
mengagihkan apa-apa borang permohonan bagi syer atau debentur
suatu perbadanan melainkan jika—

_(a) dia dibenarkan secara bertulis oleh Pendaftar; dan_

_(b)_ borang itu disertakan dengan suatu salinan prospektus

yang telah didaftarkan oleh Pendaftar.

(4) Subsekyen (2) tidak terpakai bagi borang permohonan jika—

_(a)_ borang itu dikeluarkan, diedarkan atau diagihkan berkaitan

dengan syer atau debentur yang tidak ditawarkan kepada
orang awam;

_(b)_ borang itu dikeluarkan, diedarkan atau diagihkan berkaitan

dengan suatu tawaran pengambilalihan yang mematuhi
peruntukan undang-undang yang berkaitan yang terpakai
bagi tawaran itu; atau


-----

172 _Rang Undang-Undang_

_(c)_ borang itu dikeluarkan, diedarkan atau diagihkan berkaitan

dengan syer yang ditawarkan bagi pembelian atau
langganan oleh pekerja suatu perbadanan atau perbadanan
berkaitannya mengikut suatu skim yang diluluskan oleh
Pendaftar.

(5) Mana-mana orang yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
satu juta ringgit atau kedua-duanya.

**Pendaftaran prospektus**

**155. (1) Suatu prospektus boleh didaftarkan jika—**

_(a) suatu salinan prospektus yang ditandatangani oleh tiap-_

tiap pengarah dan tiap-tiap orang yang dinamakan
dalam prospektus itu sebagai pengarah perbadanan yang
dicadangkan atau oleh ejennya yang diberi kuasa secara
bertulis diserah simpan dengan Pendaftar pada atau
sebelum tarikh pengeluaran prospektus itu; dan

_(b) prospektus itu dikemukakan kepada Pendaftar bersama_

dengan—

(i) suatu permohonan bertulis bagi pendaftaran

prospektus itu;

(ii) salinan semua persetujuan yang dikehendaki di

bawah seksyen 160 daripada mana-mana orang
yang dinamakan dalam prospektus itu sebagai
telah membuat suatu pernyataan yang dimasukkan
dalam prospektus itu atau yang padanya suatu
pernyataan yang dibuat dalam prospektus itu
diasaskan;

(iii) salinan semua kontrak yang material yang disebut

dalam prospektus itu atau, dalam hal suatu kontrak
yang tidak diubah ke dalam bentuk bertulis, suatu
memorandum yang memberikan butir-butir penuh
kontrak, yang ditentusahkan mengikut apa-apa
kehendak yang ditentukan oleh Pendaftar; dan

(iv) apa-apa maklumat atau dokumen lain sebagaimana

yang dikehendaki oleh Pendaftar.


-----

_Syarikat_ 173

**Keengganan untuk mendaftarkan prospektus**

**156. (1) Pendaftar boleh enggan untuk mendaftarkan sesuatu**
prospektus jika—

_(a) Pendaftar berpendapat bahawa prospektus itu tidak_

mematuhi mana-mana peruntukan Akta ini;

_(b)_ pengeluaran atau pelawaan berkenaan dengan syer atau

debentur yang berhubung dengan prospektus itu tidak
mematuhi Akta ini; atau

_(c) Pendaftar berpendapat bahawa prospektus itu mengandungi_

apa-apa pernyataan atau maklumat yang palsu atau
mengelirukan atau bahawa prospektus itu mengandungi
apa-apa pernyataan atau maklumat yang daripadanya
terdapat peninggalan yang material.

(2) Jika Pendaftar berpendapat bahawa perbadanan atau pengarah
perbadanan yang membuat penawaran atau pelawaan itu bukan
seorang yang layak dan sesuai untuk membuat pengeluaran
atau pelawaan itu kepada awam, Pendaftar boleh enggan untuk
mendaftarkan prospektus itu.

(3) Bagi maksud subseksyen (2), seorang pengarah boleh
termasuk seorang pengarah yang dicadangkan yang dinamakan
dalam prospektus dan mana-mana orang lain yang tergolong
di bawah takrif seorang pengarah.

**Menyimpan dokumen yang berhubungan dengan prospektus**

**157. (1) Perbadanan hendaklah menyebabkan supaya suatu**
salinan—

_(a)_ apa-apa persetujuan yang dikehendaki di bawah seksyen 160

berhubung dengan pengeluaran prospektus; dan

_(b)_ tiap-tiap kontrak material atau dokumen yang disebut

dalam prospektus itu,

disimpan di pejabat berdaftar perbadanan itu di Malaysia, dan
jika tidak mempunyai pejabat berdaftar di Malaysia, di alamat
yang dinyatakan dalam prospektus bagi maksud itu, dalam masa
tiga hari selepas pendaftaran prospektus itu.


-----

174 _Rang Undang-Undang_

(2) Perbadanan hendaklah menyimpan suatu salinan dokumen
yang disebut dalam subseksyen (1) bagi suatu tempoh sebagaimana
yang dinyatakan oleh Pendaftar bagi pemeriksaan oleh mana-mana
orang tanpa bayaran.

(3) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.

**Pelawaan kepada orang** **awam untuk memberi pinjaman wang**
**atau mendepositkan wang dengan perbadanan**

**158. (1) Suatu pelawaan kepada orang awam untuk mendepositkan**
wang atau memberi pinjaman wang kepada suatu perbadanan atau
perbadanan dicadangkan tidak boleh dikeluarkan, diedarkan atau
diagihkan oleh perbadanan itu atau oleh mana-mana orang lain
melainkan jika suatu prospektus berhubung dengan pelawaan itu
telah didaftarkan oleh Pendaftar di bawah seksyen 154 dan 155.

(2) Bagi maksud Penggal ini, mana-mana perbadanan yang
menerima atau bersetuju untuk menerima daripada mana-mana
orang apa-apa wang sebagai deposit atau pinjaman hendaklah
disifatkan sebagai membuat suatu pelawaan kepada orang awam
untuk mendepositkan wang dengan atau memberi pinjaman wang
kepada perbadanan atau perbadanan dicadangkan.

(3) Walau apa pun subseksyen (2), suatu perbadanan tidak
dikehendaki untuk mengeluarkan prospektus jika—

_(a) perbadanan itu bukan berada di bawah suatu liabiliti sama_

ada sekarang atau masa hadapan untuk membayar balik
apa-apa wang yang diterima oleh perbadanan itu sebagai
deposit atau pinjaman daripada lebih daripada sepuluh
orang; atau

_(b)_ apa-apa wang yang diterima oleh perbadanan itu

sebagai deposit atau pinjaman dijamin sepenuhnya oleh
Kerajaan.


-----

_Syarikat_ 175

(4) Jika perbadanan telah menerima daripada mana-mana
orang apa-apa wang sebagai deposit atau pinjaman menurut suatu
pelawaan yang disebut dalam subseksyen (1), perbadanan itu
hendaklah, dalam masa dua bulan selepas menerima wang itu,
mengeluarkan kepada orang itu suatu dokumen yang—

_(a)_ mengakui atau membuktikan atau yang menjadi pengesahan

keterhutangan perbadanan itu berkenaan dengan deposit
atau pinjaman itu; dan

_(b) mematuhi kehendak lain seksyen ini._

(5) Dokumen itu hendaklah diperihalkan atau disebut dalam
prospektus itu dan dalam apa-apa dokumen lain, sama ada yang
menjadi atau yang berhubungan dengan pelawaan dan dalam
dokumen itu sendiri, sebagai suatu nota tidak bercagar atau nota
deposit tidak bercagar melainkan jika dokumen itu adalah dan
boleh selainnya diperihalkan di bawah subseksyen (6) atau (7).

(6) Dokumen itu boleh diperihalkan atau disebut dalam prospektus
itu atau dalam apa-apa dokumen lain atau dalam dokumen itu
sendiri sebagai—

_(a)_ suatu debentur gadai janji atau perakuan saham debentur

gadai janji melainkan jika dimasukkan ke dalam
prospektus itu pernyataan dan penilaian yang disebut
dalam Jadual Pertama; atau

_(b)_ suatu debentur atau perakuan saham debentur melainkan

jika—

(i) dokumen itu mungkin, tetapi tidak, diperihalkan

atau disebut dalam prospektus atau dalam
dokumen itu sebagai debentur gadai janji atau
perakuan saham debentur gadai janji di bawah
perenggan _(a); atau_

(ii) dimasukkan ke dalam prospektus itu pernyataan

atau ringkasan yang disebut dalam Jadual Pertama.

(7) Seksyen ini tidak terpakai bagi suatu perbadanan ditetapkan
dan tidak menghendaki suatu prospektus untuk dikeluarkan berkaitan
dengan apa-apa pelawaan kepada orang awam bagi mendepositkan
wang dengan suatu perbadanan ditetapkan.


-----

176 _Rang Undang-Undang_

(8) Dalam seksyen ini “perbadanan ditetapkan” ertinya—

_(a)_ suatu perbadanan perbankan; atau

_(b)_ suatu perbadanan atau perbadanan daripada suatu kelas yang,

atas syor Bank Negara Malaysia, telah diisytiharkan oleh
Menteri yang dipertanggungkan dengan tanggungjawab
bagi kewangan melalui notis yang disiarkan dalam Warta
sebagai perbadanan ditetapkan bagi maksud seksyen ini.

(9) Menteri yang dipertanggungkan dengan tanggungjawab bagi
kewangan boleh, melalui notis yang disiarkan dalam _Warta—_

_(a)_ menyatakan terma dan syarat yang tertakluk kepada

subseksyen (7) yang hendaklah berkuat kuasa berhubung
dengan suatu perbadanan yang dinyatakan dalam
perenggan (8)(b); atau

_(b)_ mengubah atau membatalkan apa-apa perisytiharan atau

spesifikasi yang dibuat di bawah seksyen ini.

(10) Bagi maksud seksyen ini, suatu dokumen yang dikeluarkan
oleh perbadanan peminjam yang memperakui bahawa orang yang
dinamakan dalam dokumen itu berkenaan dengan apa-apa deposit
atau pinjaman kepada perbadanan, pemegang berdaftar bagi suatu
bilangan atau nilai tertentu—

_(a)_ bagi nota tidak bercagar atau nota deposit tidak bercagar;

_(b)_ bagi debentur gadai janji atau saham debentur gadai janji;

atau

_(c)_ bagi debentur atau saham debentur,

yang dikeluarkan oleh perbadanan itu mengikut dan tertakluk
kepada terma dan syarat yang terkandung dalam surat ikatan
amanah yang disebut atau dikenal pasti dalam perakuan itu,
dokumen itu hendaklah disifatkan sebagai dokumen yang menjadi
keterangan bagi keterhutangan perbadanan itu berkenaan dengan
deposit atau pinjaman itu.

(11) Perbadanan dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau
didenda tidak melebihi tiga juta ringgit atau kedua-duanya.


-----

_Syarikat_ 177

**Bentuk dan kandungan prospektus**

**159. (1) Tiap-tiap prospektus yang dikeluarkan di bawah**
Subpenggal ini hendaklah mematuhi kehendak yang berhubungan
dengan bentuk dan kandungan prospektus yang dinyatakan dalam
Jadual Pertama.

(2) Jika suatu prospektus yang berhubungan dengan mana-mana
syer atau debentur bagi suatu perbadanan dikeluarkan dan prospektus
itu tidak mematuhi seksyen ini, setiap pengarah perbadanan itu dan
orang lain yang bertanggungjawab bagi prospektus itu melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
satu juta ringgit atau kedua-duanya.

(3) Sekiranya berlaku ketidakpatuhan atau pelanggaran seksyen
ini, seseorang pengarah atau orang lain yang bertanggungjawab
bagi prospektus itu tidak boleh menanggung apa-apa liabiliti oleh
sebab ketidakpatuhan atau pelanggaran itu, jika—

_(a)_ berkenaan dengan apa-apa perkara yang tidak dizahirkan,

pengarah atau orang lain itu membuktikan bahawa dia
tidak mempunyai pengetahuan tentang ketidakpatuhan
atau pelanggaran itu;

_(b)_ pengarah atau orang lain itu membuktikan bahawa

ketidakpatuhan atau pelanggaran itu terjadi daripada
suatu kesilapan yang jujur di pihaknya mengenai fakta
itu; atau

_(c)_ ketidakpatuhan atau pelanggaran itu adalah berkenaan

dengan perkara yang pada pendapat Mahkamah yang
mengendalikan kes itu adalah tidak material atau yang
selainnya, pada pendapat Mahkamah itu adalah munasabah
untuk dimaafkan setelah mengambil kira semua hal
keadaan kes.

(4) Suatu syarat yang menghendaki atau mengikat seseorang
pemohon bagi syer atau debentur sesuatu perbadanan untuk
menepikan pematuhan mana-mana kehendak seksyen ini, atau
yang berupa sebagai mempengaruhi pemohon dengan notis apa-apa
dokumen kontrak atau perkara yang tidak dinyatakan secara khusus
dalam prospektus itu adalah tidak sah.


-----

178 _Rang Undang-Undang_

(5) Tiada apa-apa jua dalam seksyen ini boleh mengehadkan
atau mengurangkan apa-apa liabiliti yang ditanggung oleh manamana orang di bawah Akta ini atau mana-mana undang-undang
bertulis yang lain.

**Persetujuan orang yang mengeluarkan prospektus yang**
**mengandungi pernyataannya**

**160. (1) Sesuatu prospektus yang termasuk suatu pernyataan**
yang dikatakan berupa dibuat oleh seseorang pakar, atau yang
menjadi asas kepada pernyataan yang dibuat oleh orang itu tidak
boleh dikeluarkan melainkan jika—

_(a)_ orang itu telah memberikan persetujuan bertulisnya untuk

mengeluarkan prospektus itu dengan pernyataan yang
dibuat dalam bentuk dan konteks yang persetujuan itu
dimasukkan dan tidak menarik balik persetujuan itu
sebelum tarikh pengeluaran prospektus itu; dan

_(b)_ terdapat dalam prospektus itu suatu pernyataan bahawa

orang itu telah memberikan dan tidak menarik balik
persetujuannya.

(2) Subseksyen (1) tidak terpakai bagi suatu pernyataan yang
merupakan cabutan daripada suatu pernyataan rasmi atau apa-apa
pernyataan lain sebagaimana yang dinyatakan oleh Pendaftar.

(3) Jika mana-mana prospektus dikeluarkan yang melanggar
seksyen ini, perbadanan itu dan tiap-tiap orang yang dengan
diketahuinya menjadi suatu pihak kepada pengeluaran itu melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
satu juta ringgit atau kedua-duanya.

**Pelepasan daripada kehendak mengenai bentuk dan kandungan**
**prospektus**

**161. (1) Pendaftar boleh, atas permohonan secara bertulis**
oleh mana-mana orang yang dikehendaki untuk mematuhi
subseksyen 154(1), melepaskan orang itu atau meluluskan apa-apa
perubahan daripada kehendak Akta ini yang berhubungan dengan
bentuk dan kandungan prospektus.


-----

_Syarikat_ 179

(2) Dalam memberikan pelepasan atau meluluskan perubahan
di bawah subseksyen (1), Pendaftar boleh mengenakan apa-apa
terma dan syarat yang difikirkan patut oleh Pendaftar.

(3) Pendaftar tidak boleh memberikan pelepasan atau meluluskan
perubahan di bawah subseksyen (1) melainkan jika dia telah
menimbangkan jenis dan tujuan perbadanan dan berpuas hati
bahawa—

_(a)_ pelepasan atau perubahan itu tidak menyebabkan

ketidakzahiran kepada orang awam mengenai maklumat
yang perlu bagi penilaian pelaburan bagi syer atau
debentur perbadanan itu, mengikut mana-mana yang
berkenaan; dan

_(b)_ pematuhan kepada kehendak itu, yang baginya apa-apa

pelepasan atau perubahan terpakai, akan menjadi beban
yang tidak munasabah kepada pemohon.

(4) Suatu prospektus hendaklah disifatkan mematuhi semua
kehendak Akta ini yang berhubungan dengan bentuk dan kandungan
prospektus jika prospektus itu dikeluarkan dengan mematuhi
subseksyen (1).

**Memegang simpan langganan berlebihan dalam keluaran**
**debentur**

**162. (1) Sesuatu perbadanan tidak boleh menerima atau memegang**
simpan langganan bagi suatu terbitan debentur yang melebihi
amaun terbitan yang dizahirkan dalam prospektus melainkan jika
perbadanan itu telah menyatakan dalam prospektus itu—

_(a)_ bahawa perbadanan itu dengan nyata merizabkan hak untuk

menerima atau memegang simpan langganan berlebihan
itu; dan

_(b)_ suatu had yang dinyatakan sebagai jumlah wang tertentu

atas amaun langganan berlebihan itu yang boleh diterima
atau dipegang simpan menjadi suatu amaun yang tidak
lebih daripada dua puluh lima peratus melebihi amaun
keluaran itu yang dizahirkan dalam prospektus itu.


-----

180 _Rang Undang-Undang_

(2) Tertakluk kepada Jadual Pertama, jika suatu perbadanan
menyatakan dalam suatu prospektus yang berhubungan dengan
keluaran debentur bahawa perbadanan itu merizabkan hak untuk
menerima atau memegang simpan langganan berlebihan—

_(a)_ perbadanan itu tidak boleh membuat, membenarkan

atau mengizinkan apa-apa pernyataan atau sebutan
mengenai sandaran aset bagi keluaran yang dibuat atau
yang terkandung dalam mana-mana prospektus yang
berhubungan dengan keluaran itu, selain pernyataan atau
sebutan mengenai jumlah aset ketara dan jumlah liabiliti
perbadanan itu dan perbadanan penjaminnya; dan

_(b)_ prospektus itu hendaklah mengandungi suatu pernyataan

atau sebutan mengenai kesan kepada jumlah aset dan
jumlah liabiliti perbadanan itu jika langganan berlebihan
setakat had yang dinyatakan dalam prospektus itu diterima
atau dipegang simpan.

(3) Perbadanan yang melanggar seksyen ini melakukan suatu
kesalahan dan boleh, apabila disabitkan, didenda tidak melebihi
satu juta ringgit.

**Iklan tertentu disifatkan sebagai prospektus**

**163. (1) Tiap-tiap iklan yang menawarkan atau meminta perhatian**
terhadap suatu tawaran atau tawaran yang dicadangkan kepada
orang awam berkenaan dengan syer atau debentur hendaklah
disifatkan sebagai prospektus melainkan jika ia—

_(a)_ hanya mengandungi maklumat yang berikut:

(i) bilangan dan perihalan syer atau debentur yang

berkenaan;

(ii) nama dan tarikh pendaftaran perbadanan dan modal

syer berbayarnya;

(iii) suatu pernyataan yang ringkas dan padat mengenai

jenis am perniagaan utama atau perniagaan utama
perbadanan yang dicadangkan; nama, alamat dan
pekerjaan pengarah atau pengarah yang dicadangkan,


-----

_Syarikat_ 181

broker atau penaja jamin yang dicadangkan
bagi keluaran itu dan dalam hal suatu debentur,
pemegang amanah bagi pemegang debentur itu;

(iv) nama bursa saham yang broker atau penaja jamin

bagi keluaran itu menjadi anggota; dan

(v) butir-butir mengenai tarikh pembukaan dan

penutupan tawaran dan masa serta tempat yang
padanya salinan penuh prospektus dan borang
permohonan bagi saham atau debentur itu boleh
diperoleh; dan

_(b)_ menyatakan bahawa permohonan bagi syer atau debentur

itu akan diteruskan hanya dalam satu daripada borang
permohonan yang disebutkan, dan dilampirkan dengan
suatu salinan bercetak prospektus itu.

(2) Suatu pernyataan dalam iklan yang, atau bagi maksud itu
yang, bukan merupakan suatu prospektus tidak akan menjejaskan
kuat kuasa seksyen ini.

(3) Seksyen ini hendaklah terpakai bagi iklan yang disiarkan
atau disebarkan di Malaysia melalui surat khabar, penyiaran,
televisyen, wayang gambar atau apa-apa jua cara lain.

(4) Jika suatu iklan itu disifatkan sebagai prospektus menurut
kuasa subseksyen (1), peruntukan di bawah Subpenggal ini
berkaitan dengan kandungan prospektus dan liabiliti berkenaan
dengan pernyataan palsu atau mengelirukan dan peninggalan
material hendaklah terpakai dan mempunyai kesan sewajarnya.

(5) Jika—

_(a)_ suatu iklan menawarkan atau meminta perhatian terhadap

suatu tawaran atau tawaran yang dicadangkan bagi syer
atau debentur suatu perbadanan atau perbadanan yang
dicadangkan kepada orang awam bagi langganan atau
pembelian, disiarkan atau disebarkan;

_(b)_ orang yang menyiarkan atau menyebarkan iklan itu sebelum

berbuat sedemikian, mendapatkan suatu perakuan yang
ditandatangani oleh sekurang-kurangnya dua pengarah
perbadanan, atau dua pengarah yang dicadangkan bagi


-----

182 _Rang Undang-Undang_

perbadanan yang dicadangkan, bahawa iklan yang
dicadangkan itu ialah iklan yang tidak akan disifatkan
sebagai suatu prospektus menurut kuasa subseksyen (1); dan

_(c)_ iklan itu bukan suatu iklan yang secara jelas boleh disifatkan

sebagai suatu prospektus menurut subseksyen itu,

hanya perbadanan itu dan tiap-tiap orang yang menandatangani
perakuan itu boleh disifatkan sebagai orang yang menyiarkan atau
menyebarkan iklan itu.

(6) Mana-mana orang yang telah mendapatkan suatu perakuan
yang disebut dalam perenggan (5)(b) hendaklah dengan segera
menghantar serah perakuan itu kepada Pendaftar apabila diminta
oleh Pendaftar.

(7) Mana-mana orang yang melanggar subseksyen (6) melakukan
suatu kesalahan dan boleh, apabila disabitkan, dipenjarakan selama
tempoh tidak melebihi tiga tahun atau didenda tidak melebihi
dua ratus lima puluh ribu ringgit atau kedua-duanya dan, dalam
hal suatu kesalahan yang berterusan, didenda selanjutnya tidak
melebihi lima ratus ringgit bagi setiap hari kesalahan itu diteruskan
selepas sabitan.

(8) Jika suatu iklan yang disifatkan sebagai prospektus menurut
kuasa subseksyen (1) tidak mematuhi kehendak Akta ini mengenai
prospektus, orang yang menyiarkan atau menyebarkan iklan itu,
dan tiap-tiap pegawai perbadanan yang berkenaan, atau orang
lain, yang dengan diketahuinya membenarkan atau mengizinkan
penyiaran atau penyebaran itu, melakukan suatu kesalahan dan
boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi satu juta ringgit
atau kedua-duanya.

(9) Tiada apa-apa jua dalam seksyen ini boleh mengehadkan
atau mengurangkan apa-apa liabiliti yang ditanggung oleh manamana orang di bawah Akta ini atau mana-mana undang-undang
bertulis yang lain.

**Dokumen yang mengandungi tawaran syer untuk jualan**
**disifatkan sebagai prospektus**

**164. (1) Jika suatu perbadanan mengumpukkan atau bersetuju**
untuk mengumpukkan kepada mana-mana orang apa-apa syer
atau debentur perbadanan itu dengan tujuan supaya kesemua


-----

_Syarikat_ 183

atau mana-mana syernya ditawarkan untuk jualan kepada orang
awam, apa-apa dokumen bagi tawaran untuk jualan kepada orang
awam itu hendaklah, bagi segala maksud, disifatkan sebagai suatu
prospektus yang dikeluarkan oleh perbadanan itu.

(2) Jika dokumen itu disifatkan sebagai prospektus bagi maksud
subseksyen (1), peruntukan di bawah Subpenggal ini mengenai
kandungan prospektus dan liabiliti berkenaan dengan pernyataan
yang palsu atau mengelirukan dan peninggalan yang material
hendaklah terpakai dan berkuat kuasa sewajarnya seolah-olah—

_(a)_ syer atau debentur itu telah ditawarkan kepada orang

awam; dan

_(b)_ orang yang menerima tawaran berkenaan dengan mana
mana syer atau debentur itu ialah penandatangan,

tetapi tanpa menjejaskan liabiliti itu, jika ada, orang yang kepadanya
tawaran itu dibuat, berkenaan dengan pernyataan yang palsu atau
mengelirukan dan peninggalan yang material dalam dokumen itu
atau selainnya.

(3) Melainkan jika dibuktikan sebaliknya, suatu pengumpukan
atau suatu persetujuan untuk mengumpukkan syer atau debentur
yang dibuat dengan tujuan untuk syer atau debentur itu ditawarkan
untuk jualan kepada orang awam boleh menjadi keterangan jika
ia menunjukkan—

_(a)_ bahawa suatu tawaran bagi syer atau debentur atau bagi

mana-mana bahagian syer atau debentur untuk jualan kepada
orang awam itu dibuat dalam masa enam bulan selepas
pengumpukan atau persetujuan untuk mengumpukkan
itu; atau

_(b)_ pada tarikh tawaran itu dibuat keseluruhan balasan yang

akan diterima oleh perbadanan itu berkenaan dengan
syer atau debentur itu telah tidak diterima.

(4) Peruntukan Subpenggal ini yang berhubungan dengan
prospektus hendaklah mempunyai kesan seolah-olah orang yang
membuat tawaran di bawah seksyen ini ialah orang yang dinamakan
dalam prospektus itu sebagai pengarah perbadanan.


-----

184 _Rang Undang-Undang_

(5) Sebagai tambahan kepada kehendak lain dalam Subperenggan
ini, dokumen yang membuat tawaran itu hendaklah menyatakan—

_(a)_ amaun bersih balasan yang diterima atau yang akan

diterima oleh perbadanan itu berkenaan dengan syer
atau debentur yang berhubung dengan tawaran itu; dan

_(b)_ tempat dan masa yang salinan kontrak yang di bawahnya

syer atau debentur itu telah atau akan diumpukkan boleh
diperiksa.

(6) Jika suatu tawaran yang berhubung dengan seksyen ini dibuat
oleh sesuatu perbadanan atau firma, mencukupi jika dokumen
yang disebut dalam subseksyen (1) ditandatangani bagi pihak
perbadanan atau firma itu oleh dua pengarah perbadanan atau
oleh tidak kurang daripada setengah anggota firma itu, mengikut
mana-mana yang berkenaan, dan mana-mana pengarah atau anggota
itu boleh memberi kuasa secara bertulis kepada ejennya untuk
menandatangani bagi pihaknya.

**Memorandum maklumat disifatkan sebagai prospektus**

**165. (1) Apa-apa memorandum maklumat yang berupa**
memerihalkan hal ehwal perniagaan orang yang membuat tawaran
yang dikeluarkan oleh orang tersebut atau ejennya hendaklah
disifatkan sebagai prospektus, setakat yang memorandum maklumat
itu berkaitan dengan liabiliti orang itu atau ejennya, bagi apa-apa
pernyataan yang tidak benar atau ketidakzahiran maklumat yang
material.

(2) Suatu salinan memorandum yang disebut dalam subseksyen (1)
hendaklah diserah simpan dengan Pendaftar dalam masa tujuh
hari dari tarikh memorandum itu pertama kali dikeluarkan.

**Prospektus tambahan atau prospektus gantian**

**166. (1) Seksyen ini terpakai jika, selepas pendaftaran suatu**
prospektus tetapi sebelum pengeluarannya, orang yang menyerah
simpan atau mendaftarkan prospektus itu menyedari bahawa—

_(a)_ suatu perkara baru yang signifikan telah wujud yang

menjadi suatu perkara, bagi maklumat yang dikehendaki
oleh Akta ini untuk dizahirkan dalam prospektus itu;


-----

_Syarikat_ 185

_(b)_ terdapat perubahan yang signifikan yang menyentuh

sesuatu perkara yang dizahirkan dalam prospektus itu;

_(c)_ prospektus itu mengandungi suatu pernyataan material

yang palsu atau mengelirukan; atau

_(d)_ terdapat suatu peninggalan yang material daripada prospektus

itu.

(2) Selepas menyedari perkara yang disebut dalam subseksyen (1),
orang itu hendaklah, secepat yang dapat dilaksanakan, menyerah
simpan atau mendaftarkan suatu prospektus tambahan atau prospektus
gantian dengan Pendaftar, mengikut mana-mana yang berkenaan.

(3) Suatu prospektus tambahan hendaklah—

_(a) mengenal pasti dengan jelas prospektus yang berhubung_

dengan prospektus tambahan itu; dan

_(b)_ mengandungi suatu pernyataan dalam cetakan huruf

tebal atau berwarna pada setiap muka surat prospektus
tambahan itu yang menyatakan bahawa—

(i) ia merupakan suatu prospektus tambahan untuk

dibaca bersama-sama dengan prospektus asal; dan

(ii) jika prospektus tambahan lain telah dikeluarkan

berhubung dengan prospektus asal yang sama,
kedua-dua prospektus asal itu dan prospektus
tambahan yang terdahulu.

(4) Suatu prospektus tambahan hendaklah disifatkan sebagai
sebahagian daripada prospektus asal yang berhubung dengan
prospektus tambahan itu dan peruntukan di bawah Subpenggal ini
mengenai kandungan prospektus dan liabiliti berkenaan dengan
pernyataan yang palsu atau mengelirukan dan peninggalan yang
material dalam suatu prospektus hendaklah terpakai dan berkuat
kuasa sewajarnya.

(5) Jika suatu prospektus tambahan telah didaftarkan dengan
Pendaftar di bawah subseksyen (1), tiap-tiap salinan prospektus
asal hendaklah dikeluarkan bersama dengan salinan prospektus
tambahan itu.


-----

186 _Rang Undang-Undang_

(6) Suatu prospektus gantian hendaklah—

_(a)_ mengenal pasti dengan jelas prospektus yang digantikannya;

_(b)_ mengandungi suatu pernyataan dalam cetakan huruf tebal

atau berwarna pada permulaan prospektus itu yang
menyatakan bahawa ia merupakan suatu prospektus
gantian; dan

_(c)_ dianggap sebagai menggantikan prospektus asal terdahulu

yang didaftarkan di bawah seksyen 155.

(7) Walaupun prospektus asal yang berkaitan dengan prospektus
tambahan atau prospektus gantian itu atau yang menggantikan
telah dikeluarkan, suatu prospektus tambahan atau prospektus
gantian boleh didaftarkan bagi maksud subseksyen (1) jika—

_(a)_ prospektus asal itu berhubung dengan suatu pelawaan

atau tawaran yang ditujukan kepada golongan orang
yang boleh dikenal pasti yang kepadanya prospektus
asal itu disampaikan secara langsung oleh orang yang
membuat pelawaan atau tawaran itu atau oleh ejennya
yang dilantik, dan salinan prospektus tambahan atau
prospektus gantian itu dihantar kepada setiap orang itu
mengikut subseksyen (8); atau

_(b)_ prospektus asal itu berhubung dengan suatu pelawaan

atau tawaran kepada orang awam dan suatu salinan
prospektus tambahan atau prospektus gantian itu
diiklankan dalam tiap-tiap surat khabar yang pada asalnya
mengiklankan pelawaan atau tawaran itu atau yang meminta
perhatian kepada pelawaan atau tawaran itu mengikut
subseksyen (8).

(8) Bagi maksud subseksyen (7), suatu notis hendaklah—

_(a)_ dalam hal perenggan (7)(a), dihantar bersama dengan suatu

salinan prospektus tambahan atau prospektus gantian
kepada tiap-tiap orang yang disebut dalam subseksyen
itu; dan


-----

_Syarikat_ 187

_(b)_ dalam hal perenggan (7)(b), diiklankan bersama dengan

prospektus tambahan atau prospektus gantian itu dengan
menyatakan bahawa—

(i) suatu salinan prospektus tambahan atau prospektus

gantian telah didaftarkan dengan Pendaftar; dan

(ii) tiap-tiap orang yang mengemukakan permohonannya

sebelum tarikh notis itu berhak untuk menarik
balik permohonannya dalam masa empat belas
hari dari tarikh notis itu dan semua permohonan
wang yang diterima berkenaan dengan syer atau
debentur itu akan dibayar balik sepenuhnya tanpa
faedah atau keuntungan.

(9) Mana-mana prospektus tambahan atau prospektus gantian
yang telah didaftarkan dengan Suruhanjaya Sekuriti di bawah Akta
Pasaran Modal dan Perkhidmatan 2007 hendaklah diserah simpan
dengan Pendaftar dengan serta-merta apabila didaftarkan dengan
Suruhanjaya Sekuriti berserta dengan notis yang menunjukkan
prospektus asal yang berhubung dengan atau menggantikan
prospektus tambahan atau prospektus gantian itu, mengikut manamana yang berkenaan.

(10) Mana-mana orang yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
satu juta ringgit atau kedua-duanya.

**Liabiliti sivil bagi pernyataan silap dalam prospektus**

**167. (1) Seseorang yang melanggan atau membeli apa-apa syer**
atau debentur dan menanggung kerugian atau kerosakan akibat
mana-mana pernyataan atau maklumat yang terkandung dalam
suatu prospektus yang palsu atau mengelirukan atau apa-apa
pernyataan atau maklumat yang terkandung dalam prospektus
yang daripadanya terdapat suatu peninggalan yang material,
boleh mendapatkan balik amaun bagi kerugian atau kerosakan
itu daripada mana-mana orang yang berikut:

_(a)_ perbadanan itu dan setiap pengarah perbadanan itu pada

masa pengeluaran prospektus itu;


-----

188 _Rang Undang-Undang_

_(b)_ orang yang membenarkan atau menyebabkan dirinya

dinamakan dan yang dinamakan dalam prospektus itu
sebagai pengarah atau yang telah bersetuju untuk menjadi
pengarah, sama ada dengan serta-merta atau selepas
suatu lat tempoh;

_(c)_ seorang penganjur, bagi apa-apa kerugian atau kerosakan

yang timbul daripada prospektus itu atau mana-mana
bahagian yang berkaitan dengan prospektus itu yang dia
merupakan suatu pihak kepada penyediaan prospektus
itu;

_(d)_ seseorang yang dinamakan dalam prospektus itu atas

persetujuannya sebagai membuat pernyataan yang
dimasukkan dalam prospektus itu atau yang padanya
pernyataan dalam prospektus itu diasaskan, bagi apa-apa
kerugian atau kerosakan disebabkan oleh pemasukan
pernyataan itu ke dalam prospektus; atau

_(e)_ seseorang yang membenarkan atau menyebabkan dikeluarkan

suatu prospektus yang berlanggaran dengan seksyen 168,
bagi apa-apa kerugian atau kerosakan yang disebabkan
oleh pelanggaran itu.

(2) Tiada seorang pun boleh bertanggungan di bawah
subseksyen (1) jika dia membuktikan bahawa—

_(a)_ setelah bersetuju untuk menjadi pengarah perbadanan, dia

menarik balik persetujuannya sebelum prospektus itu
dikeluarkan dan bahawa prospektus itu telah dikeluarkan
tanpa kebenaran atau persetujuannya;

_(b)_ prospektus itu telah dikeluarkan tanpa pengetahuan atau

persetujuannya dan dia telah memberikan notis yang
munasabah kepada orang awam selepas dia menyedari
tentang pengeluaran itu;

_(c)_ selepas pengeluaran prospektus itu dan sebelum pengumpukan

atau penjualan syer atau debentur, dia telah menarik
balik persetujuannya selepas dia menyedari akan apaapa pernyataan yang palsu atau mengelirukan dalam
prospektus itu dan memberikan notis yang munasabah
kepada orang awam mengenai penarikan balik itu dan
sebab-sebabnya; atau


-----

_Syarikat_ 189

_(d)_ berhubung dengan tiap-tiap pernyataan yang palsu atau

mengelirukan—

(i) dia mempunyai alasan yang munasabah untuk

mempercayai bahawa pernyataan itu adalah benar
setakat masa pengumpukan atau penjualan syer
atau debentur itu;

(ii) yang berupa suatu pernyataan, atau berasaskan

suatu pernyataan, atau terkandung dalam apa yang
dikatakan berupa sebagai salinan atau cabutan
daripada laporan penilaian seorang pakar, dan
dia mempunyai alasan yang munasabah untuk
mempercayai bahawa orang yang membuat
pernyataan itu adalah pakar dan kompeten untuk
membuat pernyataan yang benar sehingga masa
pengeluaran prospektus itu dan bahawa orang itu
telah memberi persetujuan yang dikehendaki di
bawah seksyen 160 untuk pengeluaran prospektus
itu dan tidak menarik balik persetujuan itu
sebelum salinan prospektus itu dihantar serah bagi
pendaftaran atau sebelum apa-apa pengumpukan
atau penjualan syer atau debentur itu; dan

(iii) yang berupa sebagai pernyataan yang dibuat oleh

seorang pegawai atasan atau terkandung dalam
apa yang dikatakan sebagai suatu salinan atau
cabutan daripada dokumen rasmi awam, pernyataan
itu adalah suatu representasi yang betul dan tepat
mengenai pernyataan atau salinan atau cabutan
daripada dokumen itu.

(3) Subseksyen (2) tidak terpakai dalam hal seseorang yang
bertanggungan, oleh sebab dia telah memberikan persetujuan
yang dikehendaki olehnya oleh seksyen 160, sebagai orang yang
telah membenarkan atau menyebabkan dikeluarkan prospektus itu
berkenaan dengan pernyataan yang palsu dan mengelirukan yang
dikatakan berupa telah dibuat olehnya sebagai pakar.

(4) Seseorang yang, selain subseksyen ini akan menjadi
bertanggungan di bawah subseksyen (1), disebabkan dia telah
memberikan persetujuan yang dikehendaki daripadanya oleh
seksyen 160 sebagai orang yang telah membenarkan pengeluaran


-----

190 _Rang Undang-Undang_

prospektus berkenaan dengan suatu pernyataan yang palsu atau
mengelirukan yang berupa dibuat olehnya sebagai pakar tidak
menjadi bertanggungan jika dia membuktikan bahawa—

_(a)_ dia menarik balik persetujuannya secara bertulis sebelum

salinan prospektus itu diserah simpan dengan Pendaftar;

_(b)_ selepas salinan prospektus itu diserah simpan dengan

Pendaftar dan sebelum pengumpukan atau penjualan
syer atau debentur itu, dia menarik balik secara bertulis
persetujuannya selepas menyedari tentang pernyataan
yang palsu atau mengelirukan itu dan memberi notis
yang munasabah kepada orang awam mengenai penarikan
balik itu bersama dengan sebabnya; atau

_(c)_ dia adalah kompeten untuk membuat pernyataan itu dan

bahawa dia mempunyai alasan yang munasabah untuk
mempercayai bahawa pernyataan itu adalah benar sehingga
masa pengumpukan atau penjualan syer atau debentur itu.

(5) Jika—

_(a)_ prospektus itu mengandungi nama seseorang sebagai

pengarah perbadanan, atau seseorang itu bersetuju
tetapi tidak memberikan persetujuannya untuk menjadi
pengarah atau telah menarik balik persetujuannya sebelum
pengeluaran prospektus itu dan tidak membenarkan atau
bersetuju dengan pengeluaran prospektus itu; atau

_(b)_ persetujuan seseorang dikehendaki di bawah seksyen 160

untuk pengeluaran prospektus itu dan dia sama ada
tidak memberikan persetujuan itu atau menarik balik
persetujuan itu sebelum pengeluaran prospektus itu,

pengarah perbadanan itu kecuali pengarah yang tanpa pengetahuan
atau persetujuannya prospektus itu dikeluarkan, dan mana-mana
orang lain yang membenarkan atau menyebabkan pengeluaran
prospektus itu adalah bertanggungan untuk menanggung rugi orang
yang dinamakan itu atau yang persetujuannya dikehendaki bagi
semua ganti rugi kos dan perbelanjaan yang dia bertanggungan
disebabkan namanya telah dimasukkan dalam prospektus itu atau
dimasukkan dalam prospektus itu suatu pernyataan yang dikatakan
berupa dibuat olehnya, atau dalam membela dirinya terhadap
apa-apa tindakan atau prosiding undang-undang yang dibawa
terhadapnya berkenaan dengan prospektus itu.


-----

_Syarikat_ 191

**Liabiliti jenayah bagi pernyataan silap dalam prospektus**

**168. (1) Tiada seorang pun boleh membenarkan atau menyebabkan**
pengeluaran suatu prospektus yang mengandungi—

_(a)_ apa-apa pernyataan atau maklumat yang palsu atau

mengelirukan; atau

_(b)_ suatu peninggalan yang material daripada apa-apa pernyataan

atau maklumat.

(2) Bagi maksud seksyen ini, menjadi suatu pembelaan bagi
seseorang jika dia membuktikan bahawa—

_(a)_ pernyataan atau peninggalan itu adalah tidak material;

atau

_(b)_ dia telah membuat segala siasatan yang munasabah

dalam hal keadaan itu dan selepas membuat apaapa siasatan, dia mempunyai alasan yang munasabah
untuk mempercayai dan terus mempercayai bahawa
pernyataan itu adalah benar atau peninggalan itu
adalah tidak material sehingga masa pengeluaran
prospektus itu.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
satu juta ringgit atau kedua-duanya.

**Orang yang tidak dianggap sebagai membenarkan atau**
**menyebabkan pengeluaran prospektus**

**169. (1) Bagi maksud Bahagian ini, Pendaftar tidak boleh**
dianggap sebagai terlibat dalam penyediaan sesuatu prospektus
atau membenarkan atau menyebabkan pengeluaran prospektus
itu bagi apa-apa sebab termasuklah apabila dia melaksanakan
fungsinya atau menjalankan kuasanya di bawah Akta ini.


-----

192 _Rang Undang-Undang_

(2) Bagi maksud seksyen 167 dan 168, seseorang tidak boleh
disifatkan sebagai membenarkan atau menyebabkan dikeluarkan
sesuatu prospektus hanya oleh sebab—

_(a)_ dia telah memberikan persetujuan yang dikehendaki di

bawah seksyen 160; dan

_(b)_ namanya dimasukkan dalam prospektus itu sebagai

pemegang amanah bagi pemegang debentur, juruaudit,
jurubank, peguam bela dan peguam cara atau broker
saham atau syer.

**Perintah berhenti**

**170. (1) Jika prospektus telah didaftarkan oleh Pendaftar dan**
Pendaftar berpendapat bahawa prospektus itu ialah—

_(a)_ suatu prospektus yang tidak mematuhi atau tidak disediakan

mengikut mana-mana peruntukan Akta ini;

_(b)_ suatu prospektus yang mengandungi pernyataan atau

maklumat yang palsu atau mengelirukan;

_(c)_ suatu prospektus yang mengandungi pernyataan atau

maklumat yang daripadanya terdapat suatu peninggalan
yang material; atau

_(d)_ perbadanan itu telah melanggar mana-mana peruntukan

Akta ini,

Pendaftar boleh, melalui perintah berhenti secara bertulis
menyampaikan kepada perbadanan atau mana-mana orang lain yang
ditentukan oleh Pendaftar, mengarahkan perbadanan atau manamana orang lain itu untuk tidak mengumpukkan, mengeluarkan,
menawarkan, membuat suatu pelawaan untuk melanggan bagi
atau membeli atau menjual, syer atau debentur seterusnya yang
berhubung dengan prospektus itu, mengikut kehendak keadaan.

(2) Tertakluk kepada subseksyen (3) dan (4), Pendaftar tidak
boleh membuat perintah berhenti di bawah subseksyen (1) melainkan
jika Pendaftar telah memberikan suatu peluang yang munasabah
untuk didengar kepada mana-mana orang yang terjejas tentang
sama ada perintah pemberhentian itu boleh dibuat.


-----

_Syarikat_ 193

(3) Jika Pendaftar berpendapat dengan memberikan peluang
untuk didengari akan menyebabkan kelengahan yang akan
menjejaskan kepentingan awam, Pendaftar boleh membuat suatu
perintah interim tanpa memberikan peluang untuk didengari.

(4) Perintah berhenti interim di bawah subseksyen (3) hendaklah,
melainkan jika dibatalkan terdahulu, berkuat kuasa sehingga
berakhirnya tempoh dua puluh satu hari dari hari perintah interim
itu dibuat atau keputusan pendengaran dalam subseksyen (2),
mengikut mana-mana tarikh yang terkemudian.

(5) Semasa perintah berhenti yang dibuat di bawah subseksyen
(1) atau perintah berhenti interim yang dibuat di bawah subseksyen
(3) berkuat kuasa, Bahagian ini hendaklah terpakai seolah-olah
prospektus itu tidak pernah didaftarkan.

(6) Perintah berhenti interim di bawah subseksyen (3) boleh
dibatalkan secara bertulis jika Pendaftar berpuas hati bahawa hal
keadaan yang berbangkit daripada pembuatan perintah itu tidak
lagi wujud.

(7) Jika permohonan untuk melanggan bagi atau membeli syer
atau debentur yang berhubung dengan prospektus itu telah dibuat
sebelum perintah berhenti di bawah subseksyen (1)—

_(a)_ jika syer atau debentur itu tidak dikeluarkan kepada

pemohon—

(i) permohonan itu hendaklah disifatkan ditarik balik

dan dibatalkan dan perbadanan itu atau mana-mana
orang lain yang menerima wang itu hendaklah
dengan serta-merta membayar balik semua wang
yang diterima daripada pemohon tanpa faedah
atau pulangan; dan

(ii) jika wang itu tidak dibayar balik dalam masa empat

belas hari dari perintah berhenti itu, perbadanan
itu hendaklah bertanggungan untuk membayar
balik apa-apa wang itu dengan faedah pada kadar
sepuluh peratus setahun atau pada apa-apa kadar
lain sebagaimana yang ditentukan oleh Pendaftar
dari tarikh habis tempoh empat belas hari itu;
atau


-----

194 _Rang Undang-Undang_

_(b) jika syer atau debentur telah dikeluarkan kepada pemohon,_

keluaran syer dan debentur itu hendaklah disifatkan
terbatal dan perbadanan atau mana-mana orang lain itu
hendaklah—

(i) dengan serta-merta membayar balik tanpa faedah

semua wang yang diterima daripada pemohon dan
jika apa-apa wang itu tidak dibayar balik dalam
masa empat belas hari dari tarikh penyampaian
perintah berhenti itu, perbadanan hendaklah
bertanggungan untuk membayar balik apa-apa
wang itu dengan faedah atau pulangan pada kadar
sepuluh peratus setahun atau pada apa-apa kadar
lain sebagaimana yang ditentukan oleh Pendaftar
dari tarikh habis tempoh empat belas hari itu; dan

(ii) mengambil langkah yang perlu untuk menguatkuasakan

perintah berhenti itu.

(8) Mana-mana orang yang melanggar perintah berhenti yang
dibuat di bawah subseksyen (1) atau perintah berhenti interim
yang dibuat di bawah subseksyen (3) melakukan suatu kesalahan
dan boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi satu juta ringgit
atau kedua-duanya.

Subpenggal 10

_Debentur_

**Pemakaian Subpenggal 10**

**171. (1) Melainkan jika dinyatakan selainnya dalam Akta ini,**
Subpenggal ini hendaklah terpakai bagi suatu tawaran yang dibuat
kepada orang awam, termasuklah tawaran yang dibuat kepada
mana-mana golongan orang awam walau bagaimana jua dipilih,
berkenaan dengan—

_(a)_ tawaran atau pelawaan berkenaan dengan syer atau debentur

yang dibuat oleh kelab rekreasi tidak tersenarai; dan

_(b)_ tawaran atau pelawaan untuk mendepositkan wang atau

memberi pinjaman wang kepada perbadanan sebagaimana
yang dinyatakan di bawah seksyen 158.


-----

_Syarikat_ 195

(2) Subpenggal ini tidak terpakai bagi suatu tawaran atau pelawaan
untuk melanggan atau membeli apa-apa sekuriti perbadanan,
termasuklah apa-apa tawaran terkecuali atau pelawaan terkecuali
sebagaimana yang diperuntukkan dalam Akta Pasaran Modal dan
Perkhidmatan 2007.

**Pelaksanaan spesifik kontrak**

**172. Sesuatu kontrak yang dibuat dengan suatu syarikat untuk**
mengambil dan membayar apa-apa debentur syarikat boleh
dikuatkuasakan oleh suatu perintah Mahkamah bagi pelaksanaan
spesifik.

**Debentur kekal**

**173. Walau apa pun mana-mana undang-undang yang lain,**
sesuatu syarat yang terkandung dalam suatu debentur atau dalam
suatu surat ikatan amanah bagi mendapatkan debentur, sama ada
debentur atau surat ikatan amanah itu dikeluarkan atau dibuat
sebelum atau selepas permulaan kuat kuasa Akta ini tidak menjadi
tidak sah oleh sebab debentur itu dijadikan tidak boleh ditebus
atau boleh ditebus hanya apabila berlakunya kontingensi walau
bagaimana jauh sekalipun atau apabila habisnya sesuatu tempoh
walau bagaimana lama sekalipun.

**Kuasa untuk mengeluarkan semula debentur telah ditebus**

**174. (1) Suatu syarikat boleh mengeluarkan semula debentur**
yang telah ditebus sama ada dengan mengeluarkan semula debentur
yang sama atau mengeluarkan debentur baharu bagi menggantikan
debentur yang telah ditebus itu, melainkan jika—

_(a)_ diperuntukkan selainnya, secara nyata atau tersirat dalam

perlembagaan atau dalam mana-mana kontrak yang dibuat
oleh syarikat itu; atau

_(b)_ syarikat itu telah menyatakan niatnya supaya debentur

itu dibatalkan dengan meluluskan suatu ketetapan bagi
maksud itu atau melalui apa-apa tindakan lain.


-----

196 _Rang Undang-Undang_

(2) Jika debentur telah ditebus dikeluarkan semula, orang yang
berhak terhadap debentur itu hendaklah mempunyai dan hendaklah
disifatkan sentiasa mempunyai keutamaan yang sama seolah-olah
debentur itu tidak pernah ditebus.

**Mendeposit debentur untuk mendapatkan pendahuluan**

**175.** Jika syarikat telah mendepositkan mana-mana debenturnya
untuk mendapatkan pendahuluan atas akaun semasa atau selainnya,
debentur itu tidak dikira sebagai telah ditebus hanya oleh sebab
akaun syarikat terhenti menjadi debit semasa debentur terus
didepositkan sedemikian.

**Kelayakan pemegang amanah bagi pemegang debentur**

**176. (1) Tiap-tiap perbadanan peminjam yang menawarkan**
debentur kepada orang awam bagi langganan atau pembelian di
Malaysia hendaklah membuat peruntukan bagi pelantikan suatu
perbadanan pemegang amanah sebagai pemegang amanah bagi
pemegang debentur dalam apa-apa debentur atau dalam surat
ikatan amanah yang berhubungan dengan debentur.

(2) Jika perbadanan peminjam dikehendaki untuk melantik
seorang pemegang amanah bagi pemegang debentur mengikut
subseksyen (1), perbadanan peminjam itu tidak boleh mengumpukkan
mana-mana debentur itu sehingga pelantikan telah dibuat dan
perbadanan pemegang amanah itu telah memberikan persetujuan
untuk bertindak sebagai pemegang amanah.

(3) Perbadanan pemegang amanah tidak boleh dilantik, memegang
jawatan atau bertindak sebagai pemegang amanah bagi pemegang
debentur sesuatu perbadanan peminjam tanpa keizinan Mahkamah
jika perbadanan pemegang amanah itu ialah—

_(a)_ pemegang syer yang memegang syer secara benefisial

dalam perbadanan peminjam itu;

_(b)_ berhak secara benefisial terhadap wang yang dihutang oleh

perbadanan peminjam itu kepada perbadanan pemegang
amanah;


-----

_Syarikat_ 197

_(c)_ suatu perbadanan yang telah membuat suatu jaminan

berkenaan dengan hutang pokok yang dicagar dengan
debentur itu atau berkenaan dengan hutang pokok itu; atau

_(d)_ suatu perbadanan yang di bawah seksyen 7 disifatkan

berkaitan dengan—

(i) mana-mana perbadanan daripada jenis yang disebut

dalam perenggan _(a), (b) dan_ _(c); atau_

(ii) perbadanan peminjam itu.

(4) Subseksyen (3) tidak menghalang sesuatu perbadanan
pemegang amanah daripada dilantik, memegang jawatan atau
bertindak sebagai pemegang amanah bagi pemegang debentur
suatu perbadanan peminjam hanya oleh sebab—

_(a)_ perbadanan peminjam itu berhutang dengan perbadanan

pemegang amanah itu atau suatu perbadanan yang
disifatkan menurut kuasa seksyen 7 sebagai berkaitan
dengan perbadanan pemegang amanah itu apa-apa wang
selagi wang itu ialah—

(i) wang, kecuali wang yang disebut dalam

subperenggan (ii) dan (iii), yang tidak melebihi
sepuluh peratus daripada amaun debentur yang
dicadangkan untuk ditawarkan kepada orang
awam pada masa penetapan atau dalam tempoh
tiga bulan selepas debentur itu ditawarkan kali
pertama kepada orang awam, dan yang tidak
melebihi sepuluh peratus amaun yang dihutang
oleh perbadanan peminjam itu dengan pemegang
debentur pada bila-bila masa selepas habisnya
tempoh itu;

(ii) wang yang didapatkan hanya melalui suatu gadai

janji yang pertama dibuat ke atas tanah perbadanan
peminjam itu, atau oleh apa-apa debentur yang
dikeluarkan oleh perbadanan peminjam itu kepada
orang awam atau oleh mana-mana debentur
yang tidak dikeluarkan kepada orang awam
yang dikeluarkan di bawah surat ikatan amanah
yang sama yang mewujudkan debentur lain yang
dikeluarkan pada bila-bila masa oleh perbadanan


-----

198 _Rang Undang-Undang_

peminjam itu kepada orang awam atau oleh
mana-mana debentur yang kepadanya perbadanan
peminjam, atau suatu perbadanan yang disifatkan
berkaitan dengan perbadanan pemegang amanah
itu yang tidak berhak secara benefisial menurut
kuasa seksyen 7; atau

(iii) wang yang kepadanya perbadanan pemegang

amanah, atau suatu perbadanan yang layak untuk
dilantik sebagai pemegang amanah bagi pemegang
debentur perbadanan peminjam mengikut terma
debentur atau surat ikatan amanah yang berkaitan
menurut kuasa seksyen 7 disifatkan berkaitan
dengan perbadanan pemegang amanah itu; atau

_(b) perbadanan pemegang amanah itu, atau suatu perbadanan_

yang disifatkan sebagai pemegang syer bagi perbadanan
peminjam itu berkenaan dengan syer yang dipegang
secara benefisial oleh perbadanan pemegang amanah itu
menurut kuasa seksyen 7 berkaitan perbadanan pemegang
amanah itu selagi syer dalam perbadanan peminjam
itu yang dipegang secara benefisial oleh perbadanan
pemegang amanah dan oleh semua perbadanan lain yang
disifatkan berhubung dengan perbadanan peminjam itu
menurut kuasa seksyen 7 tidak mempunyai hak untuk
menjalankan lebih daripada lima peratus kuasa mengundi
pada mana-mana mesyuarat agung perbadanan peminjam
itu.

(5) Tiada apa-apa jua dalam subseksyen (3) boleh—

_(a)_ menjejaskan kuat kuasa mana-mana debentur atau surat

ikatan amanah yang dikeluarkan atau disempurnakan
sebelum permulaan kuat kuasa Akta ini; atau

_(b)_ terpakai bagi atau berhubung dengan pemegang amanah

bagi pemegang mana-mana debentur itu,

melainkan jika di bawah mana-mana debentur atau surat ikatan
amanah sedemikan suatu tawaran debentur selanjutnya telah dibuat
kepada orang awam selepas permulaan kuat kuasa Akta ini.


-----

_Syarikat_ 199

(6) Perbadanan dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi dua puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari kesalahan itu berterusan selepas
sabitan.

**Kewajipan pemegang amanah**

**177. (1) Pemegang amanah bagi pemegang debentur hendaklah—**

_(a)_ menjalankan usaha yang munasabah untuk menentukan

sama ada atau tidak aset perbadanan peminjam dan
aset setiap perbadanan penjaminnya yang ada atau yang
mungkin ada sama ada melalui jaminan atau selainnya
mencukupi atau mungkin mencukupi untuk melepaskan
hutang pokok jika dan apabila ia kena dibayar;

_(b)_ memastikan bahawa setiap prospektus yang berhubungan

dengan debentur itu tidak mengandungi apa-apa perkara
yang tidak selaras dengan terma debentur itu atau dengan
surat ikatan amanah yang berkaitan;

_(c)_ memastikan bahawa perbadanan peminjam mematuhi

kehendak Subpenggal 1 Penggal 7 Bahagian III setakat
yang Subpenggal itu berkaitan dengan dan terpakai bagi
debentur itu;

_(d)_ menjalankan usaha yang munasabah untuk menentukan

sama ada perbadanan peminjam dan setiap perbadanan
penjaminnya telah melakukan apa-apa pelanggaran waad,
terma dan peruntukan mengenai debentur atau surat
ikatan amanah atau tidak;

_(e)_ mengambil segala langkah dan melakukan segala

perkara yang pemegang amanah itu diberi kuasa untuk
melakukannya bagi membolehkan perbadanan peminjam
itu dan mana-mana perbadanan penjaminnya meremedi
apa-apa pelanggaran waad, terma dan peruntukan itu,
kecuali jika ia berpuas hati bahawa pelanggaran itu tidak
akan memudaratkan secara material jaminan, jika ada,
bagi debentur itu atau kepentingan pemegang debentur;


-----

200 _Rang Undang-Undang_

_(f)_ jika perbadanan peminjam itu atau mana-mana perbadanan

penjaminnya gagal untuk meremedi apa-apa pelanggaran
waad, terma dan peruntukan mengenai debentur atau surat
ikatan amanah jika dikehendaki sedemikian oleh pemegang
amanah, pemegang amanah itu boleh membentangkan
perkara itu di hadapan mesyuarat pemegang debentur,
dengan mengemukakan apa-apa cadangan bagi melindungi
pelaburan pemegang debentur sebagaimana yang difikirkan
perlu atau sesuai oleh pemegang amanah dan mendapatkan
arahan daripada pemegang debentur berhubung dengan
pelaburan itu; dan

_(g)_ jika perbadanan peminjam itu mengemukakan kepada

pemegang debentur suatu kompromi atau perkiraan,
memberikan kepada pemegang debentur itu suatu
pernyataan bagi menjelaskan kesan kompromi atau
perkiraan itu dan, jika difikirkan patut oleh pemegang
amanah, mengesyorkan kepada pemegang debentur itu
suatu urusan tindakan yang sesuai untuk diambil oleh
pemegang debentur itu berhubung dengan kompromi
atau perkiraan itu.

(2) Jika, selepas siasatan yang sewajarnya, pemegang amanah
berpendapat bahawa aset perbadanan peminjam dan mana-mana
perbadanan penjaminnya yang ada sama ada melalui jaminan
atau selainnya tidak mencukupi atau berkemungkinan tidak
mencukupi untuk melepaskan hutang pokoknya jika dan apabila
hutang itu kena dibayar, pemegang amanah itu boleh memohon
kepada Menteri untuk mendapatkan suatu perintah di bawah
subseksyen ini.

(3) Atas suatu permohonan yang disebut dalam subseksyen (2),
selepas memberikan perbadanan peminjam itu suatu peluang
untuk membuat representasi berhubung dengan permohonan itu,
Menteri, melalui perintah secara bertulis—

_(a)_ boleh menyampaikan kepada perbadanan itu di pejabat

berdaftarnya di Malaysia dan mengenakan apa-apa
sekatan ke atas aktiviti perbadanan itu, termasuk sekatan
ke atas pengiklanan bagi deposit atau pinjaman dan atas
peminjaman oleh perbadanan itu yang difikirkan perlu
oleh Menteri bagi melindungi kepentingan pemegang
debentur; atau


-----

_Syarikat_ 201

_(b)_ boleh mengarahkan pemegang amanah untuk memohon

kepada Mahkamah bagi mendapatkan suatu perintah di
bawah subseksyen (4) dan jika perbadanan peminjam
menghendaki pemegang amanah itu untuk berbuat
sedemikian, Menteri boleh mengarahkan pemegang
amanah itu untuk membuat permohonan sewajarnya.

(4) Jika—

_(a)_ selepas siasatan yang sewajarnya, pemegang amanah itu

pada bila-bila masa berpendapat bahawa aset perbadanan
peminjam dan mana-mana perbadanan penjaminnya yang
ada atau yang sepatutnya ada sama ada melalui jaminan
atau selainnya tidak mencukupi atau berkemungkinan
tidak mencukupi untuk melepaskan hutang pokoknya
jika dan apabila hutang pokok itu kena dibayar; atau

_(b)_ perbadanan itu melanggar atau tidak mematuhi suatu

perintah yang dibuat oleh Menteri di bawah subseksyen (3),

pemegang amanah itu boleh, dan jika perbadanan peminjam
menghendaki pemegang amanah itu untuk berbuat demikian,
pemegang amanah itu hendaklah memohon kepada Mahkamah
untuk mendapatkan suatu perintah di bawah subseksyen (5).

(5) Jika permohonan itu dibuat kepada Mahkamah di bawah
subseksyen (3) atau (4), Mahkamah boleh, melalui perintah, selepas
memberikan perbadanan peminjam itu peluang untuk didengar,
membuat semua atau mana-mana yang berikut:

_(a)_ mengarahkan pemegang amanah—

(i) untuk mengadakan mesyuarat pemegang debentur

bagi maksud membentangkan di hadapan pemegang
debentur apa-apa maklumat yang berhubungan
dengan kepentingan dan cadangan untuk melindungi
pemegang debentur yang difikirkan perlu atau
sesuai oleh pemegang amanah itu;

(ii) untuk mendapatkan arahan pemegang debentur

berhubung dengan kepentingan dan cadangan
untuk melindungi pemegang debentur; dan

(iii) untuk memberikan apa-apa arahan berhubung dengan

penjalanan mesyuarat yang difikirkan patut oleh
Mahkamah;


-----

202 _Rang Undang-Undang_

_(b)_ menggantung semua atau mana-mana tindakan atau

prosiding di hadapan mana-mana Mahkamah oleh atau
terhadap perbadanan peminjam;

_(c)_ menyekat pembayaran apa-apa wang oleh perbadanan

peminjam kepada pemegang debentur perbadanan itu
atau kepada apa-apa kelas pemegang debentur itu;

_(d)_ melantik seorang penerima atau penerima dan pengurus

bagi apa-apa harta yang merupakan jaminan, jika ada,
bagi debentur itu; dan

_(e)_ memberikan arahan lanjut kepada anggota perbadanan

peminjam itu atau mana-mana perbadanan penjaminnya
atau orang awam sebagaimana yang perlu untuk melindungi
kepentingan pemegang debentur.

(6) Mahkamah hendaklah menimbangkan hak semua pemiutang
perbadanan peminjam apabila membuat perintah itu dan boleh
mengubah atau membatalkan mana-mana perintah yang dibuat
di bawah subseksyen (5) yang difikirkan patut oleh Mahkamah.

(7) Semasa membuat suatu permohonan kepada Menteri di
bawah subseksyen (2) atau (3) atau kepada Mahkamah di bawah
subseksyen (4), pemegang amanah hendaklah—

_(a)_ mengambil kira sifat dan jenis jaminan yang diberikan

apabila debentur ditawarkan kepada orang awam; dan

_(b)_ jika jaminan tidak diberikan, menimbangkan kedudukan

pemegang debentur sebagai pemiutang tidak bercagar
perbadanan peminjam itu.

(8) Pemegang amanah boleh bergantung pada apa-apa perakuan
atau laporan yang diberikan atau pernyataan yang dibuat oleh
mana-mana peguam bela, juruaudit atau pegawai perbadanan
peminjam atau perbadanan penjamin jika pemegang amanah itu
mempunyai alasan yang munasabah untuk mempercayai bahawa
peguam bela, juruaudit atau pegawai itu adalah berwibawa untuk
memberikan atau membuat perakuan, laporan atau pernyataan itu.


-----

_Syarikat_ 203

**Persaraan pemegang amanah**

**178. (1) Walau apa pun apa-apa yang terkandung dalam mana-**
mana Akta atau dalam debentur atau surat ikatan amanah yang
berkaitan, pemegang amanah bagi pemegang debentur tidak terhenti
menjadi pemegang amanah sehingga suatu perbadanan yang layak
di bawah seksyen 176 bagi pelantikan sebagai pemegang amanah
bagi pemegang debentur telah dilantik dan telah memegang jawatan
itu.

(2) Jika—

_(a)_ suatu peruntukan telah dibuat dalam debentur atau

surat ikatan amanah yang berkaitan bagi pelantikan
pengganti pemegang amanah bagi pemegang debentur
atas persaraannya, pengganti itu boleh dilantik mengikut
seksyen 176; atau

_(b)_ tiada peruntukan telah dibuat dalam debentur atau dalam

surat ikatan amanah yang berkaitan bagi pelantikan
pengganti bagi pemegang amanah yang bersara, perbadanan
peminjam boleh melantik seorang pengganti yang layak
untuk dilantik di bawah seksyen 176.

(3) Walau apa pun apa-apa jua dalam Akta ini atau dalam
mana-mana debentur atau surat ikatan amanah, sesuatu perbadanan
peminjam boleh, dengan persetujuan pemegang amanah yang sedia
ada bagi pemegang debentur itu, melantik mana-mana perbadanan
yang layak untuk dilantik di bawah seksyen 176 dan yang yang
disifatkan menurut kuasa seksyen 7 sebagai berkaitan dengan
pemegang amanah yang sedia ada sebagai pengganti kepada
pemegang amanah yang sedia ada itu.

(4) Jika pemegang amanah bagi pemegang debentur itu
telah terhenti wujud atau terhenti menjadi layak di bawah
seksyen 176 atau gagal atau enggan untuk bertindak atau dihilangkan
kelayakan di bawah seksyen itu, Mahkamah boleh, atas permohonan
perbadanan peminjam atau pemegang amanah bagi pemegang
debentur itu atau mana-mana pemegang debentur atau Menteri,
melantik mana-mana perbadanan yang layak di bawah seksyen 176
menjadi pemegang amanah bagi menggantikan pemegang amanah
yang disifatkan terhenti wujud itu atau terhenti menjadi layak
atau yang gagal atau enggan untuk bertindak sebagai pemegang
amanah atau yang dihilangkan kelayakannya.


-----

204 _Rang Undang-Undang_

(5) Jika pengganti dilantik sebagai pemegang amanah bagi
menggantikan mana-mana pemegang amanah, pengganti itu
hendaklah menyerah simpan dengan Pendaftar suatu notis dalam
masa tiga puluh hari dari pelantikan itu mengikut bentuk dan
cara yang ditentukan oleh Pendaftar.

(6) Pengganti yang melanggar subseksyen (5) melakukan suatu
kesalahan dan boleh, apabila disabitkan, didenda tidak melebihi
dua puluh ribu ringgit dan, dalam hal suatu kesalahan yang
berterusan, didenda selanjutnya tidak melebihi satu ribu ringgit
bagi setiap hari kesalahan itu berterusan selepas sabitan.

**Kandungan surat ikatan amanah**

**179. (1) Jika suatu perbadanan menawarkan debentur kepada**
orang awam bagi langganan di Malaysia, debentur atau surat
ikatan amanah yang berkaitan hendaklah mengandungi had amaun
yang boleh dipinjam oleh perbadanan peminjam itu dan hendaklah
mengandungi waad oleh perbadanan peminjam itu yang hendaklah
mempunyai kesan yang berikut:

_(a)_ perbadanan peminjam itu hendaklah menggunakan usahanya

dengan bersungguh-sungguh untuk mengendalikan
dan menjalankan perniagaannnya mengikut cara yang
sepatutnya dan berkesan;

_(b)_ setakat yang sama seolah-olah pemegang amanah bagi

pemegang debentur itu atau mana-mana juruaudit syarikat
yang diluluskan yang dilantik oleh pemegang amanah itu
merupakan pengarah perbadanan, perbadanan peminjam
itu hendaklah—

(i) menjadikan tersedia bagi pemeriksaan semua rekod

perakaunan atau rekod lain perbadanan peminjam
itu; dan

(ii) memberikan kepada perbadanan peminjam apa-apa

maklumat yang dikehendaki oleh perbadanan
peminjam itu berkenaan dengan semua perkara
yang berhubungan dengan rekod perakaunan atau
rekod lain perbadanan peminjam itu; dan


-----

_Syarikat_ 205

_(c) atas permohonan orang yang memegang tidak kurang_

daripada sepuluh peratus nilai debentur keluaran yang
berhubung dengan waad itu yang dihantar serah ke pejabat
berdaftarnya, perbadanan peminjam itu hendaklah—

(i) memanggil suatu mesyuarat pemegang debentur

bagi menimbangkan akaun dan kunci kira-kira
yang terakhir diserah simpan dengan pemegang
amanah bagi pemegang debentur itu oleh perbadanan
peminjam itu; dan

(ii) memberikan kepada pemegang amanah itu arahan

berhubung dengan penjalanan kuasa pemegang
amanah, apa-apa mesyuarat yang hendaklah
diadakan pada masa dan di tempat yang dinyatakan
dalam notis serta iklan itu dengan dipengerusikan
oleh seorang yang dinamakan oleh pemegang
amanah itu atau mana-mana orang lain yang
dilantik bagi pihaknya oleh pemegang debentur
yang hadir pada mesyuarat itu.

(2) Notis mesyuarat yang disebut dalam perenggan (1)(c)
hendaklah—

_(a)_ diberikan kepada setiap pemegang debentur, selain debentur

yang kena dibayar kepada pembawa, di alamatnya yang
dinyatakan dalam daftar debentur; dan

_(b)_ melalui suatu iklan dalam satu surat khabar yang diedarkan

secara meluas di Malaysia dalam bahasa kebangsaan
dan satu surat khabar yang diedarkan secara meluas di
Malaysia dalam bahasa Inggeris yang ditujukan kepada
semua pemegang debentur itu.

(3) Jika debentur atau surat ikatan amanah tidak secara nyata
mengandungi waad oleh perbadanan peminjam, debentur atau
surat ikatan amanah itu hendaklah disifatkan mengandungi waad
yang disebut dalam subseksyen (1).

(4) Perbadanan dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi satu juta ringgit.


-----

206 _Rang Undang-Undang_

**Kuasa Mahkamah berhubung dengan debentur tidak boleh**
**ditebus yang tertentu**

**180. (1) Walau apa pun apa-apa jua dalam mana-mana debentur**
atau surat ikatan amanah, jaminan bagi apa-apa debentur yang
tidak boleh ditebus atau boleh ditebus hanya pada masa berlakunya
kontingensi hendaklah, jika Mahkamah memerintahkan sedemikian,
dikuatkuasakan, dengan serta-merta atau pada bila-bila masa yang
lain yang diarahkan oleh Mahkamah.

(2) Dalam membuat suatu perintah di bawah subseksyen (1),
atas permohonan pemegang amanah bagi pemegang debentur atau
jika tiada pemegang amanah, oleh pemegang mana-mana debentur,
Mahkamah berpuas hati bahawa—

_(a)_ pada masa pengeluaran debentur aset perbadanan yang

menjadi atau yang dicadangkan untuk menjadi jaminan
baginya adalah mencukupi atau mungkin mencukupi
untuk melepaskan hutang pokok dan apa-apa faedah
ke atas hutang itu;

_(b)_ jaminan itu, jika direalisasikan di bawah hal keadaan yang

wujud pada masa permohonan itu, akan berkemungkinan
membawa tidak lebih daripada enam puluh peratus
jumlah wang pokok yang belum dijelaskan, dengan
mengambil kira semua bayaran terdahulu dan bayaran
yang berperingkat sama rata, jika ada; dan

_(c)_ aset yang diliputi oleh jaminan itu, atas penilaian yang

saksama berasaskan usaha yang berterusan selepas
membenarkan suatu amaun yang munasabah bagi
susut nilai yang bernilai kurang daripada jumlah
wang pokok dan perbadanan peminjam itu tidak
memperoleh keuntungan yang mencukupi untuk
membayar faedah yang kena dibayar atas jumlah wang
pokok itu atau jika tiada kadar faedah yang ditentukan
kena dibayar, faedah ke atas jumlah itu pada apa-apa
kadar yang dianggap oleh Mahkamah sebagai kadar
yang saksama untuk dijangkakan daripada pelaburan
yang sama.


-----

_Syarikat_ 207

(3) Subseksyen (1) tidak menjejaskan apa-apa kuasa untuk
mengubah hak atau menerima apa-apa kompromi atau perkiraan
yang diwujudkan oleh terma debentur atau surat ikatan amanah
yang berkenaan atau mengikut suatu kompromi atau perkiraan
antara perbadanan peminjam dengan pemiutang.

**Kuasa pemegang amanah untuk memohon kepada Mahkamah**
**bagi mendapatkan arahan, dsb.**

**181. (1) Pemegang amanah bagi pemegang debentur boleh**
memohon kepada Mahkamah—

_(a)_ untuk mendapatkan arahan berhubung dengan apa-apa

perkara yang berbangkit berkaitan dengan pelaksanaan
fungsi pemegang amanah; atau

_(b)_ untuk menentukan apa-apa soalan berhubung dengan

kepentingan pemegang debentur.

(2) Atas permohonan yang dibuat di bawah subseksyen (1),
Mahkamah boleh—

_(a)_ memberi apa-apa arahan kepada pemegang amanah

sebagaimana yang difikirkan patut oleh Mahkamah;

_(b)_ menyetujui secara keseluruhan atau sebahagiannya

dengan permohonan itu atas apa-apa terma dan syarat
jika Mahkamah berpuas hati bahawa penentuan soalan
itu adil dan bermanfaat atau membuat apa-apa perintah
lain yang difikirkan adil oleh Mahkamah; atau

_(c)_ memerintahkan suatu mesyuarat bagi semua atau mana
mana pemegang debentur dipanggil untuk menimbangkan
apa-apa perkara yang melibatkan pemegang debentur
itu dan untuk menasihati pemegang amanah mengenai
perkara yang berkenaan dan untuk memberikan apa-apa
arahan sampingan atau berbangkit yang difikirkan patut
oleh Mahkamah.


-----

208 _Rang Undang-Undang_

(3) Mesyuarat yang disebut dalam perenggan (2)(c) hendaklah
diadakan dan dijalankan mengikut apa-apa cara yang diarahkan
oleh Mahkamah yang dipengerusikan oleh seorang yang dinamakan
oleh pemegang amanah atau mana-mana orang lain yang dilantik
oleh mesyuarat.

**Obligasi perbadanan peminjam**

**182. (1) Jika ada pemegang amanah bagi pemegang debentur**
suatu perbadanan peminjam, pengarah perbadanan peminjam itu
hendaklah menyediakan suatu laporan—

_(a)_ pada akhir suatu tempoh yang tidak melebihi tiga bulan

yang berakhir pada hari, tidak lewat daripada enam bulan
selepas tarikh prospektus yang berkaitan yang pemegang
amanah itu dikehendaki untuk memberitahu perbadanan
peminjam itu secara bertulis; dan

_(b)_ pada akhir setiap tempoh yang berikutnya selepas itu, iaitu

suatu tempoh selama tiga bulan atau apa-apa tempoh
yang lebih singkat sebagaimana yang pemegang amanah
itu boleh, dalam apa-apa hal keadaan khas, benarkan.

(2) Laporan yang berhubungan dengan tempoh yang disebut
dalam subseksyen (1) hendaklah mematuhi subseksyen (3) dan
suatu salinan laporan itu hendaklah diserah simpan dengan
Pendaftar dan pemegang amanah dalam masa tiga puluh hari
selepas berakhirnya setiap tempoh itu.

(3) Laporan yang disebut dalam subseksyen (1) hendaklah
ditandatangani oleh tidak kurang daripada dua pengarah perbadanan
peminjam dan hendaklah menyatakan dengan terperinci apa-apa
perkara yang menjejaskan jaminan atau kepentingan pemegang
debentur seperti yang berikut:

_(a)_ sama ada had amaun yang boleh dipinjam oleh perbadanan

itu telah melebihi had atau tidak;

_(b)_ sama ada atau tidak perbadanan peminjam itu dan setiap

perbadanan penjaminnya telah mematuhi dan melaksanakan
semua waad dan peruntukan yang mengikat perbadanan
peminjam itu dan setiap perbadanan penjaminnya
masing-masing di bawah debentur atau mana-mana surat
ikatan amanah;


-----

_Syarikat_ 209

_(c)_ sama ada atau tidak telah berlaku apa-apa kejadian yang

menyebabkan atau boleh menyebabkan debentur atau
mana-mana peruntukan surat ikatan amanah yang berkaitan
boleh dikuatkuasakan dan jika berlaku sedemikian, butirbutir mengenai kejadian itu;

_(d)_ sama ada atau tidak apa-apa hal keadaan yang memudaratkan

perbadanan peminjam, subsidiarinya atau perbadanan
penjaminnya atau mana-mana perbadanan, subsidiarinya
atau perbadanan penjaminnya telah berlaku yang
memudaratkan secara material apa-apa jaminan atau
gadaian yang dimasukkan dalam atau diwujudkan oleh
debentur itu atau mana-mana surat ikatan amanah dan
jika berlaku sedemikian, butir-butir mengenai hal keadaan
itu;

_(e)_ sama ada atau tidak telah berlaku perubahan yang besar

kepada jenis perniagaan perbadanan peminjam itu atau
mana-mana subsidiarinya atau mana-mana perbadanan
penjaminnya sejak debentur itu pertama kali dikeluarkan
kepada orang awam yang tidak dilaporkan sebelumnya
sebagaimana yang dikehendaki oleh seksyen ini dan jika
berlaku sedemikian, butir-butir mengenai perubahan itu;
dan

_(f)_ jika perbadanan peminjam telah mendepositkan wang dengan

atau memberi pinjaman wang kepada atau mengambil
alih apa-apa liabiliti suatu perbadanan yang disifatkan
berkaitan dengan perbadanan peminjam itu di bawah
seksyen 7, butir-butir mengenai—

(i) jumlah amaun yang didepositkan atau dipinjam

dan takat apa-apa liabiliti yang diambil alih itu
dalam tempoh yang terangkum dalam laporan
itu; dan

(ii) jumlah amaun yang terhutang dengan perbadanan

peminjam itu berkenaan dengan wang yang
didepositkan atau dipinjam dan takat apa-apa
liabiliti yang diambil alih itu pada akhir tempoh
yang terangkum dalam laporan itu,

dengan membezakan antara deposit bercagar dengan tidak bercagar,
pinjaman dan pengambilalihan liabiliti.


-----

210 _Rang Undang-Undang_

(4) Wang yang disebut dalam perenggan (3)(f) tidak termasuk
apa-apa deposit bagi atau pinjaman kepada atau apa-apa liabiliti
yang diambil alih bagi pihak suatu perbadanan jika perbadanan itu
telah menjamin pembayaran balik debentur perbadanan peminjam
itu dan telah mendapat jaminan itu melalui suatu cagaran ke atas
asetnya bagi faedah pemegang amanah bagi pemegang debentur
perbadanan peminjam itu.

(5) Jika ada pemegang amanah bagi pemegang debentur,
perbadanan peminjam dan setiap perbadanan penjaminnya yang
telah menjamin pembayaran balik wang yang didapatkan melalui
pengeluaran debentur itu hendaklah memberikan kepada pemegang
amanah itu—

_(a)_ dalam masa dua puluh satu hari selepas pewujudan

mana-mana cagaran oleh perbadanan atau perbadanan
penjamin itu, mengikut kehendak keadaan, butir-butir
mengenai apa-apa cagaran yang diwujudkan itu, sama
ada atau tidak apa-apa tuntutan bagi pembayaran telah
dibuat; dan

_(b)_ jika amaun untuk didahulukan atas jaminan bagi cagaran

itu tidak dapat ditentukan—

(i) dalam masa tujuh hari dari mana-mana pendahuluan

yang dibuat, butir-butir mengenai amaun yang
didahulukan itu; atau

(ii) jika pendahuluan digabungkan dalam suatu akaun

semasa dengan jurubank atau pemiutang dagangan,
sekali dalam tiap-tiap tiga bulan, butir-butir amaun
bersih yang belum dijelaskan berkenaan dengan
apa-apa pendahuluan yang dibuat itu.

(6) Pengarah tiap-tiap perbadanan peminjam dan pengarah
tiap-tiap perbadanan penjamin hendaklah menyebabkan supaya
disediakan suatu penyata kewangan bagi tempoh dari berakhirnya
tahun kewangan itu sehingga habisnya tempoh enam bulan selepas
tahun kewangan itu berakhir dan diserah simpan dengan Pendaftar
dan pemegang amanah bagi pemegang debentur, jika ada, pada
tarikh yang tidak lewat daripada sembilan bulan selepas habisnya
tempoh setiap tahun kewangan perbadanan itu.


-----

_Syarikat_ 211

(7) Seksyen 249, 250, 252 dan subseksyen 266(1), (2) dan (6)
hendaklah, dengan apa-apa ubah suaian yang perlu, terpakai bagi
tiap-tiap penyata kewangan yang disediakan dan diserah simpan
di bawah subseksyen (6) seolah-olah penyata kewangan itu ialah
penyata kewangan yang disebut dalam subseksyen itu.

(8) Jika pengarah perbadanan peminjam tidak menyerah simpan
dengan pemegang amanah bagi pemegang debentur suatu laporan
yang dikehendaki oleh subseksyen (1) atau jika pengarah perbadanan
peminjam atau pengarah perbadanan penjamin tidak menyerah
simpan dengan pemegang amanah suatu penyata kewangan dan
laporan sebagaimana yang dikehendaki oleh subseksyen (4) dalam
masa yang ditetapkan, pemegang amanah itu hendaklah dengan
serta-merta menyerah simpan notis mengenai hakikat itu dengan
Pendaftar.

(9) Mana-mana pengarah perbadanan peminjam yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi dua puluh ribu ringgit dan,
dalam hal suatu kesalahan yang berterusan, didenda selanjutnya
tidak melebihi lima ratus ringgit bagi setiap hari kesalahan itu
berterusan selepas sabitan.

(10) Mana-mana pengarah perbadanan peminjam atau perbadanan
penjamin yang melanggar subseksyen (2) atau (6) melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Obligasi perbadanan penjamin untuk memberikan maklumat**

**183. (1) Bagi maksud penyediaan laporan yang dikehendaki**
oleh Akta ini untuk ditandatangani oleh atau bagi pihak pengarah
suatu perbadanan peminjam atau mana-mana pengarah perbadanan
peminjam itu, perbadanan boleh, melalui notis secara bertulis,
menghendaki mana-mana perbadanan penjaminnya untuk memberikan
kepada perbadanan itu apa-apa maklumat yang berhubungan dengan
perbadanan penjamin itu yang dikehendaki supaya dikandungkan
dalam laporan itu.


-----

212 _Rang Undang-Undang_

(2) Perbadanan penjamin itu hendaklah memberikan maklumat
yang disebut dalam subseksyen (1) kepada perbadanan peminjam
tidak lewat daripada empat belas hari dari tarikh yang dinyatakan
dalam notis itu.

(3) Perbadanan dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi dua puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari kesalahan itu berterusan selepas
sabitan.

**Pinjaman dan deposit hendaklah dibayar balik dengan segera**
**dalam keadaan tertentu**

**184. (1) Jika dalam mana-mana prospektus yang dikeluarkan**
berkaitan dengan suatu pelawaan kepada orang awam untuk
melanggan atau membeli debentur suatu perbadanan terdapat
pernyataan mengenai apa-apa maksud atau projek tertentu yang
baginya wang diterima oleh perbadanan itu sebagai sambutan
kepada pelawaan itu hendaklah digunakan, perbadanan itu
hendaklah membuat laporan berkala kepada pemegang amanah
bagi pemegang debentur itu mengenai kemajuan yang telah dibuat
bagi mencapai maksud itu atau menyiapkan projek itu.

(2) Setiap laporan itu hendaklah dimasukkan dalam laporan
yang dikehendaki untuk diberikan kepada pemegang amanah bagi
pemegang debentur di bawah subseksyen 182(1).

(3) Apabila pemegang amanah bagi pemegang debentur itu
mendapati bahawa maksud atau projek itu belum tercapai atau
disiapkan dalam masa yang dinyatakan dalam prospektus itu
sebagai masa yang maksud atau projek itu sepatutnya dicapai
atau disiapkan atau, jika tiada apa-apa masa dinyatakan, dalam
masa yang munasabah, pemegang amanah itu boleh dan, jika dia
berpendapat bahawa adalah perlu bagi melindungi kepentingan
pemegang debentur, memberikan notis secara bertulis kepada
perbadanan itu yang menghendakinya membayar balik wang yang
diterima sedemikian oleh perbadanan itu dalam masa tiga puluh
hari dari notis itu diberikan, menyerah simpan dengan Pendaftar
suatu salinannya.


-----

_Syarikat_ 213

(4) Pemegang amanah hendaklah memberikan suatu notis di
bawah subseksyen (3) jika pemegang amanah itu berpuas hati
bahawa—

_(a)_ maksud atau projek itu telah sebahagian besarnya tercapai

atau disiapkan;

_(b)_ kepentingan pemegang debentur tidak dimudaratkan secara

material disebabkan oleh kegagalan untuk mencapai atau
menyiapkan maksud atau projek itu dalam masa yang
dinyatakan dalam prospektus itu atau dalam masa yang
munasabah; atau

_(c)_ kegagalan untuk mencapai maksud atau projek itu disebabkan

oleh hal keadaan yang di luar kawalan perbadanan itu
yang tidak semunasabahnya dapat dijangkakan oleh
perbadanan itu pada masa prospektus itu dikeluarkan.

(5) Apabila notis yang disebut dalam subseksyen (3) diterima
oleh perbadanan, perbadanan itu hendaklah bertanggungan untuk
membayar balik dan, apabila dituntut secara bertulis oleh pemegang
amanah, perbadanan itu hendaklah dengan segera membayar balik
kepada mana-mana orang yang berhak kepada apa-apa wang
yang terhutang dengan perbadanan itu hasil daripada pinjaman
atau deposit yang dibuat sebagai sambutan kepada pelawaan itu
melainkan jika—

_(a)_ sebelum wang itu diterima oleh perbadanan, perbadanan

itu telah memberikan suatu notis secara bertulis kepada
orang yang daripadanya wang itu diterima dengan
menyatakan maksud atau projek yang baginya wang
itu hendak digunakan dan wang itu telah diterima oleh
perbadanan dengan sewajarnya; atau

_(b)_ perbadanan itu menyampaikan suatu notis secara bertulis

kepada pemegang debentur yang menyatakan—

(i) maksud atau projek yang wang itu pada hakikatnya

hendak digunakan oleh perbadanan itu; dan

(ii) menawarkan untuk membayar balik wang itu kepada

pemegang debentur dan orang itu tidak menuntut
daripada perbadanan itu untuk membayar balik
wang itu secara bertulis dalam masa empat belas
hari dari penerimaan notis itu, atau apa-apa masa
yang lebih lama yang dinyatakan dalam notis itu.


-----

214 _Rang Undang-Undang_

(6) Jika perbadanan telah memberikan suatu notis secara bertulis
dengan menyatakan maksud atau projek yang wang itu akan pada
hakikatnya digunakan oleh perbadanan itu di bawah subseksyen (5),
seksyen ini hendaklah terpakai dan berkuat kuasa seolah-olah
maksud atau projek yang dinyatakan dalam notis itu adalah maksud
atau projek yang dinyatakan dalam prospektus sebagai maksud
atau projek yang wang itu hendak digunakan.

**Liabiliti pemegang amanah bagi pemegang debentur**

**185. (1) Tertakluk kepada seksyen ini, mana-mana peruntukan**
yang terkandung dalam surat ikatan amanah yang berhubungan
dengan atau yang menjamin suatu keluaran debentur, atau dalam
mana-mana kontrak dengan pemegang debentur yang dijamin oleh
surat ikatan amanah hendaklah terbatal setakat yang surat ikatan
amanah itu mempunyai kesan mengecualikan seseorang pemegang
amanah daripada atau untuk menanggung rugi pemegang amanah
bagi liabiliti kerana pecah amanah apabila pemegang amanah itu
tidak menunjukkan tahap ketelitian dan ketekunan yang dikehendaki
daripadanya sebagai pemegang amanah.

(2) Subseksyen (1) tidak menidaksahkan—

_(a)_ apa-apa pelepasan surat ikatan amanah yang selainnya

diberikan dengan sah berkenaan dengan apa-apa perkara
yang dilakukan atau yang ditinggalkan daripada dilakukan
oleh pemegang amanah sebelum memberikan pelepasan
itu; dan

_(b)_ mana-mana peruntukan yang membolehkan pelepasan

surat ikatan amanah untuk diberikan—

(i) atas persetujuan suatu majoriti yang tidak kurang

daripada tiga perempat nilai nominal pemegang
debentur yang hadir dan mengundi sendiri atau,
jika proksi dibenarkan, melalui proksi pada
mesyuarat yang dipanggil bagi maksud itu; dan

(ii) sama ada berkenaan dengan perbuatan atau peninggalan

tertentu atau atas pembubaran pemegang amanah
atau atas pemberhentiannya untuk bertindak sebagai
pemegang amanah.


-----

_Syarikat_ 215

(3) Subseksyen (1) tidak berkuat kuasa—

_(a)_ untuk menidaksahkan mana-mana peruntukan yang berkuat

kuasa pada permulaan kuat kuasa Akta ini selagi mana-mana
pemegang amanah yang selepas itu berhak kepada manfaat
peruntukan itu terus menjadi pemegang amanah bagi
surat ikatan amanah itu; atau

_(b)_ untuk melucutkan mana-mana pemegang amanah daripada

apa-apa pengecualian atau hak untuk ditanggung rugi
berkenaan dengan apa-apa perkara yang dilakukan atau
ditinggalkan daripada dilakukan oleh pemegang amanah
itu semasa mana-mana peruntukan itu berkuat kuasa.

Subpenggal 11

_Sekatan ke atas Pengumpukan dan Permulaan Perniagaan_

**Larangan bagi pengumpukan melainkan jika langganan**
**minimum diterima**

**186. (1) Tiada pengumpukan boleh dibuat bagi mana-mana syer**
suatu syarikat yang ditawarkan kepada orang awam atau ditawarkan
bagi langganan atau pembelian atau jika suatu pelawaan untuk
melanggan atau membeli syer dibuat di bawah suatu prospektus yang
didaftarkan di bawah Akta Pasaran Modal dan Perkhidmatan 2007
melainkan jika—

_(a)_ langganan minimum telah dilanggan; dan

_(b)_ amaun yang kena dibayar atas permohonan bagi syer yang

dilanggan sedemikian telah diterima oleh syarikat,

tetapi jika suatu cek bagi jumlah wang yang kena dibayar itu
telah diterima oleh syarikat, jumlah wang itu hendaklah disifatkan
tidak diterima oleh syarikat sehingga cek itu dibayar oleh bank
yang padanya cek itu ditunaikan.

(2) Langganan minimum hendaklah—

_(a)_ dihitung atas nilai tawaran bagi setiap syer; dan

_(b)_ dihitung berasingan daripada apa-apa amaun yang kena

dibayar selain dalam bentuk wang tunai.


-----

216 _Rang Undang-Undang_

(3) Amaun yang kena dibayar atas permohonan setiap syer
yang ditawarkan kepada orang awam atau ditawarkan di bawah
suatu prospektus yang didaftarkan di bawah Akta Pasaran Modal
dan Perkhidmatan 2007 tidak boleh kurang daripada lima peratus
harga tawaran syer itu.

(4) Jika syarat yang disebut dalam perenggan (1)(a) dan _(b)_
tidak dipenuhi apabila habisnya tempoh empat bulan selepas
pengeluaran pertama prospektus—

_(a)_ semua wang yang diterima daripada pemohon syer hendaklah

dibayar balik dengan serta-merta kepada pemohon itu
tanpa faedah dan pulangan; dan

_(b)_ jika apa-apa wang itu tidak dibayar balik dalam masa

lima bulan selepas pengeluaran prospektus itu, pengarah
syarikat hendaklah secara bersesama dan berasingan
bertanggungan untuk membayar balik wang itu dengan
faedah atau pulangan pada kadar sepuluh peratus setahun
dari tarikh habisnya tempoh lima bulan itu, tetapi
seseorang pengarah tidaklah bertanggungan jika pengarah
itu membuktikan bahawa keingkaran bagi membayar
balik wang itu bukanlah disebabkan oleh salah laku atau
kecuaian di pihaknya.

(5) Walau apa pun syarikat sedang digulungkan, suatu
pengumpukan yang dibuat oleh syarikat itu kepada seorang pemohon
yang melanggar seksyen ini atau subseksyen 189(1) hendaklah
boleh batal atas opsyen pemohon itu yang boleh dilaksanakan
melalui notis secara bertulis yang disampaikan kepada syarikat
itu tidak lewat daripada tiga puluh hari dari pengumpukan itu.

(6) Mana-mana syarat yang menghendaki atau mengikat manamana pemohon syer untuk menepikan pematuhan mana-mana
kehendak seksyen ini hendaklah terbatal.

(7) Jika sesuatu pengumpukan bagi—

_(a)_ syer atau debentur dibuat berdasarkan suatu prospektus

selepas habisnya tempoh enam bulan atau apa-apa tempoh
yang lebih lama yang dibenarkan oleh Pendaftar dari
tarikh pengeluaran prospektus itu; atau


-----

_Syarikat_ 217

_(b)_ sekuriti dibuat berdasarkan suatu prospektus yang didaftarkan

di bawah Akta Pasaran Modal dan Perkhidmatan 2007
kemudian daripada apa-apa tempoh selepas tarikh
pengeluaran prospektus itu yang dinyatakan oleh
Suruhanjaya Sekuriti,

pengumpukan itu tidak hanya atas hakikat itu menjadi boleh batal
atau terbatal.

(8) Syarikat itu, pegawai atau penganjur syarikat itu atau syarikat
yang dicadangkan tidak boleh menbenarkan atau mengizinkan
suatu pengumpukan bagi—

_(a)_ mana-mana syer atau debentur kepada orang awam

berdasarkan suatu prospektus selepas habisnya tempoh
enam bulan atau apa-apa tempoh yang lebih lama
sebagaimana yang dibenarkan oleh Pendaftar dari tarikh
pengeluaran prospektus itu; atau

_(b)_ apa-apa sekuriti sebagaimana yang ditakrifkan dalam

Akta Pasaran Modal dan Perkhidmatan 2007 berdasarkan
suatu prospektus yang didaftarkan di bawah Akta itu
kemudian daripada tempoh selepas tarikh pengeluaran
prospektus itu yang boleh dinyatakan oleh Suruhanjaya
Sekuriti.

(9) Syarikat dan tiap-tiap pegawai atau mana-mana penganjur
suatu syarikat atau syarikat yang dicadangkan yang melanggar
subseksyen (7) melakukan suatu kesalahan dan boleh, apabila
disabitkan—

_(a)_ dalam hal syarikat, didenda tidak melebihi lima juta

ringgit; dan

_(b)_ dalam hal pegawai atau penganjur syarikat atau syarikat

yang dicadangkan, dipenjarakan selama tempoh tidak
melebihi lima tahun atau didenda tidak melebihi lima
juta ringgit atau kedua-duanya.

(10) Tiap-tiap pengarah syarikat yang diketahuinya melanggar
atau mengizinkan atau membenarkan pelanggaran seksyen ini atau
subseksyen 190(1) boleh, apabila disabitkan, dipenjarakan selama


-----

218 _Rang Undang-Undang_

tempoh tidak melebihi lima tahun atau didenda tidak melebihi
satu juta ringgit atau kedua-duanya dan, sebagai tambahan,
hendaklah bertanggungan untuk membayar pampasan masingmasing kepada syarikat itu dan penerima umpukan bagi apa-apa
kehilangan, kerugian atau kos yang ditanggung atau dikenakan
oleh syarikat itu atau penerima umpukan itu tetapi tiada prosiding
bagi mendapatkan apa-apa pampasan boleh dimulakan selepas
habisnya tempoh dua tahun dari tarikh pengumpukan itu.

**Permohonan wang hendaklah dipegang sebagai amanah**
**sehingga pengumpukan**

**187. (1) Semua permohonan dan wang lain yang dibayar sebelum**
pengumpukan oleh mana-mana pemohon disebabkan oleh syer
atau debentur yang ditawarkan kepada orang awam atau manamana sekuriti yang baginya suatu prospektus dikehendaki di
bawah Akta Pasaran Modal dan Perkhidmatan 2007 hendaklah
dipegang sebagai amanah bagi pemohon itu oleh syarikat atau
dalam hal syarikat yang dicadangkan oleh orang yang dinamakan
dalam prospektus sebagai pengarah yang dicadangkan dan oleh
penganjur.

(2) Tiada obligasi atau kewajipan boleh dikenakan ke atas
mana-mana bank atau orang ketiga yang dengannya apa-apa wang
telah didepositkan untuk menyiasat atau meneliti permohonan
wang itu dengan sewajarnya selagi bank atau orang itu bertindak
dengan suci hati.

(3) Syarikat dan tiap-tiap pegawai yang, atau suatu syarikat
yang dicadangkan dan tiap-tiap orang yang dinamakan dalam
prospektus sebagai pengarah yang dicadangkan dan tiap-tiap
penganjur yang mengetahui dan dengan sengaja membenarkan
atau mengizinkan keingkaran itu melakukan suatu kesalahan dan
boleh, apabila disabitkan—

_(a)_ dalam hal syarikat atau syarikat yang dicadangkan, didenda

tidak melebihi lima juta ringgit; dan

_(b)_ dalam hal orang yang dinamakan dalam prospektus sebagai

pengarah yang dicadangkan atau penganjur, dipenjarakan
selama tempoh tidak melebihi lima tahun atau didenda
tidak melebihi satu juta ringgit atau kedua-duanya.


-----

_Syarikat_ 219

**Sekatan ke atas pengumpukan dalam hal tertentu**

**188. (1) Suatu syarikat awam yang mempunyai modal syer**
yang tidak mengeluarkan suatu prospektus bagi atau mengenai
pembentukannya tidak boleh mengumpukkan mana-mana syer
atau debenturnya melainkan jika suatu pernyataan sebagai ganti
prospektus bagi mematuhi kehendak Akta ini telah diserah
simpan dengan Pendaftar sekurang-kurangnya tiga hari sebelum
pengumpukan pertama bagi sama ada syer atau debentur itu.

(2) Jika terdapat pelanggaran kepada seksyen ini, syarikat dan
tiap-tiap pegawai melakukan suatu kesalahan dan boleh, apabila
disabitkan—

_(a)_ dalam hal syarikat, didenda tidak melebihi lima juta

ringgit; dan

_(b) dalam hal pegawai, dipenjarakan selama tempoh tidak_

melebihi lima tahun atau didenda tidak melebihi lima
juta ringgit atau kedua-duanya.

**Kehendak mengenai pernyataan sebagai ganti prospektus**

**189. (1) Suatu pernyataan sebagai ganti prospektus yang diserah**
simpan oleh atau bagi pihak syarikat hendaklah—

_(a)_ ditandatangani oleh tiap-tiap orang yang dinamakan

dalam pernyataan itu sebagai pengarah atau pengarah
yang dicadangkan syarikat itu atau oleh ejennya yang
diberi kuasa secara bertulis;

_(b)_ mengandungi perkara yang dinyatakan dalam Bahagian I

Jadual Kedua dan yang dinyatakan dalam Bahagian II
Jadual itu mengikut bentuk dan cara sebagaimana yang
ditentukan oleh Pendaftar; dan

_(c)_ jika orang yang membuat apa-apa laporan yang dinyatakan

dalam Bahagian II Jadual Kedua telah membuat laporan itu
atau telah, tanpa memberikan sebab-sebab, menunjukkan
dalam laporan itu apa-apa penyelarasan yang disebut
dalam dalam perenggan 3 Bahagian III Jadual itu,
hendaklah diendorskan atau dilampirkan padanya suatu
pernyataan bertulis yang ditandatangani oleh orang yang
menyatakan penyesuaian itu dan memberikan sebab-sebab
bagi penyesuaian itu.


-----

220 _Rang Undang-Undang_

(2) Pendaftar tidak boleh menerima apa-apa pernyataan sebagai
ganti prospektus bagi pendaftaran melainkan jika Pendaftar
mendapati bahawa pernyataan itu mematuhi Akta ini.

(3) Jika terdapat apa-apa pernyataan yang tidak benar atau
ketidakzahiran yang disengajakan dalam apa-apa pernyataan sebagai
ganti prospektus, mana-mana pengarah yang menandatangani
pernyataan itu melakukan suatu kesalahan dan boleh, apabila
disabitkan, dipenjarakan selama tempoh tidak melebihi lima tahun
atau didenda tidak melebihi satu juta ringgit atau kedua-duanya,
melainkan jika pengarah itu membuktikan sama ada pernyataan
yang tidak benar atau ketidakzahiran yang disengajakan itu adalah
tidak material atau bahawa dia mempunyai alasan yang munasabah
untuk mempercayai bahawa pernyataan yang tidak benar itu adalah
benar atau ketidakzahiran itu adalah tidak material pada masa
penghantar serahan pernyataan sebagai ganti prospektus itu bagi
pendaftaran.

**Sekatan ke atas permulaan perniagaan dalam hal keadaan**
**tertentu**

**190. (1) Jika suatu syarikat awam yang mempunyai modal syer**
telah mengeluarkan suatu prospektus untuk mempelawa orang awam
bagi melanggan syernya atau mengeluarkan suatu prospektus di
bawah Akta Pasaran Modal dan Perkhidmatan 2007 berhubung
dengan syernya, syarikat awam itu layak memulakan apa-apa
perniagaan atau menjalankan apa-apa kuasa peminjaman—

_(a)_ jika tiada wang adalah atau menjadi bertanggungan untuk

dibayar balik kepada pemohon bagi apa-apa syer atau
debentur yang ditawarkan bagi langganan orang awam
oleh sebab apa-apa kegagalan untuk memohon atau
mendapatkan kebenaran penyenaraian untuk disebut
harga di mana-mana bursa saham;

_(b)_ jika—

(i) syer yang dipegang tertakluk kepada pembayaran

keseluruhan amaun dalam bentuk wang tunai
telah diumpukkan kepada suatu amaun yang pada
keseluruhannya tidak kurang daripada langganan
minimum; dan


-----

_Syarikat_ 221

(ii) tiap-tiap pengarah telah membayar kepada syarikat

atas setiap syer yang diambil atau terkandung
dalam kontrak untuk diambil oleh pengarah, dan
yang baginya pengarah itu bertanggungan untuk
membayar dalam bentuk wang tunai, suatu kadar
yang bersamaan dengan kadar yang kena dibayar
atas permohonan dan pengumpukan atas syer yang
ditawarkan untuk langganan orang awam.

(2) Jika suatu syarikat awam yang mempunyai modal syer tidak
mengeluarkan prospektus yang mempelawa orang awam untuk
melanggan syernya atau tidak mengeluarkan suatu prsopektus
menurut Akta Pasaran Modal dan Perkhidmatan 2007, syarikat
awam itu layak memulakan apa-apa perniagaan atau menjalankan
apa-apa kuasa peminjamannya jika—

_(a)_ suatu pernyataan sebagai ganti prospektus yang mematuhi

Akta ini telah diserah simpan dengan Pendaftar; dan

_(b)_ tiap-tiap pengarah syarikat itu telah membayar kepada

syarikat itu atas setiap syer yang diambil atau terikat
dalam kontrak untuk diambil oleh pengarah dan yang
baginya pengarah itu bertanggungan untuk membayar dalam
wang tunai, suatu kadar yang bersamaan dengan kadar
yang kena dibayar atas permohonan dan pengumpukan
bagi syer yang kena dibayar dalam wang tunai itu.

(3) Syarikat yang disebut dalam subseksyen (1) atau (2)
hendaklah menyerah simpan dengan Pendaftar suatu akuan
berkanun oleh setiausaha atau seorang daripada pengarah syarikat
yang menentusahkan bahawa perenggan (1)(a) dan (b) atau (2)(a)
dan _(b), mengikut mana-mana yang berkenaan, telah dipatuhi,_
dan syarikat layak untuk memulakan perniagaan atau menjalankan
mana-mana kuasa peminjaman dari dan selepas penyerahsimpanan
akuan berkanun itu.

(4) Akuan berkanun yang disebut dalam subseksyen (3) hendaklah
disokong dengan suatu pernyataan yang mengandungi butir-butir
yang berikut:

_(a)_ suatu cabutan resit dan pembayaran yang berhubungan

dengan syer dan debentur yang dikeluarkan di bawah
prospektus atau pernyataan sebagai ganti prospektus dan
butir-butir yang berhubungan dengan baki di tangan, dan
dalam akaun atau anggaran perbelanjaan awal;


-----

222 _Rang Undang-Undang_

_(b)_ butir-butir mengenai apa-apa kontrak yang dibuat oleh

syarikat sebelum memulakan perniagaan; dan

_(c)_ apa-apa maklumat lain yang dikehendaki oleh Pendaftar.

(5) Apa-apa kontrak yang dibuat oleh syarikat sebelum tarikh
yang ia layak untuk memulakan perniagaan hendaklah bersifat
sementara sahaja dan hendaklah hanya mengikat syarikat itu
apabila perniagaannya bermula.

(6) Tiada apa-apa jua dalam seksyen ini boleh menghalang
syarikat itu daripada menerima apa-apa wang yang kena dibayar
atas permohonan bagi debentur jika syer dan debentur ditawarkan
serentak oleh syarikat itu bagi langganan.

(7) Jika mana-mana syarikat memulakan perniagaan atau
menjalankan kuasa peminjaman yang berlanggaran dengan
seksyen ini, tiap-tiap orang yang bertanggungjawab bagi
pelanggaran itu melakukan suatu kesalahan dan boleh, apabila
disabitkan, didenda tidak melebihi dua puluh ribu ringgit dan,
dalam hal suatu kesalahan yang berterusan, didenda selanjutnya
tidak melebihi lima ratus ringgit bagi setiap hari kesalahan itu
berterusan selepas sabitan.

(8) Syarikat dan tiap-tiap pegawai yang melanggar subseksyen (3)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari kesalahan itu berterusan selepas sabitan.

**Sekatan ke atas pengubahan kontrak yang disebut dalam**
**prospektus, dsb.**

**191. Suatu syarikat tidak boleh mengubah terma sesuatu kontrak**
yang disebut dalam prospektus atau pernyataan sebagai ganti
prospektus sebelum akuan berkanun diserah simpan di bawah
subseksyen 190(4) melainkan jika pengubahan itu dibuat tertakluk
kepada kelulusan mesyuarat agung.


-----

_Syarikat_ 223

Penggal 2

_Anggota, Pengarah dan Pegawai Syarikat_

Subpenggal 1

_Anggota_

**Liabiliti anggota**

**192. (1) Seseorang anggota tidak bertanggungan bagi obligasi**
syarikat hanya oleh sebab dia menjadi anggota syarikat.

(2) Liabiliti anggota syarikat adalah terhad kepada—

_(a)_ dalam hal suatu syarikat berhad dengan syer, apa-apa

amaun yang tidak berbayar ke atas syer yang dipegang
oleh anggota;

_(b)_ dalam hal suatu syarikat berhad menurut jaminan, apa-apa

amaun yang anggota mengaku janji untuk menyumbang
dengan syarikat sekiranya syarikat itu digulungkan;

_(c)_ apa-apa liabiliti yang diperuntukkan dengan nyata dalam

perlembagaan syarikat; dan

_(d)_ apa-apa liabiliti sebagaimana yang diperuntukkan di bawah

Akta ini.

**Liabiliti bagi panggilan dan pelucuthakan**

**193. (1) Jika suatu syer menjadikan pemegangnya bertanggungan**
untuk memanggil atau mengenakan liabiliti ke atas pemegangnya,
liabiliti itu yang terikat dengan pemegang syer pada masa ini,
sama ada atau tidak liabiliti itu berkuat kuasa sebelum syer itu
didaftarkan atas nama pemegang syer itu dan tidak terikat dengan
pemegang syer yang terdahulu.

(2) Tertakluk kepada seksyen 82 dan 83, jika semua atau
sebahagian daripada balasan yang kena dibayar berkenaan dengan
pengeluaran sesuatu syer tidak dijelaskan dan orang yang kepadanya
syer dikeluarkan tidak lagi memegang syer itu, liabiliti yang
berkenaan dengan balasan tidak dijelaskan itu terus berada pada
orang yang kepadanya syer itu dikeluarkan atau mana-mana orang
lain yang mengambil alih liabiliti itu pada masa pengeluarannya
dan tidak terikat pada pemegang syer yang berikutnya.


-----

224 _Rang Undang-Undang_

**Pemegang syer tidak terikat untuk memperoleh syer tambahan**
**dengan perubahan perlembagaan**

**194. Melainkan jika pemegang syer bersetuju secara bertulis,**
pemegang syer itu tidak terikat dengan sesuatu perubahan kepada
perlembagaan syarikat yang—

_(a)_ menghendaki pemegang syer untuk memperoleh atau

memegang syer tambahan dalam syarikat itu lebih
daripada bilangan yang dipegang pada tarikh perubahan
itu dibuat; atau

_(b)_ menambah liabiliti pemegang syer kepada syarikat itu.

**Hak anggota bagi kajian semula pengurusan**

**195. (1) Pengerusi bagi mesyuarat anggota syarikat hendaklah**
memberikan peluang yang munasabah kepada anggota untuk
menyoal, berbincang, membuat ulasan atau syor tentang pengurusan
syarikat.

(2) Mesyuarat anggota boleh meluluskan suatu ketetapan
di bawah seksyen ini yang membuat syor kepada Lembaga
mengenai perkara-perkara yang menyentuh pengurusan syarikat.

(3) Apa-apa syor yang dibuat di bawah subseksyen (2) tidak
mengikat Lembaga, melainkan jika syor itu adalah demi kepentingan
terbaik syarikat, dengan syarat—

_(a)_ hak untuk membuat syor itu diperuntukkan dalam

perlembagaan; atau

_(b)_ diluluskan sebagai suatu ketetapan khas.

# Subpenggal 2

 Pengarah

**Pengarah syarikat**

**196. (1) Sesuatu syarikat hendaklah mempunyai bilangan minimum**
pengarah seperti yang berikut:

_(a)_ dalam hal suatu syarikat persendirian, seorang pengarah;

atau

_(b)_ dalam hal suatu syarikat awam, dua orang pengarah.


-----

_Syarikat_ 225

(2) Seseorang pengarah hendaklah seorang orang sebenar yang
berumur sekurang-kurangnya lapan belas tahun.

(3) Seseorang pengarah syarikat tidak boleh meletakkan
jawatan atau mengosongkan jawatannya jika dengan peletakan
jawatan atau pengosongan jawatan itu, bilangan pengarah syarikat
menjadi kurang daripada bilangan minimum yang dikehendaki
oleh subseksyen (1) dan apa-apa yang berupa peletakan jawatan
atau pengosongan jawatan yang berlanggaran dengan seksyen ini
hendaklah disifatkan tidak berkuat kuasa melainkan jika seorang
dilantik bagi jawatan itu.

(4) Bagi maksud seksyen ini, bilangan minimum pengarah itu—

_(a)_ hendaklah lazimnya bermastautin di Malaysia dengan

mempunyai tempat kediaman yang utama di Malaysia;
dan

_(b)_ tidak termasuk seorang pengarah silih ganti atau pengarah

ganti.

**Orang yang berkaitan dengan pengarah**

**197. (1) Seseorang hendaklah disifatkan sebagai berkaitan**
dengan pengarah jika orang itu ialah—

_(a)_ anggota keluarga pengarah itu;

_(b)_ pertubuhan perbadanan yang bersekutu dengan pengarah

itu;

_(c)_ pemegang amanah suatu amanah, selain pemegang

amanah bagi skim syer pekerja atau skim pencen, yang
di bawahnya pengarah itu atau anggota keluarganya
merupakan benefisiari; atau

_(d)_ pekongsi pengarah itu atau pekongsi orang yang berkaitan

dengan pengarah itu.


-----

226 _Rang Undang-Undang_

(2) Bagi maksud seksyen ini—

_(a)_ “anggota keluarga pengarah” ertinya suami atau isteri,

ibu atau bapa, anak, termasuklah anak angkat dan anak
tiri, adik-beradik dan suami atau isteri kepada anak atau
adik-beradik pengarah itu.

_(b)_ suatu pertubuhan perbadanan adalah bersekutu dengan

pengarah jika—

(i) pertubuhan perbadanan itu lazimnya atau berada

di bawah suatu obligasi, sama ada formal atau
tidak formal, atau majoriti pengarah pertubuhan
perbadanan itu lazimnya, bertindak mengikut
arahan, petunjuk atau kemahuan pengarah itu;

(ii) pengarah itu mempunyai kepentingan yang mengawal

dalam pertubuhan perbadanan itu; atau

(iii) pengarah itu, atau orang yang berkaitan dengan

pengarah itu, atau pengarah itu dan orang yang
berkaitan dengannya, berhak untuk melaksanakan,
atau mengawal pelaksanaan, tidak kurang daripada
dua puluh peratus undi yang terikat pada syer
mengundi dalam pertubuhan perbadanan itu.

**Orang yang dihilangkan kelayakan sebagai pengarah**

**198. (1) Seseorang tidak boleh memegang jawatan sebagai**
pengarah syarikat atau sama ada secara langsung atau tidak
langsung terlibat atau mengambil bahagian dalam pengurusan
syarikat, jika orang itu—

_(a)_ seorang bankrap yang belum dilepaskan;

_(b)_ telah disabitkan atas suatu kesalahan yang berhubungan

dengan penganjuran, pembentukan atau pengurusan suatu
perbadanan;

_(c)_ telah disabitkan atas suatu kesalahan yang berhubungan

dengan sogokan, fraud atau kecurangan;


-----

_Syarikat_ 227

_(d)_ telah disabitkan atas suatu kesalahan di bawah seksyen

213, 215, 216, 217, 218, 228 dan 539; atau

_(e)_ telah dihilangkan kelayakan oleh Mahkamah di bawah

seksyen 199.

(2) Hal keadaan yang disebut dalam perenggan (1)(a), (b), (c)
dan _(d) hendaklah terpakai bagi hal keadaan di dalam Malaysia_
atau di luar Malaysia.

(3) Walau apa pun subseksyen (1), seseorang yang telah
dihilangkan kelayakan di bawah perenggan (1)(a) boleh dilantik
atau memegang jawatan sebagai pengarah dengan keizinan—

_(a)_ Pegawai Penerima; atau

_(b)_ Mahkamah dengan syarat bahawa notis tentang niat untuk

memohon keizinan telah disampaikan kepada Pegawai
Penerima dan Pegawai Penerima telah didengar atas
permohonan itu.

(4) Walau apa pun subseksyen (1), seseorang yang telah
dihilangkan kelayakan di bawah perengan (1)(b), (c), (d) atau (e)
boleh dilantik semula atau memegang jawatan sebagai pengarah
dengan keizinan Mahkamah.

(5) Seseorang yang berniat untuk memohon bagi mendapatkan
keizinan Mahkamah di bawah perenggan (3)(b) atau subseksyen (4)
hendaklah—

_(a)_ memberikan kepada Pendaftar suatu notis tidak kurang

daripada empat belas hari dari niatnya untuk melakukan
sedemikian; dan

_(b)_ menjadikan Pendaftar sebagai suatu pihak kepada prosiding

di bawah subseksyen (3).

(6) Bagi maksud subseksyen (5), mana-mana orang yang disebut
dalam perenggan (1)(b), (c), (d) atau (e) tidak dikehendaki untuk
mendapatkan keizinan Mahkamah selepas habis tempoh lima
tahun yang dikira dari tarikh dia disabitkan atau jika dia dihukum
dengan pemenjaraan, dari tarikh dia dilepaskan dari penjara.


-----

228 _Rang Undang-Undang_

(7) Mana-mana orang yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
satu juta ringgit atau kedua-duanya.

**Kuasa Mahkamah untuk menghilangkan kelayakan orang**
**daripada bertindak sebagai pengarah atau penganjur**

**199.** (1) Mahkamah boleh, atas permohonan Pendaftar, membuat
suatu perintah untuk menghilangkan kelayakan mana-mana orang
daripada bertindak atau memegang jawatan sebagai pengarah atau
penganjur suatu syarikat, atau terlibat dengan atau mengambil
bahagian dalam pengurusan syarikat sama ada secara langsung
atau tidak langsung, jika—

_(a)_ dalam masa lima tahun yang terdahulu, orang itu telah

menjadi pengarah bagi dua syarikat atau lebih yang
telah dibubarkan akibat syarikat menjadi tidak solven
disebabkan oleh penjalanan fungsinya sebagai pengarah
yang menyumbang sama ada secara keseluruhan atau
sebahagian daripada penyelesaian itu;

_(b)_ disebabkan oleh pelanggaran kewajipannya sebagai

pengarah; atau

_(c)_ disebabkan oleh kelazimannya melanggar Akta ini.

(2) Permohonan yang berbangkit daripada hal keadaan yang
disebut dalam perenggan (1)(a) boleh dibuat oleh Pegawai Penerima
dan Pendaftar hendaklah menjadi suatu pihak kepada prosiding
itu.

(3) Sebelum membuat suatu perintah di bawah subseksyen (1),
Mahkamah boleh menghendaki mana-mana orang—

_(a)_ untuk memberikan kepada Mahkamah apa-apa maklumat

berkenaan dengan hal ehwal syarikat; dan

_(b)_ untuk mengemukakan dan membenarkan pemeriksaan apa
apa buku atau dokumen yang berkaitan dengan syarikat.


-----

_Syarikat_ 229

(4) Selepas menimbang permohonan dan maklumat tambahan
dan dokumen yang diterima di bawah subseksyen (3), jika ada,
Mahkamah boleh membuat suatu perintah untuk menghilangkan
kelayakan orang itu daripada bertindak atau memegang jawatan
sebagai pengarah atau penganjur suatu syarikat, atau terlibat dengan
atau mengambil bahagian dalam pengurusan syarikat sama ada
secara langsung atau tidak langsung bagi apa-apa tempoh yang
tidak melebihi lima tahun bermula dari tarikh perintah itu.

(5) Pendaftar atau Pegawai Penerima hendaklah memberikan
notis tidak kurang daripada empat belas hari kepada orang yang
disebut dalam subseksyen (1) memberitahu tentang niatnya untuk
memohon perintah di bawah seksyen ini.

**Kuasa Pendaftar untuk mengeluarkan nama pengarah yang**
**hilang kelayakan**

**200. Walau apa pun mana-mana peruntukan dalam Akta ini atau**
perlembagaan syarikat, Pendaftar hendaklah mempunyai kuasa untuk
mengeluarkan nama seseorang pengarah yang telah dihilangkan
kelayakannya di bawah seksyen 198 atau 199 daripada daftar
yang disimpan oleh Pendaftar bagi maksud itu.

**Persetujuan pengarah dikehendaki**

**201. Seseorang tidak boleh dilantik sebagai pengarah suatu syarikat**
melainkan jika dia telah memberikan persetujuan secara bertulis
untuk menjadi pengarah dan membuat pengisytiharan bahawa
dia bukanlah seorang yang dihilangkan kelayakan daripada
dilantik atau memegang jawatan sebagai pengarah syarikat
di bawah Akta ini.

**Pengarah yang dinamakan dan pengarah yang berikutnya**

**202. (1) Seseorang yang dinamakan sebagai pengarah dalam suatu**
permohonan bagi pemerbadanan syarikat hendaklah memegang
jawatan sebagai pengarah dari tarikh pemerbadanan itu sehingga
orang itu terhenti memegang jawatan sebagai pengarah mengikut
Akta ini.


-----

230 _Rang Undang-Undang_

(2) Semua pengarah yang berikutnya bagi suatu syarikat boleh
dilantik melalui ketetapan biasa.

(3) Tertakluk kepada perlembagaan, Lembaga boleh, pada bilabila masa, melantik seorang pengarah sebagai tambahan kepada
pengarah yang sedia ada dan pengarah yang dilantik sedemikian
hendaklah memegang jawatan itu—

_(a)_ dalam hal suatu syarikat awam, sehingga mesyuarat agung

tahunan yang akan datang; atau

_(b)_ dalam hal suatu syarikat persendirian, mengikut terma

pelantikannya.

**Pelantikan pengarah syarikat awam hendaklah diundi secara**
**individu**

**203. (1) Dalam mesyuarat agung suatu syarikat awam, usul untuk**
melantik dua orang atau lebih sebagai pengarah melalui suatu
ketetapan tunggal tidak boleh dibuat melainkan jika ketetapan
bagi usul yang dibuat itu telah dipersetujui terlebih dahulu oleh
mesyuarat itu tanpa apa-apa undi yang menentang diberikan
terhadapnya.

(2) Suatu ketetapan yang diluluskan mengikut suatu usul yang
dibuat yang berlanggaran dengan seksyen ini hendaklah terbatal,
sama ada usul bagi ketetapan itu telah dibantah pada masa itu
atau tidak.

(3) Peruntukan bagi pelantikan semula secara automatik pengarah
yang bersara yang disebut dalam subseksyen 205(6) tidak terpakai
jika suatu ketetapan mengikut suatu usul yang dibuat dengan
melanggar seksyen ini telah diluluskan.

(4) Suatu usul untuk meluluskan pelantikan seseorang atau
bagi menamakan seseorang bagi pelantikan hendaklah dianggap
sebagai suatu usul bagi pelantikannya.

(5) Suatu ketetapan yang diluluskan di bawah seksyen ini tidak
boleh ditafsirkan sebagai meminda perlembagaan.


-----

_Syarikat_ 231

**Kesahan tindakan pengarah dan pegawai**

**204.** Tindakan seseorang pengarah atau pengurus atau setiausaha
adalah sah walau apa pun apa-apa kecacatan yang didapati selepas
pelantikannya atau dalam kelayakannya.

**Persaraan pengarah**

**205. (1) Peruntukan di bawah seksyen ini hendaklah terpakai**
berkenaan dengan persaraan pengarah melainkan jika terdapat
peruntukan tertentu dalam perlembagaan syarikat atau terma
pelantikan berkaitan dengan persaraan pengarah.

(2) Walau apa pun subseksyen (1), suatu syarikat persendirian
boleh meluluskan suatu ketetapan bertulis mengikut seksyen 297
untuk menentukan persaraan seseorang pengarah.

(3) Pengarah hendaklah bersara seperti yang berikut:

_(a)_ pada mesyuarat agung tahunan yang pertama suatu syarikat

awam, semua pengarah hendaklah bersara daripada
jawatan apabila mesyuarat itu selesai; dan

_(b)_ pada mesyuarat agung tahunan tiap-tiap tahun yang

berikutnya, satu pertiga daripada pengarah yang pada
masa itu menjadi, atau, jika bilangan mereka bukan tiga
atau angka gandaan tiga, maka bilangan satu pertiga
yang paling hampir, hendaklah bersara daripada jawatan
apabila mesyuarat itu selesai.

(4) Pengarah yang akan bersara dalam tiap-tiap tahun hendaklah
merupakan pengarah yang paling lama memegang jawatan sejak
pemilihan yang terakhir pengarah, tetapi dalam kalangan orang
yang menjadi pengarah pada hari yang sama, pengarah yang akan
bersara hendaklah ditentukan melalui lot, melainkan jika terdapat
persetujuan selainnya antara mereka.

(5) Seseorang pengarah yang bersara layak untuk dipilih semula
selagi dia tidak dihilangkan kelayakan di bawah Akta ini.

(6) Melainkan jika diperuntukkan selainnya dalam perlembagaan,
syarikat boleh melantik mana-mana orang yang tidak dihilangkan
kelayakan di bawah Akta ini untuk mengisi kekosongan itu dalam


-----

232 _Rang Undang-Undang_

mesyuarat agung tahunan yang padanya pengarah itu bersara, dan
jika tiada pelantikan dibuat untuk mengisi kekosongan jawatan
itu, pengarah yang bersara itu hendaklah, jika dia menawarkan
dirinya untuk dipilih semula, disifatkan telah dipilih semula,
melainkan jika—

_(a)_ pada mesyuarat itu syarikat membuat ketetapan dengan

nyata untuk tidak mengisi jawatan yang kosong itu; atau

_(b)_ ketetapan bagi pemilihan semula pengarah itu dibawa

ke mesyuarat dan tidak terpilih.

**Pemecatan pengarah**

**206. (1) Seseorang pengarah boleh dipecat sebelum habis tempoh**
jawatan pengarah itu seperti yang berikut:

_(a)_ tertakluk kepada perlembagaan, dalam hal suatu syarikat

persendirian, melalui ketetapan biasa; atau

_(b)_ dalam hal suatu syarikat awam, mengikut seksyen ini.

(2) Walau apa pun apa-apa jua dalam perlembagaan atau
mana-mana perjanjian antara suatu syarikat awam dengan seorang
pengarah, syarikat itu boleh melalui ketetapan biasa pada sesuatu
mesyuarat memecat pengarah itu sebelum habis tempoh jawatan
pengarah itu.

(3) Notis khas dikehendaki bagi suatu ketetapan untuk memecat
seseorang pengarah di bawah seksyen ini atau untuk melantik
seorang yang lain sebagai ganti pengarah yang dipecat itu pada
mesyuarat yang sama.

(4) Walau apa pun perenggan (1)(b), jika pengarah bagi suatu
syarikat awam telah dilantik untuk mewakili kepentingan bagi
mana-mana kelas tertentu pemegang syer atau pemegang debentur,
ketetapan untuk memecat pengarah itu tidak berkuat kuasa sehingga
pengganti bagi pengarah itu telah dilantik.


-----

_Syarikat_ 233

(5) Seseorang yang dilantik sebagai pengarah bagi menggantikan
pengarah yang dipecat di bawah seksyen ini hendaklah dianggap,
bagi maksud menentukan masa yang pengarah itu atau mana-mana
pengarah lain untuk bersara, seolah-olah telah menjadi pengarah
pada hari orang yang digantikannya kali terakhir dilantik sebagai
pengarah.

**Hak pengarah syarikat awam untuk didengar terhadap**
**pemecatan**

**207.** (1) Apabila menerima notis khas bagi suatu ketetapan
untuk memecat seseorang pengarah di bawah subseksyen 206(3),
syarikat hendaklah dengan serta-merta menghantar suatu salinan
notis khas itu kepada pengarah itu.

(2) Pengarah itu hendaklah diberikan hak untuk membuat
representasi lisan atau representasi bertulis dengan tidak
melebihi kepanjangan yang munasabah pada ketetapan untuk
memecatnya.

(3) Jika pengarah membuat representasi bertulis dan meminta
supaya representasi itu diberitahu kepada anggota, syarikat
hendaklah, melainkan jika representasi itu terlalu lewat diterima
bagi syarikat untuk berbuat demikian—

_(a)_ menyatakan tentang hakikat bahawa representasi itu telah

dibuat dalam notis ketetapan yang diberikan kepada
anggota syarikat itu; dan

_(b)_ menghantar suatu salinan representasi itu kepada

tiap-tiap anggota syarikat yang kepadanya notis mesyuarat
dihantar.

(4) Jika suatu salinan representasi itu tidak dihantar sebagaimana
yang dikehendaki di bawah subseksyen (3) disebabkan oleh
representasi itu terlalu lewat diterima oleh syarikat atau disebabkan
oleh keingkaran syarikat, pengarah boleh, tanpa menjejaskan haknya
untuk didengar secara lisan, menghendaki supaya representasi itu
dibaca pada mesyuarat itu.


-----

234 _Rang Undang-Undang_

(5) Salinan representasi itu tidak perlu dihantar keluar dan
representasi itu tidak perlu dibaca pada mesyuarat itu jika, atas
permohonan sama ada oleh syarikat atau oleh mana-mana orang
lain yang menuntut sebagai terkilan, Mahkamah berpuas hati
bahawa hak yang diberikan oleh seksyen ini telah disalah guna.

(6) Mahkamah boleh memerintahkan supaya kos syarikat bagi
suatu permohonan di bawah subseksyen (5) dibayar keseluruhan
atau sebahagian oleh pengarah, walau apa pun pengarah itu bukan
merupakan suatu pihak kepada permohonan itu.

(7) Perlembagaan suatu syarikat persendirian boleh
memperuntukkan hak yang diberikan di bawah seksyen ini kepada
pengarahnya.

**Pengosongan jawatan pengarah**

**208. (1) Jawatan pengarah syarikat hendaklah menjadi kosong**
jika orang yang memegang jawatan itu—

_(a)_ meletakkan jawatan mengikut subseksyen (2);

_(b)_ telah bersara mengikut Akta ini atau perlembagaan syarikat

tetapi tidak dipilih semula;

_(c)_ dipecat daripada jawatan mengikut Akta ini atau perlembagaan

syarikat;

_(d)_ dihilangkan kelayakan daripada menjadi pengarah di

bawah seksyen 198 atau 199;

_(e)_ menjadi tidak sempurna akal atau seorang yang dirinya

atau estetnya bertanggungan untuk diuruskan mengikut
apa-apa cara di bawah Akta Kesihatan Mental 2001

[Akta 615];

_(f)_ mati; atau

_(g)_ selainnya mengosongkan jawatannya mengikut perlembagaan

syarikat.


-----

_Syarikat_ 235

(2) Tertakluk kepada subseksyen 196(3) dan seksyen 209,
seseorang pengarah boleh meletakkan jawatannya dengan memberi
suatu notis bertulis kepada syarikat di pejabat berdaftarnya.

(3) Notis di bawah subseksyen (2) hendaklah berkuat kuasa
apabila notis itu dihantar serah di alamat pejabat berdaftar atau
pada suatu tarikh yang kemudian yang dinyatakan dalam notis itu.

(4) Jika sesuatu kekosongan berpunca daripada hal keadaan
yang disebut di bawah subseksyen (1), pengarah hendaklah
mempunyai kuasa, pada bila-bila masa, untuk melantik manamana orang menjadi pengarah bagi mengisi kekosongan jawatan
itu dan pengarah yang dilantik sedemikian hendaklah memegang
jawatan itu—

_(a)_ dalam hal suatu syarikat awam, sehingga mesyuarat agung

tahunan yang akan datang; atau

_(b)_ dalam hal suatu syarikat persendirian, mengikut terma

pelantikan.

**Peletakan jawatan, pengosongan jawatan atau kematian**
**pengarah tunggal atau pengarah terakhir yang masih ada**

**209. (1) Tertakluk kepada subseksyen 196(3), jika syarikat**
mempunyai hanya seorang pengarah atau pengarah terakhir yang
masih ada, pengarah itu tidak boleh meletakkan jawatan sehingga
pengarah itu memanggil suatu mesyuarat anggota untuk menerima
notis peletakan jawatan dan untuk melantik seorang atau lebih
pengarah yang baru.

(2) Subseksyen (1) juga terpakai bagi sesuatu syarikat yang
pengarah tunggalnya ialah juga seorang pemegang syer tunggal.

(3) Bagi maksud melantik pengarah baru, sekiranya jawatan
pengarah tunggal atau pengarah terakhir yang masih ada bagi
syarikat menjadi kosong disebabkan oleh hal keadaan yang disebut
dalam perenggan 208(1)(d), (e), (f) atau (g), setiausaha hendaklah,
secepat yang dapat dilaksanakan, memanggil suatu mesyuarat waris
kadim, wakil diri lain atau suatu mesyuarat anggota, mengikut
mana-mana yang berkenaan.


-----

236 _Rang Undang-Undang_

(4) Setiausaha berhak untuk ditanggung rugi oleh syarikat
berhubung dengan apa-apa kos dan perbelanjaan yang munasabah
bagi mesyuarat yang diadakan di bawah subseksyen (3).

(5) Jika waris kadim, wakil diri atau anggota tidak melantik
seorang pengarah dalam masa enam bulan dari tarikh kematian
pengarah yang terakhir itu, Pendaftar boleh mengarahkan syarikat
itu dibatalkan mengikut Subpenggal 1 Penggal 4 Bahagian IV.

(6) Jika pengarah tunggal yang juga merupakan pemegang syer
tunggal syarikat tidak berupaya menguruskan hal ehwal syarikat
oleh sebab ketidakupayaan mentalnya, jawatankuasa yang dilantik
di bawah Akta Kesihatan Mental 2001 untuk menguruskan estetnya
boleh melantik seseorang sebagai pengarah.

Subpenggal 3

_Kewajipan dan Tanggungjawab Pengarah_

**Tafsiran**

**210. Bagi maksud Subpenggal ini, dalam seksyen 213, 214, 215,**
216, 217, 218, 223 dan 228, sebagai tambahan kepada takrif
“pengarah” dalam seksyen 2, “pengarah” termasuk ketua pegawai
eksekutif, ketua pegawai kewangan, ketua pegawai operasi atau
mana-mana orang lain yang mempunyai tanggungjawab utama
bagi pengurusan syarikat.

**Fungsi Lembaga**

**211. (1) Perniagaan dan hal ehwal sesuatu syarikat hendaklah**
diuruskan oleh, atau di bawah arahan Lembaga.

(2) Lembaga mempunyai segala kuasa yang perlu bagi mengurus
dan memberikan arahan serta mengawasi pengurusan perniagaan
dan hal ehwal syarikat tertakluk kepada apa-apa ubah suaian,
kecualian atau batasan yang terkandung dalam Akta ini atau dalam
perlembagaan syarikat.


-----

_Syarikat_ 237

**Prosiding Lembaga**

**212. Tertakluk kepada perlembagaan, peruntukan yang dinyatakan**
dalam Jadual Ketiga hendaklah mengawal selia prosiding Lembaga.

**Kewajipan dan tanggungjawab pengarah**

**213. (1) Pengarah syarikat hendaklah pada setiap masa menjalankan**
kuasanya mengikut Akta ini, bagi maksud yang sepatutnya dan
dengan suci hati demi kepentingan syarikat.

(2) Pengarah syarikat hendaklah dengan ketelitian, kemahiran
dan usaha yang munasabah melaksanakan—

_(a)_ pengetahuan, kemahiran dan pengalaman yang

semunasabahnya boleh diharapkan daripada seorang
pengarah yang mempunyai tanggungjawab yang sama;
dan

_(b)_ apa-apa pengetahuan, kemahiran dan pengalaman tambahan

yang pada hakikatnya ada pada seorang pengarah.

(3) Seseorang pengarah yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
tiga juta ringgit atau kedua-duanya.

**Kaedah pertimbangan perniagaan**

**214. (1) Seseorang pengarah yang membuat suatu pertimbangan**
perniagaan disifatkan memenuhi kehendak kewajipan di bawah
subseksyen 213(2) dan kewajipan yang sama di bawah _common_
_law dan dalam ekuiti jika pengarah itu—_

_(a)_ membuat pertimbangan perniagaan itu dengan suci hati

bagi maksud yang sepatutnya;

_(b)_ tidak mempunyai kepentingan persendirian yang material

dalam hal perkara pertimbangan perniagaan itu;


-----

238 _Rang Undang-Undang_

_(c)_ dimaklumkan tentang hal perkara pertimbangan perniagaan

itu setakat yang pengarah itu semunasabahnya mempercayai
sebagai sesuai di bawah hal keadaan itu; dan

_(d)_ semunasabahnya mempercayai bahawa pertimbangan

perniagaan itu adalah demi kepentingan syarikat.

(2) Bagi maksud seksyen ini, “pertimbangan perniagaan” ertinya
apa-apa keputusan tentang sama ada hendak diambil tindakan atau
tidak berkenaan dengan sesuatu perkara yang berkaitan dengan
perniagaan syarikat.

**Pergantungan pada maklumat yang diberikan oleh orang lain**

**215. (1) Seseorang pengarah semasa menjalankan kewajipannya**
sebagai pengarah boleh bergantung kepada maklumat, nasihat
profesional atau pakar, pendapat, laporan atau pernyataan termasuk
penyata kewangan dan data kewangan lain, yang disediakan,
diserahkan atau dibuat oleh—

_(a)_ mana-mana pegawai syarikat yang pengarah itu mempercayai

atas alasan yang munasabah sebagai boleh diharapkan
dan berwibawa berhubung dengan perkara berkenaan;

_(b)_ bagi perkara yang melibatkan kemahiran atau kepakaran,

mana-mana orang lain yang dikekalkan oleh syarikat
berhubung dengan perkara yang pengarah itu mempercayai
atas alasan yang munasabah sebagai tergolong dalam
kewibawaan profesional dan kepakaran orang itu;

_(c)_ seorang pengarah yang lain berhubung dengan perkara

dalam kuasa pengarah itu; atau

_(d)_ mana-mana jawatankuasa kepada lembaga pengarah yang

pengarah itu tidak berkhidmat di bawahnya berhubung
dengan perkara dalam kuasa jawatankuasa itu.

(2) Pergantungan pengarah yang dibuat di bawah subseksyen (1)
disifatkan dilakukan atas alasan yang munasabah jika ia dilakukan—

_(a)_ dengan suci hati; dan


-----

_Syarikat_ 239

_(b)_ selepas membuat suatu penilaian bebas mengenai maklumat

atau nasihat, pendapat, laporan atau pernyataan, termasuk
penyata kewangan dan data kewangan lain, dengan
mengambil kira pengetahuan pengarah tentang syarikat
serta kerumitan struktur dan pengendalian syarikat.

**Tanggungjawab bagi tindakan pewakilan**

**216. (1) Kecuali sebagaimana yang diperuntukkan selainnya oleh**
Akta ini, perlembagaan atau mana-mana ketetapan Lembaga atau
anggota syarikat, pengarah boleh mewakilkan mana-mana kuasa
Lembaga kepada mana-mana jawatankuasa kepada Lembaga,
pengarah, pegawai, pekerja, pakar atau mana-mana orang lain.

(2) Jika pengarah telah mewakilkan mana-mana kuasa, pengarah
itu adalah bertanggungjawab bagi penjalanan kuasa itu oleh
pewakilan seolah-olah kuasa itu telah dijalankan oleh pengarah
itu sendiri.

(3) Pengarah tidak bertanggungjawab di bawah subseksyen (2)
jika—

_(a)_ pengarah itu mempercayai atas alasan yang munasabah

bahawa pada setiap masa pewakilan itu akan menjalankan
kuasa tersebut selaras dengan kewajipan yang dikenakan
ke atas pengarah di bawah Akta ini dan perlembagaan
syarikat, jika ada; dan

_(b)_ pengarah itu mempercayai atas alasan yang munasabah,

dengan suci hati dan selepas membuat siasatan yang
sepatutnya, jika hal keadaan itu menunjukkan perlunya
siasatan diadakan, bahawa pewakilan itu boleh diharapkan
dan berwibawa berhubung dengan kuasa yang diwakilkan
itu.

**Tanggungjawab pengarah nomini**

**217. (1) Seseorang pengarah yang telah dilantik dengan menurut**
kuasa kedudukannya sebagai seorang pekerja suatu syarikat, atau
yang telah dilantik oleh atau sebagai seorang wakil anggota, majikan


-----

240 _Rang Undang-Undang_

atau pemegang debentur, hendaklah bertindak atas kepentingan
syarikat dan sekiranya timbul apa-apa percanggahan antara
kewajipannya untuk bertindak atas kepentingan syarikat dengan
kewajipannya kepada penamanya, dia tidak boleh mengetepikan
kewajipannya untuk bertindak atas kepentingan syarikat berbanding
dengan kewajipannya kepada penamanya.

(2) Seseorang pengarah yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
tiga juta ringgit atau kedua-duanya.

**Larangan terhadap penggunaan tidak wajar harta, jawatan,**
**dsb.**

**218. (1) Seseorang pengarah atau pegawai syarikat tidak boleh,**
tanpa persetujuan atau ratifikasi suatu mesyuarat agung—

_(a)_ menggunakan harta syarikat;

_(b)_ menggunakan apa-apa maklumat yang diperoleh menurut

kuasa kedudukannya sebagai pengarah atau pegawai
syarikat;

_(c)_ menggunakan kedudukannya sebagai pengarah atau pegawai

syarikat sedemikian;

_(d)_ menggunakan apa-apa peluang syarikat yang diketahuinya,

dalam melaksanakan fungsinya sebagai pengarah atau
pegawai syarikat; atau

_(e)_ terlibat dalam perniagaan yang bersaing dengan syarikat,

bagi mendapatkan, secara langsung atau tidak langsung, sesuatu
manfaat bagi dirinya sendiri atau mana-mana orang lain, atau
menyebabkan syarikat itu terjejas.

(2) Mana-mana orang yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
tiga juta ringgit atau kedua-duanya.


-----

_Syarikat_ 241

**Kewajipan am untuk membuat penzahiran**

**219. (1) Pengarah syarikat hendaklah memberi notis secara**
bertulis kepada syarikat—

_(a)_ mengenai butir-butir yang berhubungan dengan syer,

debentur, kepentingan kesertaan, hak, opsyen dan kontrak
yang perlu bagi maksud pematuhan kepada seksyen 59
oleh syarikat itu;

_(b)_ mengenai butir-butir apa-apa pertukaran berkaitan dengan

butir-butir yang disebut dalam perenggan (a) yang notis
telah diberikan kepada syarikat termasuk balasan, jika
ada, yang diterima sebagai akibat daripada kejadian yang
memberi kesan kepada pertukaran itu; dan

_(c)_ mengenai apa-apa kejadian atau perkara yang menyentuh

atau yang berhubungan dengan dirinya yang perlu bagi
maksud pematuhan kepada kehendak Akta ini oleh
syarikat.

(2) Seseorang yang dikehendaki untuk memberikan notis
di bawah subseksyen (1) hendaklah memberikan notis itu, dalam
masa empat belas hari—

_(a)_ dalam hal suatu notis di bawah perenggan (1)(a)—

(i) dari tarikh pengarah itu menjadi pengarah; atau

(ii) dari tarikh pengarah itu memperoleh suatu kepentingan

dalam syer, debentur, kepentingan kesertaan, hak,
opsyen atau kontrak;

_(b)_ dalam hal suatu notis di bawah perenggan (1)(b), dari

tarikh berlakunya kejadian yang memberi kesan kepada
perubahan itu; dan

_(c)_ dalam hal suatu notis di bawah perenggan (1)(c), dari

tarikh apa-apa kejadian dan perkara yang disebut dalam
perenggan itu.

(3) Bagi maksud perenggan (2)(a) dan _(b), dalam hal suatu_
syarikat yang syernya disebut di bursa saham, tempoh notis ialah
lima hari.


-----

242 _Rang Undang-Undang_

(4) Syarikat hendaklah, menghantar suatu salinan notis itu
kepada setiap pengarah lain syarikat itu dalam masa tujuh hari
dari penerimaan suatu notis di bawah subseksyen (1).

(5) Bagi maksud seksyen ini—

_(a)_ sebutan mengenai kepentingan kesertaan ertinya sebutan

mengenai suatu kepentingan mengikut pengertian
Akta Skim Kepentingan 2015; dan

_(b)_ dalam menentukan sama ada seseorang mempunyai

kepentingan dalam debentur atau kepentingan kesertaan,
seksyen 8, kecuali bagi subseksyen 8(1) dan (3),
mempunyai kesan dan dalam mengguna pakai peruntukan
itu, sebutan mengenai syer hendaklah ditafsirkan sebagai
sebutan mengenai debentur atau kepentingan kesertaan.

(6) Seseorang pengarah yang melanggar subseksyen (1) atau (2)
melakukan suatu kesalahan dan boleh, apabila disabitkan—

_(a)_ dalam hal subseksyen (1), dipenjarakan selama tempoh

tidak melebihi lima tahun atau didenda tidak melebihi
tiga juta ringgit atau kedua-duanya; dan

_(b)_ dalam hal subseksyen (2), didenda tidak melebihi dua

puluh lima ribu ringgit dan dalam hal suatu kesalahan
yang berterusan, didenda selanjutnya sebanyak satu ribu
ringgit bagi setiap hari kesalahan itu berterusan.

(7) Syarikat yang melanggar subseksyen (4) melakukan suatu
kesalahan dan boleh, apabila disabitkan, didenda tidak melebihi
dua puluh lima ribu ringgit dan dalam hal suatu kesalahan yang
berterusan, didenda selanjutnya sebanyak satu ribu ringgit bagi
setiap hari kesalahan itu berterusan.

**Kesan rukun undang-undang lain ke atas kewajipan pengarah**

**220. Seksyen 214 hingga 219 hendaklah sebagai tambahan kepada**
dan bukan pengurangan bagi mana-mana undang-undang bertulis
lain yang berhubungan dengan kewajipan atau liabiliti pengarah
atau pegawai syarikat.


-----

_Syarikat_ 243

**Penzahiran kepentingan dalam kontrak, kontrak yang**
**dicadangkan, harta, jawatan, dsb.**

**221. (1) Tertakluk kepada seksyen ini, tiap-tiap pengarah syarikat**
yang dalam apa-apa cara, sama ada secara langsung atau tidak
langsung, berkepentingan dalam suatu kontrak atau kontrak yang
dicadangkan dengan syarikat itu hendaklah, secepat yang dapat
dilaksanakan selepas fakta yang berkaitan sampai ke pengetahuan
pengarah, mengisytiharkan jenis kepentingannya dalam mesyuarat
lembaga pengarah.

(2) Kehendak subseksyen (1) tidak terpakai dalam hal jika
kepentingan pengarah hanya sebagai anggota atau pemiutang
perbadanan yang berkepentingan dalam suatu kontrak atau kontrak
yang dicadangkan dengan syarikat yang pertama disebut jika
kepentingan pengarah itu boleh sewajarnya dianggap sebagai
bukan suatu kepentingan material.

(3) Seseorang pengarah syarikat tidak boleh disifatkan sebagai
berkepentingan atau telah pada bila-bila masa berkepentingan
dalam mana-mana kontrak atau kontrak yang dicadangkan hanya
oleh sebab—

_(a)_ dalam hal jika kontrak atau kontrak yang dicadangkan

itu berhubung dengan apa-apa pinjaman kepada syarikat
yang telah dijamin atau disertai oleh pengarah itu atau
secara bersesama menjamin pembayaran balik pinjaman
itu atau mana-mana bahagian pinjaman itu; atau

_(b)_ dalam hal jika kontrak atau kontrak yang dicadangkan

itu telah atau akan dibuat dengan atau bagi faedah atau
bagi pihak suatu perbadanan menurut kuasa seksyen 7
disifatkan sebagai berkaitan dengan syarikat itu bahawa
dia ialah pengarah bagi perbadanan itu,

dan subseksyen ini hendaklah berkuat kuasa bukan hanya bagi
maksud Akta ini tetapi juga bagi maksud undang-undang bertulis
yang lain, tetapi subseksyen ini tidak menjejaskan kuat kuasa
mana-mana peruntukan dalam perlembagaan syarikat.

(4) Bagi maksud subseksyen (1), suatu notis am yang diberikan
kepada lembaga pengarah oleh pengarah bagi menunjukkan bahawa
pengarah itu ialah seorang pegawai atau anggota suatu perbadanan
yang dinyatakan atau anggota suatu firma yang dinyatakan dan


-----

244 _Rang Undang-Undang_

dianggap sebagai berkepentingan dalam mana-mana kontrak yang
boleh, selepas tarikh notis itu, dibuat dengan perbadanan atau
firma itu hendaklah disifatkan sebagai pengisytiharan kepentingan
yang mencukupi berhubung dengan mana-mana kontrak yang
dibuat jika notis itu menyatakan jenis dan takat kepentingan
pengarah itu dalam perbadanan atau firma yang dinyatakan itu
dan kepentingan itu tidak berbeza daripada jenis atau lebih besar
daripada takat dan jenis yang dinyatakan dalam notis am itu pada
masa mana-mana kontrak dibuat sedemikian.

(5) Notis yang disebut dalam subseksyen (4) tidak berkuat
kuasa melainkan jika notis itu diberikan dalam suatu mesyuarat
pengarah atau pengarah mengambil langkah yang munasabah untuk
memastikan bahawa notis itu dibawa dan dibaca bersama-sama
pada mesyuarat pengarah yang akan datang selepas notis am itu
diberikan.

(6) Tiap-tiap pengarah suatu syarikat yang memegang apa-apa
jawatan atau memiliki apa-apa harta yang menyebabkan kewajipan
atau kepentingannya mungkin bercanggah dengan kewajipan atau
kepentingannya sebagai pengarah hendaklah mengisytiharkan
hakikat itu dan jenis, sifat serta takat percanggahan itu pada
mesyuarat pengarah.

(7) Pengisytiharan itu hendaklah dibuat dalam mesyuarat
pengarah yang pertama yang dipegang—

_(a)_ selepas dia menjadi pengarah; atau

_(b)_ jika dia sudah menjadi pengarah, selepas dia mula

memegang jawatan itu atau memiliki harta itu,

mengikut kehendak keadaan.

(8) Setiausaha syarikat hendaklah merekodkan tiap-tiap
pengisytiharan yang dibuat di bawah seksyen ini dalam minit
mesyuarat yang dalamnya pengisytiharan itu dibuat.

(9) Bagi maksud seksyen ini, suatu kepentingan dalam syer
atau debentur syarikat—

_(a)_ suami atau isteri pengarah yang bukan merupakan pengarah

syarikat itu; atau


-----

_Syarikat_ 245

_(b)_ anak, termasuk anak angkat atau anak tiri, bagi pengarah

suatu syarikat yang bukan merupakan pengarah syarikat
itu,

hendaklah dianggap sebagai suatu kepentingan dalam kontrak
atau kontrak yang dicadangkan.

(10) Suatu kontrak yang dibuat yang melanggar seksyen ini
hendaklah terbatal atas permintaan syarikat itu kecuali jika ia
bagi faedah mana-mana orang yang berurusan dengan syarikat itu
bagi apa-apa balasan berharga dan tanpa apa-apa notis sebenar
tentang pelanggaran itu.

(11) Kecuali sebagaimana yang diperuntukkan dalam
subseksyen (3), seksyen ini hendaklah sebagai tambahan kepada
dan bukan pengurangan bagi kuat kuasa mana-mana peruntukan
dalam perlembagaan yang menyekat seseorang pengarah daripada
mempunyai apa-apa kepentingan dalam kontrak dengan syarikat
itu atau daripada memegang jawatan atau memiliki harta yang
melibatkan kewajipan atau kepentingan yang bercanggah dengan
kewajipan atau kepentingannya sebagai pengarah.

(12) Tiap-tiap pegawai dan mana-mana orang lain atau individu
yang melanggar seksyen ini melakukan suatu kesalahan dan boleh,
apabila disabitkan, dipenjarakan selama tempoh tidak melebihi
lima tahun atau didenda tidak melebihi tiga juta ringgit atau
kedua-duanya.

**Pengarah yang berkepentingan tidak boleh mengambil bahagian**
**atau mengundi**

**222. (1) Tertakluk kepada seksyen 221, seseorang pengarah**
syarikat yang mengikut apa-apa cara, sama ada secara langsung
atau tidak langsung, berkepentingan dalam suatu kontrak yang
dibuat atau yang dicadangkan untuk dibuat oleh syarikat, melainkan
jika kepentingan itu tidak perlu dizahirkan di bawah seksyen 221,
hendaklah dikira hanya bagi mencukupkan kuorum dalam mesyuarat
Lembaga tetapi tidak boleh mengambil bahagian dalam apa-apa
perbincangan semasa kontrak atau kontrak yang dicadangkan itu
sedang dipertimbangkan semasa mesyuarat itu dan tidak boleh
mengundi bagi kontrak atau kontrak yang dicadangkan itu.


-----

246 _Rang Undang-Undang_

(2) Subseksyen (1) tidak terpakai bagi—

_(a)_ suatu syarikat persendirian melainkan jika ia merupakan

subsidiari kepada syarikat awam;

_(b)_ suatu syarikat persendirian yang merupakan subsidiari

milik penuh suatu syarikat awam, berkenaan dengan
apa-apa kontrak atau kontrak yang dicadangkan untuk
dibuat oleh syarikat persendirian itu dengan syarikat
pemegangan atau dengan subsidiari milik penuh yang
lain syarikat pemegangan yang sama;

_(c)_ apa-apa kontrak atau kontrak yang dicadangkan bagi

tanggung rugi terhadap apa-apa kerugian yang ditanggung
oleh mana-mana pengarah oleh sebab dia menjadi atau
sebagai penjamin suatu syarikat; dan

_(d)_ apa-apa kontrak atau kontrak yang dicadangkan dibuat

atau hendak dibuat oleh suatu syarikat awam atau
syarikat persendirian yang merupakan subsidiari suatu
syarikat awam, dengan syarikat yang lain yang dalamnya
kepentingan pengarah semata-mata terletak—

(i) padanya sebagai pengarah syarikat itu dan pemegang

syer tidak lebih daripada bilangan atau nilai yang
dikehendaki untuk melayakkannya dilantik sebagai
pengarah; atau

(ii) padanya yang mempunyai kepentingan tidak lebih

daripada lima peratus modal berbayarnya.

(3) Suatu kontrak yang dibuat yang melanggar subseksyen (1)
hendaklah boleh terbatal atas permintaan syarikat itu kecuali jika
ia adalah bagi faedah mana-mana orang yang berurusan dengan
syarikat itu bagi balasan berharga dan tanpa mendapat apa-apa
notis sebenar tentang pelanggaran itu.

(4) Seseorang pengarah yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
tiga juta ringgit atau kedua-duanya.


-----

_Syarikat_ 247

**Kelulusan syarikat dikehendaki bagi pelupusan pengusahaan**
**atau harta syarikat oleh pengarah**

**223. (1) Walau apa pun apa-apa jua dalam perlembagaan,**
pengarah tidak boleh membuat atau menguatkuasakan apa-apa
perkiraan atau transaksi bagi—

_(a)_ perolehan suatu pengusahaan atau harta yang mempunyai

nilai yang substansial; atau

_(b)_ pelupusan suatu  bahagian yang substansial pengusahaan

atau harta syarikat itu melainkan jika—

(i) pembuatan perkiraan atau transaksi itu dibuat

tertakluk kepada kelulusan syarikat melalui suatu
ketetapan; atau

(ii) penguatkuasaan perkiraan atau transaksi itu telah

diluluskan oleh syarikat melalui suatu ketetapan.

(2) Bagi maksud subseksyen (1)—

_(a)_ terma “pengusahaan atau harta” termasuk keseluruhan atau

sebahagian besar daripada keseluruhan hak, termasuklah
hak, faedah atau kawalan kemajuan dalam pengusahaan
atau harta itu;

_(b)_ dalam hal suatu syarikat yang kesemua atau mana-mana

syernya disebut di bursa saham, atau subsidiarinya,
terma “nilai substansial” atau “bahagian substansial”
hendaklah bererti nilai yang sama yang diperihalkan
dalam kehendak penyenaraian bursa saham itu jika
kelulusan oleh pemegang syer pada suatu mesyuarat
agung dikehendaki;

_(c)_ dalam hal suatu subsidiari tidak tersenarai yang syarikat

pemegangan merupakan suatu syarikat tersenarai, pengarah
syarikat pemegangan itu hendaklah mendapatkan kelulusan
pemegang syer bagi syarikat pemegangan itu dalam
suatu mesyuarat agung bagi perkiraan atau transaksi oleh
subsidiari tidak tersenarai itu sebagai tambahan kepada
kelulusan pemegang syer subsidiari tidak tersenarai itu
dalam suatu mesyuarat agung yang didapatkan oleh
pengarah subsidiari tidak tersenarai itu.


-----

248 _Rang Undang-Undang_

(3) Dalam hal mana-mana syarikat selain syarikat yang baginya
subseksyen (2) terpakai, suatu pengusahaan atau harta hendaklah
dianggap sebagai suatu nilai substansial dan suatu bahagian
pengusahaan atau harta syarikat hendaklah dianggap sebagai suatu
bahagian substansial jika—

_(a)_ nilainya melebihi dua puluh lima peratus jumlah keseluruhan

aset syarikat itu;

_(b)_ keuntungan bersih, selepas ditolak semua bayaran kecuali

pencukaian dan tidak termasuk butiran luar biasa, yang
berkaitan dengan amaunnya lebih daripada dua puluh
lima peratus jumlah keuntungan bersih syarikat itu; atau

_(c)_ nilainya melebihi dua puluh lima peratus modal syer

dikeluarkan syarikat itu,

mengikut mana-mana yang paling tinggi.

(4) Mahkamah boleh, atas permohonan mana-mana anggota
syarikat, menahan pengarah itu daripada membuat atau
menguatkuasakan suatu perkiraan atau transaksi yang berlanggaran
dengan subseksyen (1).

(5) Suatu perkiraan atau transaksi yang berlanggaran dengan
subseksyen (1) hendaklah terbatal kecuali bagi faedah mana-mana
orang yang berurusan dengan syarikat itu bagi balasan berharga
dan tanpa sebenarnya mengetahui tentang pelanggaran itu.

(6) Seksyen ini tidak terpakai bagi cadangan pelupusan keseluruhan
atau sebahagian besar daripada keseluruhan pengusahaan atau harta
syarikat yang dibuat oleh penerima atau penerima dan pengurus
mana-mana bahagian pengusahaan atau harta syarikat itu yang
dilantik di bawah suatu kuasa yang terkandung dalam apa-apa
surat cara atau oleh Mahkamah atau oleh penyelesai syarikat
yang dilantik dalam suatu penggulungan sukarela.

(7) Mana-mana pengarah yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
tiga juta ringgit atau kedua-duanya.


-----

_Syarikat_ 249

**Pinjaman kepada pengarah**

**224. (1) Sesuatu syarikat tidak boleh—**

_(a)_ memberikan pinjaman kepada pengarah syarikat itu atau

suatu syarikat yang menurut kuasa seksyen 7 disifatkan
berkaitan dengan syarikat itu; atau

_(b)_ memberikan apa-apa jaminan atau menyediakan apa-apa

cagaran berkaitan dengan suatu pinjaman yang dibuat
kepada pengarah itu oleh mana-mana orang lain.

(2) Tiada apa-apa jua dalam seksyen ini boleh terpakai—

_(a)_ bagi suatu syarikat persendirian terkecuali;

_(b)_ tertakluk kepada subseksyen (3), bagi apa-apa jua yang

dilakukan untuk memberi pengarah itu dana untuk
membayar perbelanjaan yang dilakukan atau yang hendak
dilakukan olehnya bagi maksud syarikat itu atau bagi
maksud yang membolehkan pengarah itu melaksanakan
dengan sepatutnya kewajipannya sebagai pegawai syarikat;

_(c)_ tertakluk kepada subseksyen (3), bagi apa-apa jua yang

dilakukan untuk memberi pengarah yang berkhidmat
dalam penggajian sepenuh masa syarikat itu atau syarikat
pemegangannya, mengikut mana-mana yang berkenaan,
dengan dana untuk membayar perbelanjaan yang dilakukan
atau yang hendak dilakukan olehnya dalam membeli atau
selainnya memperoleh suatu rumah; atau

_(d)_ bagi apa-apa pinjaman yang diberikan kepada mana
mana pengarah itu yang berkhidmat dalam penggajian
sepenuh masa syarikat itu atau syarikat pemegangannya,
mengikut mana-mana yang berkenaan, jika syarikat itu
telah meluluskan ketetapan untuk meluluskan suatu skim
bagi memberi pinjaman kepada pekerja syarikat dan
pinjaman itu adalah mengikut skim itu.

(3) Perenggan (1)(a) atau _(b) tidak membenarkan pemberian_
apa-apa pinjaman, atau pemberian apa-apa jaminan atau penyediaan
apa-apa cagaran kecuali dengan kelulusan syarikat terlebih dahulu
pada ketetapan yang dalamnya tujuan perbelanjaan itu serta amaun
pinjaman itu atau takat jaminan atau cagaran itu, mengikut manamana yang berkenaan, dizahirkan.


-----

250 _Rang Undang-Undang_

(4) Jika tiada kelulusan diberikan terlebih dahulu di bawah
subseksyen (2), syarikat itu boleh membenarkan pemberian
apa-apa pinjaman atau pemberian apa-apa jaminan atau penyediaan
apa-apa cagaran—

_(a)_ dalam hal suatu syarikat awam, pada atau sebelum

mesyuarat agung tahunan berikutnya yang akan datang;
atau

_(b)_ dalam hal suatu syarikat persendirian, dalam masa enam

bulan dari pemberian pinjaman, pemberian apa-apa
jaminan, atau penyediaan apa-apa cagaran itu.

(5) Jika tiada kebenaran diberikan oleh syarikat di bawah
subseksyen (3), pinjaman itu hendaklah dibayar balik atau liabiliti
di bawah jaminan atau cagaran itu hendaklah dilepaskan, mengikut
mana-mana yang berkenaan—

_(a)_ dalam hal suatu syarikat awam, selepas enam bulan dari

selesainya mesyuarat agung tahunan yang disebut dalam
perenggan (4)(a); atau

_(b)_ dalam hal suatu syarikat persendirian, selepas dua belas

bulan dari pemberian pinjaman itu, pemberian apa-apa
jaminan atau penyediaan apa-apa cagaran.

(6) Jika kelulusan syarikat tidak diberikan sebagaimana
yang dikehendaki oleh mana-mana syarat itu, pengarah yang
membenarkan pemberian pinjaman itu atau yang memberi jaminan
atau menyediakan cagaran itu hendaklah secara bersesama dan
berasingan bertanggungan untuk menanggung rugi syarikat itu
terhadap apa-apa kerugian yang ditanggung.

(7) Tiada apa-apa jua dalam seksyen ini boleh berkuat kuasa
untuk menghalang syarikat daripada mendapatkan amaun apa-apa
pinjaman atau amaun yang baginya ia menjadi bertanggungan di
bawah apa-apa jaminan yang diberikan atau berkenaan dengan
apa-apa cagaran yang disediakan yang berlawanan dengan seksyen
ini.

(8) Seksyen ini tidak terpakai setakat yang institusi kewangan
yang dalam perjalanan biasa perniagaannya memberi pinjaman
kepada pengarah suatu institusi kewangan atau kepada suatu syarikat
yang menurut kuasa seksyen 7 disifatkan berkaitan dengan institusi


-----

_Syarikat_ 251

kewangan itu, atau membuat apa-apa jaminan atau menyediakan
apa-apa cagaran berkaitan dengan suatu pinjaman yang diberikan
kepada pengarah oleh mana-mana orang lain, mengikut spesifikasi
yang dibuat oleh Bank Negara Malaysia di bawah undang-undang
yang dikuatkuasakan olehnya.

(9) Bagi maksud seksyen ini, “institusi kewangan” merujuk
kepada suatu institusi berlesen dan institusi kewangan
pembangunan yang diperihalkan di bawah Akta Institusi Kewangan
Pembangunan 2002 [Akta 618].

(10) Jika suatu syarikat melanggar seksyen ini, mana-mana
pengarah yang membenarkan pemberian apa-apa pinjaman,
pembuatan apa-apa jaminan atau penyediaan apa-apa cagaran
yang berlawanan dengan seksyen ini melakukan suatu kesalahan
dan boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi tiga juta ringgit
atau kedua-duanya.

**Larangan memberi pinjaman kepada orang yang berkaitan**
**dengan pengarah**

**225. (1) Tertakluk kepada peruntukan seksyen ini, sesuatu syarikat,**
selain suatu syarikat persendirian terkecuali, tidak boleh—

_(a)_ memberikan pinjaman kepada mana-mana orang yang

berkaitan dengan pengarah syarikat atau syarikat
pemegangannya; atau

_(b)_ memberikan apa-apa jaminan atau menyediakan apa-apa

cagaran berkaitan dengan pinjaman yang diberikan kepada
mana-mana orang oleh mana-mana orang yang lain.

(2) Seksyen ini tidak terpakai—

_(a)_ jika pinjaman diberikan, atau jaminan atau cagaran

disediakan berhubung dengan suatu pinjaman yang dibuat
kepada suatu subsidiari atau syarikat pemegangan atau
suatu subsidiari bagi syarikat pemegangannya;

_(b)_ bagi syarikat yang perniagaan biasanya termasuk pemberian

pinjaman wang atau pemberian jaminan berkaitan dengan
pinjaman yang dibuat oleh orang lain, atau kepada


-----

252 _Rang Undang-Undang_

apa-apa jua yang dilakukan oleh syarikat dalam perjalanan
biasa perniagaan itu, jika aktiviti syarikat itu dikawal
selia oleh mana-mana undang-undang bertulis yang
berhubungan dengan perbankan, insurans atau takaful
atau tertakluk kepada pengawasan oleh Bank Negara
Malaysia; atau

_(c)_ bagi apa-apa pinjaman yang diberikan kepada seorang

yang berkaitan dengan pengarah yang berkhidmat dalam
penggajian sepenuh masa suatu syarikat atau perbadanan
berkaitannya, mengikut mana-mana yang berkenaan—

(i) bagi maksud perbelanjaan mesyuarat yang dilakukan

atau hendak dilakukan olehnya dalam membeli
atau selainnya memperoleh suatu rumah; atau

(ii) mengikut suatu skim bagi memberikan pinjaman

kepada pekerja yang diluluskan oleh syarikat.

(3) Tiada apa-apa jua dalam seksyen ini boleh berkuat kuasa
untuk menghalang syarikat itu atau mana-mana orang daripada
mendapatkan amaun bagi apa-apa pinjaman atau amaun yang
baginya ia menjadi bertanggungan di bawah apa-apa jaminan yang
diberikan atau berkenaan dengan apa-apa cagaran yang diberikan
yang berlanggaran dengan seksyen ini.

(4) Jika suatu syarikat melanggar seksyen ini, mana-mana
pengarah yang membenarkan pemberian apa-apa pinjaman atau
pemberian apa-apa jaminan yang berlawanan dengan seksyen
ini melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau
didenda tidak melebihi tiga juta ringgit atau kedua-duanya.

**Larangan terhadap bayaran bebas cukai kepada pengarah**

**226. (1) Sesuatu syarikat tidak boleh membayar kepada seseorang**
pengarah, apa-apa saraan yang, sama ada sebagai pengarah atau
selainnya, bebas daripada cukai pendapatan, atau selainnya dihitung
dengan mengikut atau berbeza dengan amaun cukai pendapatannya,
atau kadar cukai pendapatan.


-----

_Syarikat_ 253

(2) Mana-mana peruntukan yang terkandung dalam perlembagaan
atau mana-mana ketetapan Lembaga atau anggota syarikat bagi
pembayaran kepada seseorang pengarah saraan yang bebas daripada
cukai pendapatan atau selainnya dihitung dengan mengikut atau
berbeza dengan amaun cukai pendapatannya atau kadar cukai
pendapatan hendaklah mempunyai kesan seolah-olah peruntukan
atau ketetapan itu, mengikut mana-mana yang berkenaan
memperuntukkan bagi pembayaran sebagai suatu jumlah kasar
tertakluk kepada cukai pendapatan, bagi jumlah bersih itu yang
sebenarnya diberikan.

(3) Syarikat dan tiap-tiap pegawai dan mana-mana orang lain atau
individu yang melanggar seksyen ini melakukan suatu kesalahan
dan boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi tiga juta ringgit
atau kedua-duanya.

**Bayaran kepada pengarah kerana hilang jawatan, dsb.**

**227. (1) Tidak sah—**

_(a)_ bagi suatu syarikat untuk membuat apa-apa pembayaran

kepada mana-mana pengarah melalui pampasan bagi
kehilangan jawatan sebagai pegawai syarikat itu atau
suatu subsidiari bagi syarikat itu atau sebagai balasan
bagi atau berkaitan dengan persaraannya daripada apaapa jawatan itu; atau

_(b)_ bagi apa-apa pembayaran yang kena dibuat kepada

mana-mana pengarah suatu syarikat berkaitan dengan
pemindahmilikan keseluruhan atau mana-mana bahagian
pengusahaan atau harta syarikat,

melainkan jika butir-butir berkenaan dengan pembayaran yang
dicadangkan itu termasuk amaunnya, telah dizahirkan kepada
anggota syarikat dan ketetapan bagi cadangan itu telah diluluskan
oleh anggota dan apabila apa-apa bayaran telah dibuat dengan tidak
sah amaun yang diterima oleh pengarah itu hendaklah disifatkan
telah diterima olehnya sebagai amanah bagi syarikat.

(2) Dalam hal suatu syarikat awam, pengarah yang berkepentingan
dalam pembayaran yang dicadangkan yang disebut dalam
perenggan (1)(a) atau (b) dan orang yang berkaitan dengan pengarah
itu hendaklah ditahan daripada mengundi bagi ketetapan itu.


-----

254 _Rang Undang-Undang_

(3) Jika suatu pembayaran hendaklah dibuat kepada pengarah
berkaitan dengan pemindahmilikan kepada mana-mana orang
hasil daripada suatu tawaran yang dibuat kepada pemegang syer
bagi kesemua atau mana-mana syer dalam syarikat, pengarah
itu hendaklah mengambil segala langkah yang munasabah
untuk memastikan bahawa butir-butir berkenaan dengan pembayaran
yang dicadangkan, termasuk amaun, bayaran yang dicadangkan
hendaklah dimasukkan dalam atau dihantar dengan apa-apa notis
mengenai tawaran yang dibuat bagi syer mereka yang diberikan
kepada mana-mana pemegang syer, melainkan jika butir-butir
itu diberikan kepada pemegang syer mengikut undang-undang
berkaitan yang terpakai bagi pengambilalihan.

(4) Jika berkaitan dengan apa-apa pemindahmilikan itu nilai
yang kena dibayar kepada pengarah syarikat yang jawatannya
akan dihapuskan atau yang akan bersara daripada jawatan bagi
apa-apa syer dalam syarikat yang dipegang oleh pengarah itu
melebihi nilai yang mungkin telah didapatkan pada masa itu
oleh pemegang syer yang lain atau apa-apa balasan berharga
yang diberikan kepada mana-mana pengarah, baki atau nilai wang
bagi balasan itu, mengikut mana-mana yang berkenaan,
hendaklah disifatkan sebagai pembayaran yang telah dibuat
kepadanya melalui pampasan bagi kehilangan jawatan itu atau
sebagai balasan bagi atau berkaitan dengan persaraannya daripada
jawatan.

(5) Apa-apa sebutan dalam seksyen ini mengenai pembayaran
kepada mana-mana pengarah syarikat melalui pampasan bagi
kehilangan jawatan atau sebagai balasan bagi atau berkaitan
dengan persaraannya daripada jawatan tidak termasuk—

_(a)_ apa-apa bayaran di bawah suatu perjanjian yang dibuat

sebelum permulaan kuat kuasa Akta ini;

_(b)_ apa-apa bayaran yang dibuat di bawah suatu perjanjian,

jika butir-butirnya telah dizahirkan pada dan diluluskan
oleh ketetapan khas syarikat;

_(c)_ apa-apa bayaran _bona fide sebagai ganti rugi kerana_

pelanggaran kontrak;


-----

_Syarikat_ 255

_(d)_ apa-apa bayaran bona fide melalui pencen atau bayaran

sekaligus berkenaan dengan perkhidmatan lalu termasuk
apa-apa saraan atau elaun persaraan, saraan, ganjaran atau
bayaran seumpamanya, jika nilai atau amaun pencen atau
bayaran itu, kecuali setakat yang ia berkaitan dengan
sumbangan yang dibuat oleh pengarah itu, tidak melebihi
jumlah keseluruhan saraan pengarah itu dalam masa tiga
tahun sebaik sebelum persaraan atau kematiannya; atau

_(e)_ apa-apa bayaran kepada pengarah di bawah suatu perjanjian

yang dibuat antara syarikat dengan pengarah itu sebelum
dia menjadi pengarah syarikat sebagai balasan atau
sebahagian daripada balasan bagi pengarah itu kerana
bersetuju untuk berkhidmat dengan syarikat sebagai
pengarah.

(6) Seksyen ini hendaklah sebagai tambahan kepada dan
bukan pengurangan bagi mana-mana rukun undang-undang yang
menghendaki penzahiran dibuat berkenaan dengan apa-apa bayaran
sedemikian atau mana-mana bayaran lain yang seumpamanya.

(7) Dalam seksyen ini, “pengarah” termasuk mana-mana
orang yang pada bila-bila masa menjadi pengarah syarikat atau
perbadanan yang menurut kuasa seksyen 7 disifatkan berkaitan
dengan syarikat itu.

(8) Dalam seksyen ini—

_(a)_ seseorang yang melanggar subseksyen (2) melakukan

suatu kesalahan; dan

_(b)_ seseorang pengarah yang melanggar subseksyen (3) dan

seseorang yang telah dikehendaki dengan sewajarnya oleh
pengarah untuk memasukkan ke dalam atau menghantar
apa-apa notis di bawah seksyen ini bagi butir-butir
yang dikehendaki oleh subseksyen (3) dan tidak berbuat
sedemikian, melakukan suatu kesalahan, dan jika
kehendak seksyen ini tidak dipatuhi berkenaan dengan
apa-apa jumlah wang yang diterima oleh pengarah itu
bagi pembayaran itu hendaklah disifatkan telah diterima
olehnya sebagai amanah bagi mana-mana orang yang
telah menjual syernya hasil daripada tawaran yang telah
dibuat.


-----

256 _Rang Undang-Undang_

**Transaksi dengan pengarah, pemegang syer substansial atau**
**orang yang berkaitan**

**228. (1) Tertakluk kepada subseksyen (2) dan seksyen 229,**
sesuatu syarikat tidak boleh menguatkuasakan apa-apa perkiraan
atau transaksi jika pengarah atau pemegang syer substansial
syarikat itu atau syarikat pemegangannya, atau subsidiarinya,
atau seorang yang berkaitan dengan pengarah atau pemegang
syer substansial itu—

_(a)_ memperoleh atau yang akan memperoleh syer atau aset

bukan tunai dengan nilai yang dikehendaki, daripada
syarikat itu; atau

_(b)_ melupuskan atau hendak melupuskan syer atau aset

bukan tunai dengan nilai dikehendaki, bagi syarikat itu,
melainkan jika—

(i) perjanjian atau transaksi itu dibuat tertakluk kepada

kelulusan pemegang syer dalam suatu mesyuarat
agung; atau

(ii) penguatkuasaan perjanjian atau transaksi itu telah

diluluskan oleh pemegang syer dalam suatu
mesyuarat agung.

(2) Suatu perkiraan atau transaksi yang dikuatkuasakan yang
berlanggaran dengan subseksyen (1) hendaklah terbatal melainkan
jika kelulusan bagi perkiraan atau transaksi itu terlebih dahulu
didapatkan—

_(a)_ melalui suatu ketetapan syarikat; atau

_(b)_ melalui suatu ketetapan syarikat pemegangan, jika perkiraan

atau transaksi itu adalah bagi faedah pengarah atau
pemegang syer substansial syarikat pemegangannya atau
orang yang berkaitan dengan pengarah atau pemegang
syer substansial itu.

(2) Bagi maksud subseksyen (1), dalam hal suatu subsidiari
tidak tersenarai yang syarikat pemegangannya ialah suatu syarikat
tersenarai, pengarah bagi syarikat pemegangan itu hendaklah


-----

_Syarikat_ 257

mendapatkan kelulusan pemegang syer bagi syarikat pemegangan
itu dalam suatu mesyuarat agung bagi perkiraan atau transaksi
oleh subsidiari tidak tersenarai itu sebagai tambahan kepada
kelulusan pemegang syer bagi subsidiari tidak tersenarai itu yang
didapatkan oleh pengarah subsidiari tidak tersenarai itu dalam
suatu mesyuarat agung.

(4) Dalam hal suatu syarikat awam atau syarikat pemegangannya
atau subsidiarinya, pengarah atau pemegang syer substansial
atau orang yang berkaitan dengan pengarah atau pemegang syer
substansial itu yang berkepentingan dalam perkiraan atau transaksi
yang disebut dalam perenggan (1)(a) atau _(b) hendaklah ditahan_
daripada mengundi melalui ketetapan pada mesyuarat agung
untuk menimbangkan perkiraan atau transaksi yang disebut dalam
subseksyen (2).

(5) Jika sesuatu perkiraan atau transaksi dibuat atau dikuatkuasakan
oleh suatu syarikat yang melanggar subseksyen (1) dan (2),
pengarah itu, pemegang syer substansial dan orang yang berkaitan
dengan pengarah atau pemegang syer substansial itu dan manamana pengarah yang dengan diketahuinya membenarkan perkiraan
atau transaksi itu hendaklah, sebagai tambahan kepada apa-apa
liabiliti lain, bertanggungan—

_(a)_ untuk memberi keterangan kepada syarikat itu bagi apa
apa keuntungan yang telah didapatkan secara langsung
atau tidak langsung melalui perkiraan atau transaksi itu;
dan

_(b)_ secara bersesama dan berasingan dengan mana-mana orang

yang bertanggungan di bawah subseksyen ini, untuk
menanggung rugi syarikat itu bagi apa-apa kehilangan
atau kerugian akibat perkiraan atau transaksi itu.

(6) Mahkamah boleh, atas permohonan mana-mana anggota
atau pengarah syarikat, menahan syarikat itu daripada membuat
atau menguatkuasakan sesuatu perkiraan atau transaksi yang
berlanggaran dengan subseksyen (1).

(7) Seseorang pengarah atau pemegang syer substansial suatu
syarikat atau syarikat pemegangannya, atau subsidiarinya atau
seseorang yang berkaitan dengan pengarah atau pemegang syer
substansial itu, yang bagi faedahnya syarikat itu menguatkuasakan


-----

258 _Rang Undang-Undang_

perkiraan atau transaksi itu dan yang mengetahui bahawa perkiraan
atau transaksi itu dikuatkuasakan oleh syarikat itu dengan
berlanggaran dengan seksyen ini, atau seseorang pengarah yang
dengan diketahuinya membenarkan syarikat itu menguatkuasakan
apa-apa perkiraan atau transaksi, yang berlanggaran dengan seksyen
ini, melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau
didenda tidak melebihi tiga juta ringgit atau kedua-duanya.

(8) Bagi maksud subseksyen (1)—

_(a)_ “orang yang berkaitan dengan pemegang syer substansial”

hendaklah mempunyai erti yang sama yang diberikan
kepada “orang yang berkaitan dengan pengarah” dalam
seksyen 197 kecuali semua sebutan dalamnya mengenai
seorang pengarah hendaklah dibaca sebagai sebutan
mengenai pemegang syer substansial;

_(b)_ “nilai yang dikehendaki”, dalam hal suatu syarikat yang

kesemua atau mana-mana syernya disenaraikan untuk
disebut harga di bursa saham, hendaklah mempunyai
nilai yang sama dengan nilai yang diperihalkan dalam
kehendak penyenaraian bursa saham jika kelulusan
pemegang syer dalam mesyuarat agung dikehendaki;

_(c)_ dalam hal mana-mana syarikat selain syarikat yang baginya

perenggan (b) terpakai, aset bukan tunai adalah dalam nilai
yang dikehendaki jika, pada masa transaksi itu dibuat,
nilainya melebihi dua ratus lima puluh ribu ringgit atau
jika nilainya tidak melebihi dua ratus lima puluh ribu
ringgit tetapi melebihi sepuluh peratus nilai bersih aset
syarikat dengan syarat ia tidak kurang daripada lima
puluh ribu ringgit, jika—

(i) nilai aset syarikat ditentukan mengikut akaun yang

disediakan di bawah seksyen 245 berkenaan dengan
tahun kewangan yang terakhir sebelum perkiraan
atau transaksi itu; atau

(ii) tiada akaun telah disediakan sedemikian dan

dibentangkan sebelum masa itu, amaun modal
syer terpanggil syarikat itu.


-----

_Syarikat_ 259

(9) Dalam seksyen ini—

_(a)_ sebutan mengenai perolehan atau pelupusan suatu aset

bukan tunai termasuk pewujudan atau penghapusan estet
atau kepentingan dalam, atau hak ke atas, apa-apa harta
dan juga pelepasan bagi liabiliti mana-mana orang, selain
liabiliti bagi jumlah wang yang ditentukan;

_(b)_ “wang tunai” termasuk mata wang asing; dan

_(c)_ “aset bukan tunai” ertinya apa-apa harta atau kepentingan

dalam harta selain wang tunai.

**Kecualian bagi seksyen 228**

**229. Seksyen 228 tidak terpakai bagi suatu perkiraan atau transaksi**
bagi perolehan atau pelupusan aset bukan tunai yang dibuat—

_(a)_ oleh suatu syarikat—

(i) dengan mana-mana subsidiari milik penuhnya;

(ii) dengan syarikat pemegangannya yang memegang

semua syer pengeluaran syarikat; atau

(iii) yang merupakan subsidiari milik penuh suatu

syarikat pemegangan dengan subsidiari milik penuh
syarikat yang lain bagi syarikat pemegangan yang
sama itu;

_(b)_ oleh suatu syarikat yang sedang digulungkan, melainkan

jika penggulungan itu adalah penggulungan sukarela
anggota;

_(c)_ oleh suatu syarikat yang perolehan atau pelupusan aset

adalah dalam urusan perniagaan biasa syarikat dan
mengikut terma yang tidak kurang baiknya daripada yang
disediakan kepada orang awam atau pekerja syarikat;

_(d)_ oleh suatu syarikat jika perkiraan atau transaksi itu tidak

melibatkan pemindahmilikan wang tunai atau harta dan
tidak berkuat kuasa melainkan jika diluluskan pada
suatu mesyuarat agung atau oleh pihak berkuasa yang
berkaitan;


-----

260 _Rang Undang-Undang_

_(e)_ oleh suatu syarikat yang dibuat mengikut skim perkiraan

yang diluluskan oleh Mahkamah di bawah seksyen 366;
atau

_(f)_ oleh suatu syarikat berkaitan dengan suatu tawaran

pengambilalihan yang dibuat mengikut undang-undang
yang berkaitan yang terpakai bagi tawaran itu.

**Kelulusan bagi fi pengarah**

**230. (1) Fi bagi pengarah, dan apa-apa faedah yang kena dibayar**
kepada pengarah termasuklah apa-apa pampasan bagi kehilangan
pekerjaan seseorang pengarah atau bekas pengarah—

_(a)_ bagi suatu syarikat awam; atau

_(b)_ bagi suatu syarikat tersenarai dan subsidiarinya,

hendaklah diluluskan pada suatu mesyuarat agung.

(2) Dalam hal suatu syarikat persendirian Lembaga boleh,
tertakluk kepada perlembagaan, meluluskan fi bagi pengarah dan
apa-apa faedah yang kena dibayar kepada pengarah termasuk
apa-apa pampasan bagi kehilangan pekerjaan seseorang pengarah
atau bekas pengarah.

(3) Apa-apa kelulusan yang dibuat di bawah subseksyen (2)
hendaklah direkodkan dalam minit mesyuarat pengarah dan Lembaga
hendaklah memberitahu pemegang syer mengenai kelulusan fi itu
dalam masa empat belas hari dari tarikh kelulusan itu.

(4) Jika fi dibuat atau faedah lain diberikan yang baginya
subseksyen (2) terpakai, anggota yang memegang sekurang-kurangnya
sepuluh peratus jumlah hak mengundi dan yang menimbangkan
bahawa pembayaran itu tidak adil bagi syarikat boleh, dalam
masa tiga puluh hari selepas mengetahui tentang pembayaran
itu, menghendaki syarikat untuk meluluskan suatu ketetapan bagi
meluluskan pembayaran itu sama ada melalui ketetapan bertulis
atau pada suatu mesyuarat agung.

(5) Melainkan jika suatu kelulusan telah diperoleh melalui
ketetapan yang diluluskan di bawah subseksyen (4), pembayaran
itu hendaklah menjadi hutang yang kena dibayar oleh pengarah
kepada syarikat.


-----

_Syarikat_ 261

(6) Syarikat yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
tiga juta ringgit dan apa-apa pembayaran yang berlanggaran dengan
subseksyen (1) hendaklah menjadi hutang yang kena dibayar oleh
pengarah kepada syarikat.

(7) Syarikat dan tiap-tiap pegawai yang melanggar
subsekyen (3) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit.

**Kontrak perkhidmatan pengarah**

**231.** (1) Bagi maksud Penggal ini, “kontrak perkhidmatan”
seseorang pengarah berhubung dengan suatu syarikat awam ertinya
suatu kontrak yang di bawahnya—

_(a)_ pengarah syarikat itu yang dengan sendiri mengaku janji

untuk melaksanakan khidmatnya, sebagai pengarah atau
selainnya bagi syarikat awam itu atau bagi subsidiari
syarikat awam itu; atau

_(b)_ khidmat yang pengarah syarikat awam itu dengan sendiri

mengaku janji untuk melaksanakan sebagai pengarah
atau selainnya dibuat oleh pihak ketiga kepada syarikat
awam itu, kewajipan subsidiari bagi syarikat awam itu.

(2) Peruntukan Penggal ini yang berhubungan dengan kontrak
perkhidmatan pengarah hendaklah—

_(a)_ terpakai bagi terma pelantikan seseorang sebagai pengarah

suatu syarikat awam; atau

_(b)_ tidak terhad kepada kontrak bagi pelaksanaan khidmat di

luar bidang tugas biasa seorang pengarah.

**Salinan kontrak hendaklah tersedia bagi pemeriksaan**

**232. (1) Tertakluk kepada seksyen 233, suatu syarikat awam**
hendaklah menyimpan dan menyenggara suatu salinan tiaptiap kontrak perkhidmatan pengarah dengan syarikat itu atau
subsidiarinya supaya tersedia bagi pemeriksaan.


-----

262 _Rang Undang-Undang_

(2) Semua salinan kontrak itu hendaklah disimpan tersedia
tersimpan bagi pemeriksaan di pejabat berdaftar syarikat itu.

(3) Salinan kontrak itu hendaklah tersedia bagi pemeriksaan
sekurang-kurangnya satu tahun dari tarikh penamatan atau habis
tempoh kontrak itu.

(4) Syarikat itu hendaklah memberikan notis kepada Pendaftar—

_(a)_ mengenai tempat di mana salinan kontrak itu disimpan

tersedia bagi pemeriksaan; dan

_(b)_ mengenai apa-apa pertukaran tempat itu,

melainkan jika salinan kontrak itu tersimpan pada setiap masa di
pejabat berdaftar syarikat itu.

(5) Syarikat itu dan tiap-tiap pegawai yang melanggar
subseksyen (1), (2) atau (3) melakukan suatu kesalahan dan boleh,
apabila disabitkan, didenda tidak melebihi satu juta ringgit.

(6) Seksyen ini hendaklah terpakai bagi pengubahan tentang
kontrak perkhidmatan pengarah sebagaimana yang ia terpakai
bagi kontrak asalnya.

**Hak anggota untuk memeriksa dan meminta salinan**

**233. (1) Tiap-tiap salinan kontrak yang dikehendaki supaya**
disimpan di bawah seksyen 232 hendaklah tersedia bagi pemeriksaan
oleh—

_(a)_ dalam hal suatu syarikat awam yang mempunyai modal

syer, oleh anggota yang memegang sekurang-kurangnya
lima peratus daripada jumlah keseluruhan modal berbayar;
atau

_(b)_ dalam hal suatu syarikat awam yang tidak mempunyai

modal syer, oleh sekurang-kurangnya sepuluh peratus
anggota.


-----

_Syarikat_ 263

(2) Tertakluk kepada subseksyen (1), anggota yang berhak
untuk membuat pemeriksaan atas permintaan dan apabila dibayar
apa-apa fi yang ditetapkan adalah berhak diberikan suatu salinan
apa-apa kontrak itu.

(3) Salinan itu hendaklah diberikan dalam masa tujuh hari dari
tarikh permintaan itu diterima oleh syarikat.

(4) Tiap-tiap pegawai yang menolak suatu permintaan bagi
pemeriksaan di bawah subsekyen (1) atau melanggar subseksyen (2)
melakukan suatu kesalahan dan boleh, apabila disabitkan, didenda
tidak melebihi dua ratus lima puluh ribu ringgit.

(5) Dalam hal apa-apa penolakan atau keingkaran itu, Mahkamah
boleh, melalui perintah, memaksa suatu pemeriksaan segera
dilakukan atau, mengikut mana-mana yang berkenaan, mengarahkan
supaya salinan yang dikehendaki itu dihantar kepada orang yang
menghendakinya.

**Kontrak dengan anggota tunggal yang juga merupakan pengarah**

**234. (1) Seksyen ini terpakai jika—**

_(a)_ suatu syarikat berhad yang mempunyai hanya satu anggota

membuat kontrak dengan anggota tunggal;

_(b)_ anggota tunggal itu adalah juga seorang pengarah syarikat;

dan

_(c)_ kontrak tidak dibuat dalam perjalanan biasa urusan syarikat.

(2) Syarikat hendaklah, melainkan jika kontrak adalah secara
bertulis, memastikan bahawa terma kontrak direkodkan dengan
sewajarnya dalam minit mesyuarat pengarah yang yang diadakan
sebaik selepas kontrak itu dibuat.

(3) Seksyen ini hendaklah sebagai tambahan kepada dan bukan
pengurangan bagi mana-mana undang-undang lain yang terpakai
bagi kontrak antara syarikat dengan pengarah syarikat.

(4) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi satu juta ringgit.


-----

264 _Rang Undang-Undang_

Subpenggal 4

_Setiausaha_

**Kehendak bagi setiausaha**

**235. (1) Suatu syarikat hendaklah mempunyai sekurang-kurangnya**
seorang setiausaha yang hendaklah—

_(a)_ seorang orang sebenar;

_(b)_ berumur lapan belas tahun ke atas; dan

_(c)_ seorang warganegara atau pemastautin tetap Malaysia,

yang hendaklah lazimnya menetap di Malaysia dengan mempunyai
tempat kediaman yang utama di Malaysia.

(2) Seseorang setiausaha hendaklah—

_(a)_ seorang anggota suatu badan yang dinyatakan dalam

Jadual Keempat; atau

_(b)_ seorang yang dilesenkan oleh Suruhanjaya di bawah

seksyen 20g Akta Suruhanjaya Syarikat Malaysia 2001.

(3) Bagi maksud perenggan (2)(a), Menteri boleh menetapkan
mana-mana badan profesional atau mana-mana badan lain melalui
pemberitahuan dalam Warta dan boleh mengenakan apa-apa terma
dan syarat yang difikirkannya patut.

(4) Syarikat itu dan tiap-tiap pengarah yang melanggar seksyen
ini melakukan suatu kesalahan.

**Pelantikan setiausaha**

**236.** (1) Lembaga pengarah hendaklah melantik seorang setiausaha
dan menentukan terma dan syarat bagi pelantikan itu.

(2) Walau apa pun subseksyen (1), pelantikan setiausaha yang
pertama hendaklah dibuat dalam masa tiga puluh hari dari tarikh
pemerbadanan syarikat.


-----

_Syarikat_ 265

(3) Tiada seorang pun boleh dilantik sebagai setiausaha melainkan
jika—

_(a)_ dia memberikan persetujuan secara bertulis untuk dilantik

sebagai setiausaha;

_(b)_ dia seorang yang berkelayakan di bawah subseksyen 235(2);

dan

_(c)_ dia bukan seorang yang dihilangkan kelayakan di bawah

seksyen 238.

(4) Syarikat dan tiap-tiap orang yang melanggar seksyen ini
melakukan suatu kesalahan.

**Peletakan jawatan setiausaha**

**237. (1) Tertakluk kepada perlembagaan atau terma pelantikan,**
setiausaha boleh meletakkan jawatannya dengan memberikan suatu
notis kepada Lembaga.

(2) Jika tiada seorang pun pengarah boleh dihubungi di alamat
kediaman yang terakhir diketahui, setiausaha itu boleh, walau
apa pun subseksyen 235(1), memberitahu Pendaftar fakta tentang
niatnya untuk meletakkan jawatan itu.

(3) Setiausaha hendaklah terhenti menjadi setiausaha syarikat—

_(a)_ apabila habis tempoh tiga puluh hari dari tarikh notis itu

diserah simpan di bawah subseksyen (1) atau tempoh yang
dinyatakan dalam perlembagaan atau terma pelantikan,
mengikut mana-mana yang berkenaan; atau

_(b)_ apabila habis tempoh tiga puluh hari dari tarikh notis

kepada Pendaftar itu di bawah subseksyen (2).

(4) Tiada apa-apa jua dalam subseksyen (1) dan (2) boleh
melepaskan setiausaha daripada menanggung liabiliti bagi apa-apa
perbuatan atau peninggalan yang dilakukan sebelum setiausaha
itu mengosongkan jawatannya.


-----

266 _Rang Undang-Undang_

**Hilang kelayakan untuk bertindak sebagai setiausaha**

**238. (1) Seseorang hendaklah dihilangkan kelayakan untuk**
bertindak sebagai setiausaha jika—

_(a)_ dia ialah seorang bankrap yang belum dilepaskan;

_(b)_ dia disabitkan sama ada di Malaysia atau di luar Malaysia

bagi mana-mana kesalahan yang disebut dalam seksyen
198; atau

_(c)_ dia terhenti menjadi pemegang perakuan amalan yang

dikeluarkan oleh Pendaftar di bawah seksyen 241.

(2) Walau apa pun subseksyen (1), jika Pendaftar berpendapat
bahawa seseorang telah gagal untuk bertindak dengan jujur
atau menggunakan usaha yang tidak wajar semasa menunaikan
kewajipannya sebagai setiausaha, Pendaftar itu boleh menghendaki
orang itu untuk menunjuk sebab mengapa perakuan amalannya
tidak patut dibatalkan atau mengapa dia tidak patut dihilangkan
kelayakan daripada bertindak sebagai setiausaha syarikat.

(3) Jika seseorang terus bertindak sebagai setiausaha bagi suatu
syarikat selepas dia dihilangkan kelayakan sedemikian di bawah
seksyen ini tanpa keizinan Mahkamah, setiausaha itu dan tiaptiap pengarah yang dengan diketahuinya membenarkan orang itu
untuk bertindak atas sifat itu melakukan suatu kesalahan.

**Pemecatan setiausaha**

**239. Lembaga boleh memecat seseorang setiausaha daripada**
jawatannya mengikut terma pelantikan atau perlembagaan.

**Jawatan setiausaha tidak boleh dibiarkan kosong**

**240.** Jawatan setiausaha suatu syarikat tidak boleh dibiarkan
kosong selama tempoh yang lebih daripada tiga puluh hari pada
satu-satu masa.


-----

_Syarikat_ 267

**Kehendak untuk berdaftar dengan Pendaftar**

**241. (1) Mana-mana orang yang layak untuk bertindak sebagai**
setiausaha dan yang berhasrat untuk bertindak sebagai setiausaha
hendaklah berdaftar di bawah seksyen ini sebelum dia boleh
bertindak sebagai setiausaha.

(2) Pendaftar hendaklah menyebabkan supaya suatu daftar
setiausaha disimpan dan hendaklah menyebabkan supaya dicatatkan
dalam daftar itu berhubung dengan setiausaha—

_(a)_ nama setiausaha itu;

_(b)_ alamat kediaman dan alamat perniagaan setiausaha itu;

_(c)_ butir-butir kelayakan yang disebut dalam subseksyen 235(2);

dan

_(d)_ apa-apa maklumat lain sebagaimana yang dikehendaki

oleh Pendaftar.

(3) Pendaftar, sebelum mendaftarkan orang itu, boleh—

_(a)_ menghendakinya untuk mengemukakan apa-apa keterangan

sehingga Pendaftar berpuas hati dengan kelayakan yang
dinyatakan di bawah subseksyen 235(2);

_(b)_ mengenakan apa-apa syarat lain yang disifatkannya patut.

(4) Jika kehendak di bawah subseksyen (3) dipenuhi, Pendaftar
hendaklah—

_(a)_ mencatatkan butir-butir itu dalam daftar setiausaha; dan

_(b)_ mengeluarkan suatu perakuan amalan mengikut apa-apa

bentuk yang ditentukan oleh Pendaftar.

(5) Pada atau selepas permulaan kuat kuasa Akta ini, seseorang
yang menjadi setiausaha syarikat dan yang tidak berdaftar di
bawah subseksyen (1) boleh terus bertindak sebagai setiausaha
bagi syarikat itu selama tempoh tidak lebih daripada dua belas
bulan atau apa-apa tempoh yang lebih lama yang boleh dibenarkan
oleh Pendaftar.


-----

268 _Rang Undang-Undang_

(6) Selepas habis tempoh yang disebut dalam subseksyen (5),
seseorang yang tidak mematuhi kehendak untuk mendaftar disifatkan
tidak berdaftar di bawah seksyen ini.

(7) Menteri hendaklah mempunyai kuasa untuk membuat
peraturan-peraturan mengenai apa-apa perkara yang berhubungan
dengan mana-mana sijil amalan yang dikeluarkan di bawah seksyen
ini.

(8) Mana-mana orang yang melanggar subseksyen (1) melakukan
suatu kesalahan.

**Larangan bertindak atas dua keupayaan**

**242. Seseorang dilarang untuk bertindak atas dua keupayaan**
sebagai kedua-dua pengarah dan setiausaha apabila sesuatu keadaan
menghendaki atau membenarkan apa-apa perkara untuk dilakukan
oleh seseorang pengarah dan seseorang setiausaha.

Penggal 3

_Akaun dan Audit_

Subpenggal 1

_Penyata Kewangan dan Laporan_

**Tafsiran**

**243. Bagi maksud Penggal ini—**

“piawaian perakaunan diluluskan” hendaklah mempunyai
erti yang diberikan kepadanya dalam seksyen 2 Akta Laporan
Kewangan 1997 [Akta 558];

“subsidiari”, kecuali bagi seksyen 246 mempunyai erti yang
diberikan kepadanya dalam piawaian perakaunan diluluskan yang
dikeluarkan oleh Lembaga Piawaian Perakaunan Malaysia yang
ditubuhkan di bawah Akta Laporan Kewangan 1997.


-----

_Syarikat_ 269

**Pematuhan kepada piawaian perakaunan diluluskan**

**244. (1) Piawaian perakaunan diluluskan hendaklah terpakai**
bagi penyata kewangan syarikat atau penyata kewangan disatukan
syarikat pemegangan jika, pada masa penyata kewangan atau
penyata kewangan disatukan itu disediakan, piawaian perakaunan
diluluskan itu—

_(a)_ terpakai berhubung dengan tahun kewangan syarikat atau

syarikat pemegangan yang berhubung dengan penyata
kewangan atau penyata kewangan disatukan itu; dan

_(b)_ adalah berkaitan dengan penyata kewangan atau penyata

kewangan disatukan itu.

(2) Tanpa menjejaskan keluasan peruntukan Subpenggal
ini, pengarah syarikat hendaklah memastikan bahawa penyata
kewangan syarikat dan, jika syarikat itu ialah syarikat pemegangan
yang baginya penyata kewangan disatukan dikehendaki, penyata
kewangan disatukan syarikat yang dibuat dengan mengikut piawaian
perakaunan diluluskan yang terpakai dan hendaklah—

_(a)_ dalam hal suatu syarikat awam, diedarkan kepada anggotanya

dan dibentangkan di hadapan syarikat pada mesyuarat
agung tahunannya; atau

_(b)_ dalam hal suatu syarikat persendirian, diedarkan kepada

anggotanya atau dibentangkan di hadapan syarikat pada
mesyuarat anggota.

(3) Walau apa pun subseksyen (2), pengarah syarikat atau syarikat
pemegangan tidak dikehendaki untuk memastikan bahawa penyata
kewangan atau penyata kewangan disatukan itu, mengikut manamana yang berkenaan, disediakan mengikut piawaian perakaunan
diluluskan jika pengarah berpendapat bahawa menyediakan penyata
kewangan atau penyata kewangan disatukan mengikut piawaian
perakaunan diluluskan itu tidak akan memberikan suatu pandangan
yang benar dan patut—

_(a)_ mengenai perkara yang dikehendaki di bawah seksyen 249

untuk dinyatakan dalam penyata kewangan atau penyata
kewangan disatukan itu; atau


-----

270 _Rang Undang-Undang_

_(b)_ mengenai kesan terhadap perniagaan dan keadaan hal

ehwal syarikat itu dan, jika berkenaan, mengenai semua
syarikat yang hal ehwalnya dinyatakan dalam penyata
kewangan disatukan.

(4) Jika penyata kewangan suatu syarikat atau penyata
kewangan disatukan suatu syarikat pemegangan tidak disediakan
mengikut piawaian perakaunan diluluskan yang tertentu di bawah
subseksyen (3), pengarah syarikat itu hendaklah—

_(a)_ menzahirkan melalui suatu catatan pada penyata kewangan

sebab tidak menyediakan penyata kewangan atau penyata
kewangan disatukan itu mengikut piawaian perakaunan
diluluskan; dan

_(b)_ memberikan butir-butir dalam catatan tentang kesan kewangan

kuantiti pada penyata kewangan atau penyata kewangan
disatukan itu jika piawaian perakaunan diluluskan yang
berkaitan dipatuhi.

(5) Walau apa pun apa-apa jua dalam Akta ini, jika
penyata kewangan itu dikehendaki untuk disediakan bagi atau
diserah simpan dengan pihak berkuasa yang disebut dalam
seksyen 26d Akta Laporan Kewangan 1997, penyata kewangan itu
hendaklah disediakan mengikut piawaian perakaunan diluluskan
tertakluk kepada apa-apa spesifikasi, garis panduan atau peraturanperaturan yang dikeluarkan oleh pihak berkuasa itu.

(6) Maklumat dalam akaun atau akaun disatukan bagi orang
yang melaporkan kepada pihak berkuasa yang disebut di bawah
seksyen 26D Akta Laporan Kewangan 1997 hendaklah disifatkan
telah mematuhi kehendak Penggal ini jika penyata kewangan itu
disediakan mengikut undang-undang itu.

(7) Jika timbul apa-apa percanggahan atau ketidakselarasan
antara peruntukan piawaian perakaunan diluluskan yang terpakai
dengan Akta ini mengenai pemakaiannya masing-masing bagi
penyata kewangan syarikat atau penyata kewangan disatukan
syarikat pemegangan, peruntukan piawaian perakaunan diluluskan
yang terpakai itu hendaklah dipakai.


-----

_Syarikat_ 271

**Akaun hendaklah disimpan**

**245. (1) Sesuatu syarikat, pengarah dan pengurus suatu syarikat**
hendaklah—

_(a)_ menyebabkan supaya disimpan apa-apa rekod perakaunan

dan rekod lain yang akan secukupnya menjelaskan transaksi
dan kedudukan kewangan syarikat dan membolehkan
akaun untung rugi dan kunci kira-kira yang betul dan
tepat dan apa-apa dokumen yang dikehendaki untuk
dilampirkan dengannya disediakan; dan

_(b)_ menyebabkan apa-apa rekod perakaunan dan rekod lain

disimpan mengikut cara yang membolehkan rekod
perakaunan dan rekod lain itu diaudit dengan mudah
dan sepatutnya.

(2) Syarikat, pengarah dan pengurus syarikat hendaklah
menyebabkan supaya catatan yang sewajarnya dibuat dalam rekod
perakaunan dan rekod lain dalam masa enam puluh hari dari
selesainya transaksi yang berhubung dengan catatan itu.

(3) Syarikat hendaklah memegang simpan rekod yang disebut
dalam subseksyen (1) itu selama tujuh tahun selepas selesainya
transaksi atau pengendalian yang berhubung dengan catatan itu.

(4) Rekod yang disebut dalam subseksyen (1) hendaklah disimpan
di pejabat berdaftar syarikat atau di mana-mana tempat lain yang
difikirkan patut oleh pengarah, dan hendaklah pada setiap masa
dibuka bagi pemeriksaan oleh pengarah.

(5) Walau apa pun subseksyen (4), rekod perakaunan dan
rekod lain bagi pengendalian di luar Malaysia bolehlah disimpan
oleh syarikat itu di suatu tempat di luar Malaysia dengan syarat
bahawa rekod perakaunan dan rekod lain itu hendaklah dihantar
dan disimpan di suatu tempat di Malaysia dan dijadikan tersedia
untuk diperiksa oleh pengarah pada setiap masa.

(6) Rekod perakaunan dan rekod lain yang disebut dalam
subseksyen (5) hendaklah termasuk apa-apa pernyataan dan penyata
berhubungan dengan urusan yang diperkatakan dalam rekod yang
disimpan sedemikian untuk membolehkan penyediaan suatu penyata
kewangan yang benar dan patut dan apa-apa dokumen yang
dikehendaki untuk dilampirkan dengan penyata kewangan itu.


-----

272 _Rang Undang-Undang_

(7) Jika mana-mana rekod perakaunan dan rekod lain disimpan
di suatu tempat di luar Malaysia di bawah subseksyen (4) atau
(5), Pendaftar boleh menghendaki syarikat untuk mengemukakan
rekod itu di suatu tempat di Malaysia atau menentukan jenis dan
cara rekod itu hendaklah disimpan di Malaysia.

(8) Mahkamah boleh, dalam apa-apa hal tertentu, memerintahkan
supaya rekod perakaunan dan rekod lain syarikat dibuka untuk
pemeriksaan oleh juruaudit syarikat yang diluluskan yang bertindak
bagi pihak pengarah, tertakluk kepada suatu aku janji bertulis yang
diberikan kepada Mahkamah bahawa maklumat yang diperoleh
oleh juruaudit semasa pemeriksaannya tidak boleh dizahirkan
olehnya kecuali kepada pengarah itu.

(9) Syarikat dan tiap-tiap pegawai syarikat yang melanggar
seksyen ini melakukan suatu kesalahan dan boleh, apabila
disabitkan, didenda tidak melebihi lima ratus ribu ringgit atau
dipenjarakan selama tempoh tidak melebihi tiga tahun atau keduaduanya.

**Sistem kawalan dalaman**

**246. (1) Pengarah suatu syarikat awam atau subsidiari bagi syarikat**
awam hendaklah mempunyai suatu sistem kawalan dalaman yang
akan memberi jaminan yang munasabah bahawa—

_(a)_ aset syarikat itu dilindungi terhadap kerugian akibat

penggunaan atau pelupusan yang tidak dibenarkan dan
dapat memberikan keterangan aset yang sepatutnya; dan

_(b)_ semua transaksi dibenarkan dengan sepatutnya dan

transaksi itu direkodkan yang perlu untuk membolehkan
penyata kewangan syarikat yang benar dan patut disediakan.

(2) Mana-mana pengarah yang melanggar seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi tiga tahun atau didenda tidak melebihi satu
juta ringgit atau kedua-duanya.


-----

_Syarikat_ 273

**Tempoh perakaunan syarikat dalam kumpulan yang sama**

**247. (1) Tertakluk kepada subseksyen (10), (11) dan (12),**
pengarah tiap-tiap syarikat pemegangan yang bukan suatu syarikat
asing hendaklah mengambil apa-apa langkah yang perlu untuk
memastikan bahawa dalam masa dua tahun selepas mana-mana
perbadanan menjadi subsidiari bagi syarikat pemegangan itu, tahun
kewangan perbadanan itu sama dengan tahun kewangan syarikat
pemegangan itu.

(2) Jika tahun kewangan bagi suatu syarikat pemegangan yang
bukan suatu syarikat asing dan setiap satu daripada subsidiarinya
adalah sama, pengarah syarikat pemegangan itu hendaklah pada
setiap masa mengambil langkah yang perlu untuk memastikan
bahawa tahun kewangan syarikat pemegangan atau mana-mana
subsidiarinya tidak diubah supaya semua tahun kewangan tersebut
tidak sama dengan syarikat pemegangan itu melainkan jika keizinan
Pendaftar didapatkan.

(3) Jika pengarah syarikat pemegangan berpendapat bahawa
terdapat sebab yang wajar tentang mengapa tahun kewangan manamana subsidiarinya tidak boleh sama dengan tahun kewangan syarikat
pemegangan itu, pengarah boleh memohon secara bertulis kepada
Pendaftar untuk mendapatkan suatu perintah yang membenarkan
mana-mana subsidiari itu terus mempunyai atau menerima pakai,
mengikut kehendak keadaan, tahun kewangan yang tidak sama
dengan syarikat pemegangan itu.

(4) Permohonan itu hendaklah disokong dengan suatu pernyataan
oleh pengarah syarikat pemegangan yang menyatakan sebab bagi
mendapatkan perintah itu.

(5) Pendaftar boleh menghendaki pengarah yang membuat
suatu permohonan di bawah seksyen ini untuk memberikan apaapa maklumat yang berhubungan dengan pengendalian syarikat
pemegangan dan mana-mana perbadanan yang disifatkan menurut
kuasa seksyen 7 sebagai berkaitan dengan syarikat pemegangan itu
sebagaimana yang difikirkannya perlu bagi maksud menentukan
permohonan itu.

(6) Dalam menentukan permohonan itu, Pendaftar boleh, atas
perbelanjaan syarikat pemegangan yang pemohon itu merupakan
pengarah, meminta mana-mana juruaudit syarikat yang diluluskan
untuk menyiasat dan melaporkan tentang permohonan itu.


-----

274 _Rang Undang-Undang_

(7) Pendaftar boleh membuat suatu perintah yang membenarkan
atau menolak permohonan atau membenarkan permohonan
itu tertakluk kepada apa-apa sekatan, terma atau syarat yang
difikirkannya patut dan hendaklah menyampaikan perintah itu
kepada syarikat pemegangan itu.

(8) Pemohon yang terkilan dengan mana-mana perintah yang
dibuat oleh Pendaftar boleh merayu terhadap perintah itu kepada
Menteri dalam masa dua bulan selepas penyampaian perintah itu
kepada syarikat pemegangan.

(9) Menteri hendaklah menentukan rayuan itu dan dalam
menentukan rayuan itu, boleh membuat apa-apa perintah yang
Pendaftar mempunyai kuasa untuk membuat ke atas permohonan
asal dan boleh menjalankan mana-mana kuasa yang mungkin
dijalankan oleh Pendaftar berhubung dengan permohonan asal itu.

(10) Jika pengarah syarikat pemegangan telah memohon kepada
Pendaftar untuk mendapatkan suatu perintah yang membenarkan
mana-mana subsidiari untuk terus mempunyai tahun kewangan
yang tidak sama dengan syarikat pemegangan itu, kuat kuasa
subseksyen (1) hendaklah digantung berhubung dengan subsidiari
itu sehingga penentuan permohonan dan apa-apa rayuan yang
berbangkit daripada permohonan itu.

(11) Jika suatu perintah dibuat yang membenarkan manamana subsidiari untuk mempunyai tahun kewangan yang tidak
sama dengan syarikat pemegangan itu, pematuhan terhadap terma
perintah Pendaftar itu atau jika terdapat rayuan, pematuhan terhadap
terma apa-apa perintah yang dibuat semasa penentuan rayuan itu
hendaklah disifatkan sebagai pematuhan kepada subseksyen (1)
berhubung dengan subsidiari itu.

(12) Jika suatu permohonan bagi mendapatkan suatu perintah
untuk membenarkan mana-mana subsidiari untuk mempunyai
tahun kewangan yang tidak sama dengan syarikat pemegangan itu
dan rayuan, jika ada, yang berbangkit daripada permohonan itu
ditolak, maka tempoh masa yang pengarah syarikat pemegangan
itu dikehendaki untuk mematuhi subseksyen (1) berhubung dengan
subsidiari itu hendaklah disifatkan sebagai tempoh dua belas bulan
selepas tarikh yang perintah Pendaftar itu disampaikan kepada
syarikat pemegangan itu atau tempoh dua belas bulan selepas
penentuan rayuan itu, mengikut mana-mana yang berkenaan.


-----

_Syarikat_ 275

(13) Jika pengarah syarikat pemegangan telah memohon kepada
Pendaftar untuk mendapatkan suatu perintah yang membenarkan
mana-mana subsidiarinya untuk terus mempunyai atau menerima
pakai tahun kewangan yang tidak sama dengan tahun kewangan
syarikat pemegangan itu, dan permohonan serta rayuan itu, jika
ada, yang berbangkit daripada permohonan itu, ditolak, maka
pengarah syarikat pemegangan itu tidak boleh membuat permohonan
yang sama berkenaan dengan subsidiari itu dalam masa tiga tahun
selepas penolakan permohonan itu atau jika terdapat rayuan,
selepas penentuan rayuan itu melainkan jika Pendaftar berpuas
hati bahawa telah terdapat perubahan substansial mengenai fakta
atau hal keadaan yang berkaitan sejak penolakan permohonan atau
penentuan rayuan terdahulu, mengikut mana-mana yang berkenaan.

(14) Mana-mana pengarah yang melanggar seksyen ini melakukan
suatu kesalahan.

**Pengarah hendaklah menyediakan penyata kewangan**

**248. (1) Pengarah tiap-tiap syarikat hendaklah menyediakan**
penyata kewangan—

_(a)_ dalam masa lapan belas bulan dari tarikh pemerbadanannya;

dan

_(b)_ berikutnya, dalam masa enam bulan dari tahun kewangannya

berakhir.

(2) Penyata kewangan yang disebut dalam subseksyen (1)
hendaklah diaudit sewajarnya sebelum penyata kewangan itu
dihantar kepada tiap-tiap anggota di bawah seksyen 257 atau,
dalam hal suatu syarikat awam, dihantar kepada tiap-tiap anggota
di bawah seksyen 257 dan dibentangkan di hadapan mesyuarat
agung tahunan di bawah seksyen 340.

(3) Mana-mana pengarah syarikat yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi satu tahun atau kedua-duanya.


-----

276 _Rang Undang-Undang_

**Kehendak am bagi penyata kewangan**

**249. (1) Penyata kewangan tahunan bagi sesuatu tahun kewangan**
hendaklah memberikan gambaran yang benar dan patut tentang
kedudukan kewangan setakat akhir tahun kewangan itu dan prestasi
kewangan bagi tahun kewangan syarikat.

(2) Penyata kewangan tahunan disatukan bagi sesuatu tahun
kewangan hendaklah—

_(a)_ memberikan gambaran yang benar dan patut tentang

kedudukan kewangan syarikat dan semua subsidiarinya
yang dinyatakan dalam penyata kewangan disatukan
itu sebagai keseluruhan pernyataan pada akhir tahun
kewangan; dan

_(b)_ memberikan gambaran yang benar dan patut tentang

prestasi kewangan syarikat dan semua subsidiarinya
yang dinyatakan dalam penyata kewangan disatukan itu
secara menyeluruh bagi tahun kewangan itu.

(3) Bagi maksud Penggal ini, Pendaftar boleh menghendaki
maklumat tambahan yang disifatkannya patut selain maklumat
yang dikehendaki oleh pihak berkuasa yang disebut dalam
seksyen 26D Akta Laporan Kewangan 1997 dalam penyata kewangan
orang yang melaporkan kepada mana-mana pihak berkuasa yang
disebut dalam subseksyen 244(6).

(4) Walau apa pun mana-mana peruntukan yang berkaitan bagi
piawaian perakaunan diluluskan yang terpakai, penyata kewangan
hendaklah mengandungi, dalam catatan kepada pernyataan itu,
maklumat sebagaimana yang ditentukan oleh Pendaftar dan boleh
termasuk tetapi tidak terhad kepada yang berikut:

_(a)_ saraan pengarah;

_(b)_ faedah persaraan pengarah;

_(c)_ pampasan kepada pengarah bagi kehilangan jawatan;

_(d)_ pinjaman, pinjaman kuasi dan urusan lain yang memihak

kepada pengarah;


-----

_Syarikat_ 277

_(e)_ jumlah keseluruhan amaun yang dibayar kepada atau

diterima oleh juruaudit atas saraan bagi perkhidmatan
mereka sebagai juruaudit, termasuk semua fi, peratusan,
atau bayaran atau balasan lain yang diberikan oleh atau
daripada syarikat itu atau oleh atau daripada mana-mana
subsidiari syarikat itu.

(5) Apa-apa dokumen, selain penyata kewangan yang disediakan
mengikut Akta ini atau iklan yang disiarkan, dikeluarkan atau
diedarkan oleh atau bagi pihak sesuatu syarikat, selain perbadanan
perbankan, tidak boleh mengandungi apa-apa representasi langsung
atau tidak langsung bahawa syarikat itu mempunyai apa-apa rizab
melainkan jika representasi itu disertakan—

_(a)_ jika rizab itu dilaburkan di luar perniagaan syarikat,

dengan pernyataan yang menunjukkan cara ia dilaburkan
dan jaminan bagi pelaburan itu; atau

_(b)_ jika rizab itu sedang digunakan dalam perniagaan syarikat,

dengan pernyataan yang menyatakan bahawa rizab itu
sedang digunakan sedemikian.

(6) Jika suatu syarikat yang dilesenkan di bawah mana-mana
undang-undang bertulis yang berhubungan dengan insurans
atau takaful dikehendaki untuk menyediakan penyata kewangan
mengikut bentuk yang ditetapkan oleh undang-undang itu, syarikat
itu hendaklah disifatkan telah mematuhi kehendak piawaian
perakaunan diluluskan jika penyata kewangannya disediakan
mengikut undang-undang itu.

(7) Jika syarikat itu menjalankan perniagaan selain perniagaan
insurans atau takaful setakat yang undang-undang itu tidak
menghendaki syarikat itu menguruskan apa-apa perkara yang
dikehendaki untuk diuruskan di bawah piawaian perakaunan
diluluskan, syarikat itu hendaklah mematuhi seksyen ini dan
piawaian perakaunan diluluskan itu.

(8) Syarikat pemegangan mana-mana syarikat yang dilesenkan
di bawah mana-mana undang-undang bertulis yang berhubungan
dengan insurans dan takaful hendaklah disifatkan mematuhi
kehendak piawaian perakaunan diluluskan yang berhubungan
dengan penyediaan penyata kewangannya dengan syarat bahawa
ia tidak menjalankan perniagaan lain kecuali sebagai syarikat
pemegangan.


-----

278 _Rang Undang-Undang_

**Subsidiari hendaklah dimasukkan dalam penyata kewangan**
**disatukan**

**250. (1) Penyata kewangan disatukan bagi sesuatu tahun kewangan**
hendaklah termasuk semua subsidiari bagi sesuatu syarikat.

(2) Jika penyata kewangan disatukan itu tidak memasukkan
subsidiari bagi syarikat, pengarah hendaklah menzahirkan melalui
nota pada penyata kewangan itu dengan menyatakan sebabnya
kerana tidak menggabungkan satu atau lebih subsidiari dalam
penyata kewangan itu.

(3) Dalam hal suatu subsidiari yang diperbadankan di suatu negara
di luar Malaysia sama ada ia telah menubuhkan tempat perniagaan
di Malaysia atau tidak, yang negara itu telah diisytiharkan oleh
Menteri melalui pemberitahuan dalam Warta sebagai negara yang
seksyen ini terpakai, adalah mencukupi sekiranya akaun untung
rugi atau kunci kira-kira yang berasingan, mengikut kehendak
keadaan, bagi subsidiari itu dalam apa-apa bentuk dan dilaporkan
sedemikian oleh juruaudit dan mengandungi apa-apa butir-butir
dan termasuklah apa-apa dokumen, jika ada, sebagaimana yang
syarikat itu dikehendaki membuatnya dan membentangkan di
hadapan syarikat dalam suatu mesyuarat agung mengikut undangundang yang pada masa ini terpakai bagi syarikat di tempat ia
diperbadankan.

(4) Bagi maksud subseksyen (1), syarikat pemegangan hendaklah
mempunyai kuasa untuk meminta semua maklumat yang berkaitan
daripada subsidiarinya untuk memastikan pematuhan di bawah
seksyen ini.

(5) Mana-mana pengarah yang tidak mengambil segala
langkah yang munasabah untuk memastikan pematuhan di bawah
subseksyen (1) melakukan suatu kesalahan.

**Penyata kewangan hendaklah diluluskan oleh Lembaga**

**251. (1) Penyata kewangan hendaklah—**

_(a)_ diluluskan oleh Lembaga; dan


-----

_Syarikat_ 279

_(b)_ disertakan dengan suatu akuan berkanun oleh seorang

pengarah atau jika pengarah itu tidak mempunyai
tanggungjawab utama dalam pengurusan kewangan
syarikat, oleh orang yang bertanggungjawab dalam
memberikan pendapatnya mengenai ketepatan atau
selainnya penyata kewangan itu dan jika berkenaan,
penyata kewangan disatukan.

(2) Pengarah itu hendaklah membuat suatu pernyataan mengikut
ketetapan Lembaga yang menyatakan sama ada pada pendapatnya
penyata kewangan itu atau jika berkenaan, penyata kewangan
disatukan itu adalah atau disediakan, mengikut piawaian perakaunan
yang terpakai, untuk memberikan gambaran yang benar dan patut
tentang kedudukan kewangan dan prestasi kewangan syarikat dan
kumpulan.

(3) Pernyataan yang disebut dalam subseksyen (2) hendaklah
ditandatangani oleh sekurang-kurangnya dua orang pengarah
dan dalam hal seseorang pengarah tunggal, oleh pengarah itu,
dan hendaklah dilampirkan dengan penyata kewangan itu untuk
diedarkan mengikut seksyen 257.

(4) Berkenaan dengan apa-apa salinan penyata kewangan
yang diedarkan, disiarkan atau dikeluarkan oleh suatu syarikat,
syarikat itu dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan didenda
tidak melebihi lima ratus ribu ringgit atau dipenjarakan selama
tempoh tidak melebihi satu tahun atau kedua-duanya.

**Pengarah hendaklah menyediakan laporan pengarah**

**252. (1) Pengarah syarikat hendaklah menyediakan bagi setiap**
tahun kewangan suatu laporan dan laporan sedemikian hendaklah
dilampirkan dengan penyata kewangan yang disediakan di bawah
seksyen 248.

(2) Suatu laporan pengarah—

_(a)_ hendaklah diluluskan oleh Lembaga; dan

_(b)_ hendaklah ditandatangani bagi pihak pengarah oleh

sekurang-kurangnya dua orang pengarah, atau dalam hal
seorang pengarah tunggal, pengarah itu.


-----

280 _Rang Undang-Undang_

(3) Tiap-tiap salinan laporan pengarah yang dibentangkan di
hadapan syarikat dalam suatu mesyuarat agung tahunan di bawah
seksyen 340, atau dihantar kepada anggota di bawah seksyen 257
atau selainnya diedarkan, disiarkan atau dikeluarkan oleh syarikat
itu hendaklah menyatakan nama orang yang menandatangani
laporan itu bagi pihak pengarah.

(4) Mana-mana pengarah yang gagal mengambil semua langkah yang
munasabah untuk memastikan pematuhan di bawah subseksyen (1)
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi satu tahun atau kedua-duanya.

(5) Syarikat dan tiap-tiap pegawai yang melanggar subseksyen (2)
melakukan suatu kesalahan dan boleh, apabila disabitkan, didenda
tidak melebihi dua puluh ribu ringgit.

**Kandungan laporan pengarah**

**253. (1) Laporan pengarah bagi suatu tahun kewangan berhubung**
dengan suatu syarikat hendaklah mengandungi—

_(a)_ nama tiap-tiap orang yang menjadi pengarah syarikat itu—

(i) dalam tahun kewangan itu; dan

(ii) dalam tempoh yang bermula pada akhir tahun

kewangan dan berakhir pada tarikh laporan itu;

_(b)_ aktiviti utama syarikat dalam tahun kewangan itu termasuklah

subsidiarinya; dan

_(c)_ perkara-perkara yang dinyatakan dalam Jadual Kelima.

(2) Seksyen ini hendaklah berkuat kuasa berhubung dengan
laporan pengarah yang dikehendaki disediakan di bawah
seksyen 252 seolah-olah sebutan mengenai syarikat dalam
subseksyen (1) atau (2) ialah sebutan mengenai—

_(a)_ syarikat itu; dan

_(b)_ pengusahaan subsidiari yang dimasukkan dalam penyata

kewangan disatukan bagi tahun kewangan itu.


-----

_Syarikat_ 281

(3) Laporan pengarah yang disediakan di bawah seksyen 252
boleh termasuk kajian semula perniagaan yang dinyatakan dalam
Bahagian II Jadual Kelima atau mana-mana laporan lain yang
ditetapkan.

**Bentuk dan kandungan laporan pengarah dan penyata kewangan**
**perbadanan perbankan, dsb.**

**254. Peruntukan Akta ini yang berhubungan dengan bentuk dan**
kandungan laporan pengarah dan penyata kewangan bagi suatu
tahun kewangan hendaklah terpakai bagi suatu institusi berlesen
dengan apa-apa ubah suaian dan kecualian yang ditentukan sama
ada secara amnya atau dalam apa-apa hal yang tertentu oleh
Bank Negara Malaysia.

**Pelepasan daripada kehendak mengenai bentuk dan kandungan**
**penyata kewangan dan laporan pengarah**

**255. (1) Pengarah syarikat boleh memohon kepada Pendaftar secara**
bertulis bagi mendapatkan suatu perintah untuk melepaskannya
daripada kehendak Akta ini yang berhubungan dengan bentuk dan
kandungan penyata kewangan atau penyata kewangan disatukan
atau bentuk dan kandungan laporan pengarah yang dikehendaki
di bawah seksyen 252 dan 253 dan Pendaftar boleh membuat
perintah itu sama ada dengan tidak bersyarat atau bersyarat bahawa
pengarah mematuhi apa-apa kehendak lain yang berhubungan
dengan bentuk dan kandungan penyata kewangan atau penyata
kewangan disatukan atau laporan pengarah sebagaimana yang
difikirkan patut oleh Pendaftar untuk dikenakan.

(2) Permohonan bagi suatu perintah pelepasan di bawah
subseksyen (1) tidak boleh diberikan jika Pendaftar berpendapat
bahawa perintah itu tidak akan selaras dengan piawaian perakaunan
diluluskan.

(3) Pendaftar boleh jika dia berpendapat adalah wajar untuk
membuat suatu perintah berkenaan dengan apa-apa kelas syarikat
bagi melepaskan pengarah syarikat dalam kelas itu daripada
pematuhan mana-mana kehendak yang dinyatakan dalam Akta


-----

282 _Rang Undang-Undang_

ini yang berhubungan dengan bentuk dan kandungan penyata
kewangan atau penyata kewangan disatukan atau bentuk dan
kandungan laporan pengarah yang dikehendaki oleh seksyen 252
dan 253.

(4) Perintah di bawah subseksyen (3) boleh dibuat sama ada
dengan tidak bersyarat atau bersyarat bahawa pengarah syarikat
mematuhi apa-apa kehendak lain yang berhubungan dengan bentuk
dan kandungan penyata kewangan atau penyata kewangan disatukan
atau laporan pengarah yang disifatkan patut oleh Pendaftar untuk
dikenakan.

(5) Pendaftar tidak boleh membuat suatu perintah di bawah
subseksyen (1) melainkan jika dia berpendapat bahawa pematuhan
kehendak Akta ini akan—

_(a)_ menjadikan penyata kewangan atau penyata kewangan

disatukan atau laporan pengarah itu, mengikut manamana yang berkenaan, sebagai mengelirukan atau tidak
wajar bagi hal keadaan syarikat; atau

_(b)_ mengenakan beban yang tidak munasabah ke atas syarikat

atau mana-mana pegawai syarikat.

(6) Pendaftar boleh membuat suatu perintah di bawah subseksyen
(1) atau (2) yang boleh terhad kepada suatu tempoh tertentu dan
boleh membuat keputusan untuk mengubah, menggantung atau
membatalkan mana-mana perintah itu atas permohonan oleh
pengarah atau tanpa apa-apa permohonan, yang dalam hal itu
Pendaftar hendaklah memberikan kepada pengarah itu peluang
untuk didengar.

**Kuasa Pendaftar untuk menghendaki pernyataan penilaian aset**

**256. (1) Pendaftar boleh, melalui notis secara bertulis, menghendaki**
pengarah mana-mana syarikat untuk memberikan suatu pernyataan
penilaian mengikut nilai semasa bagi aset dan liabiliti syarikat
dalam masa yang dinyatakan dalam notis itu.

(2) Pendaftar boleh, atas permohonan syarikat itu, melanjutkan
tempoh masa yang dinyatakan dalam notis yang disebut dalam
subseksyen (1), jika difikirkannya wajar.


-----

_Syarikat_ 283

**Kewajipan untuk mengedarkan salinan penyata kewangan**
**dan laporan**

**257. (1) Tiap-tiap syarikat hendaklah menghantar suatu salinan**
penyata kewangan dan laporan bagi setiap tahun kewangan
kepada—

_(a)_ tiap-tiap anggota syarikat;

_(b)_ tiap-tiap orang yang berhak menerima notis mesyuarat

agung;

_(c)_ tiap-tiap juruaudit syarikat; dan

_(d)_ tiap-tiap pemegang debentur syarikat atas suatu permintaan

yang dibuat kepada syarikat.

(2) Salinan penyata kewangan dan laporan itu hendaklah dihantar
ke alamat yang terakhir diketahui yang diberikan kepada syarikat.

(3) Mana-mana anggota atau pemegang debentur yang kepadanya
salinan penyata kewangan dan laporan tidak dihantar hendaklah,
atas permintaan yang dibuat oleh anggota atau pemegang debentur
itu kepada syarikat diberikan salinan itu tanpa bayaran.

(4) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit.

**Masa yang dibenarkan untuk menghantar salinan penyata**
**kewangan dan laporan**

**258. (1) Pengedaran penyata kewangan dan laporan—**

_(a)_ bagi suatu syarikat persendirian, hendaklah dalam masa

enam bulan dari tahun kewangannya berakhir; dan

_(b)_ bagi suatu syarikat awam, hendaklah sekurang-kurangnya

dua puluh satu hari sebelum tarikh mesyuarat agung
tahunannya.

(2) Berhubung dengan suatu syarikat awam, penyata kewangan
dan laporan boleh diedarkan dalam tempoh yang lebih singkat
jika ia dipersetujui oleh semua anggota yang berhak untuk hadir
dan mengundi pada mesyuarat agung tahunan.


-----

284 _Rang Undang-Undang_

(3) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari kesalahan itu berterusan selepas
sabitan.

**Kewajipan untuk menyerah simpan penyata kewangan dan**
**laporan dengan Pendaftar**

**259. (1) Syarikat hendaklah menyerah simpan dengan Pendaftar**
bagi setiap tahun kewangan penyata kewangan dan laporan yang
dikehendaki di bawah Akta ini—

_(a)_ dalam hal suatu syarikat persendirian, dalam masa tiga

puluh hari dari penyata kewangan dan laporan itu
diedarkan kepada anggotanya di bawah seksyen 258;

_(b)_ dalam hal suatu syarikat awam, dalam masa tiga puluh

hari dari mesyuarat agung tahunannya; dan

_(c)_ semua amaun yang ditunjukkan dalam penyata kewangan

dan laporan yang diserah simpan dengan Pendaftar
hendaklah disebut harga dalam mata wang Malaysia,
dan jika penyata kewangan dan laporan itu dalam bahasa
yang selain bahasa kebangsaan atau bahasa Inggeris,
hendaklah dilampirkan bersama penyata kewangan dan
laporan itu suatu terjemahan dalam bahasa kebangsaan
atau bahasa Inggeris yang diperakukan sebagai suatu
terjemahan yang betul mengikut cara yang ditentukan
oleh Pendaftar.

(2) Jika suatu permohonan bagi pelanjutan dibuat sebelum habis
tempoh yang disebut dalam perenggan (1)(a) atau _(b), Pendaftar_
boleh, jika difikirkannya patut, melanjutkan tempoh itu kepada
apa-apa tempoh yang dinyatakan dalam notis pelanjutan itu.

(3) Tiap-tiap pegawai yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi dua puluh ribu ringgit dan, dalam hal suatu kesalahan
yang berterusan, didenda selanjutnya tidak melebihi satu ribu
ringgit bagi setiap hari kesalahan itu berterusan selepas sabitan.


-----

_Syarikat_ 285

(4) Bagi maksud seksyen ini, “penyata kewangan dan laporan”
termasuk “penyata kewangan disatukan dan laporan” dalam hal
syarikat pemegangan.

**Kewajipan untuk menyerah simpan perakuan yang berhubungan**
**dengan syarikat persendirian terkecuali**

**260. (1) Suatu syarikat persendirian terkecuali boleh**
menyerah simpan dengan Pendaftar bagi setiap tahun kewangan
suatu perakuan yang berhubungan dengan statusnya sebagai
syarikat persendirian terkecuali sebagai ganti kehendak dalam
perenggan 259(1)(a) dalam masa tiga puluh hari dari pengedaran
penyata kewangan dan laporan itu yang diedarkan di bawah
seksyen 258.

(2) Perakuan itu hendaklah ditandatangani oleh pengarah,
juruaudit dan setiausaha syarikat yang mengesahkan bahawa—

_(a)_ syarikat itu adalah dan mempunyai pada setiap masa

yang berkaitan merupakan suatu syarikat persendirian
terkecuali;

_(b)_ suatu penyata kewangan dan laporan teraudit sewajarnya

yang dikehendaki di bawah Akta ini telah diedarkan
kepada anggotanya; dan

_(c)_ pada tarikh yang penyata kewangan itu dibuat, syarikat

itu ternyata berupaya menanggung liabilitinya jika dan
apabila ia kena dibayar.

(3) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi dua puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari kesalahan itu berterusan selepas
sabitan.

**Pernyataan juruaudit**

**261. (1) Suatu syarikat yang tidak dikehendaki oleh Akta ini**
untuk menyerah simpan penyata kewangan dengan Pendaftar
hendaklah menyerah simpan dengan Pendaftar suatu pernyataan


-----

286 _Rang Undang-Undang_

yang berhubungan dengan penyata kewangan syarikat itu yang
dikehendaki untuk diedarkan kepada anggotanya, yang ditandatangani
oleh juruaudit syarikat—

_(a)_ menyatakan sama ada syarikat itu pada pendapatnya

telah menyimpan rekod perakaunan dan buku lain yang
sewajarnya semasa tempoh yang terangkum dalam akaun
itu;

_(b)_ menyatakan sama ada penyata kewangan itu telah diaudit

mengikut Akta ini;

_(c)_ menyatakan sama ada laporan juruaudit bagi penyata

kewangan itu telah dibuat tertakluk kepada apa-apa
kelayakan atau pendapat di bawah mana-mana piawaian
pengauditan yang terpakai, atau termasuk apa-apa ulasan
yang dibuat di bawah subseksyen 266(3) dan, jika
demikian, butir-butir kelayakan atau ulasan itu; dan

_(d)_ menyatakan sama ada pada tarikh penyata kewangan

itu dibuat, syarikat itu ternyata berupaya menanggung
liabilitinya jika dan apabila ia kena dibayar.

(2) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi dua puluh ribu ringgit dan, dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari kesalahan itu berterusan selepas
sabitan.

Subpenggal 2

_Juruaudit_

**Takrif “juruaudit yang akan tamat tempoh jawatan”**

**262. Bagi maksud Subpenggal ini, “juruaudit yang akan tamat**
tempoh jawatan” ertinya seseorang juruaudit yang tempoh
jawatannya telah tamat atau hampir tamat.


-----

_Syarikat_ 287

**Juruaudit syarikat hendaklah diluluskan oleh Menteri yang**
**dipertanggungkan dengan tanggungjawab bagi kewangan**

**263. (1) Mana-mana orang boleh memohon kepada Menteri**
yang dipertanggungkan dengan tanggungjawab bagi kewangan
untuk diluluskan sebagai juruaudit syarikat bagi maksud
Akta ini.

(2) Menteri boleh, jika dia berpuas hati bahawa pemohon
mempunyai watak baik dan berwibawa untuk melaksanakan
kewajipan seorang juruaudit di bawah Akta ini, apabila fi yang
ditetapkan dibayar, meluluskan pemohon itu sebagai juruaudit
syarikat.

(3) Apa-apa kelulusan yang diberikan oleh Menteri di bawah
subseksyen (2) boleh dibuat tertakluk kepada apa-apa batasan
atau syarat yang difikirkannya patut dan boleh dibatalkan pada
bila-bila masa olehnya melalui penyampaian suatu notis pembatalan
kepada orang yang diluluskan itu.

(4) Tiap-tiap kelulusan di bawah seksyen ini termasuklah
pembaharuan kelulusan juruaudit syarikat hendaklah berkuat kuasa
bagi tempoh selama dua tahun selepas tarikh pengeluarannya
melainkan jika dibatalkan terlebih dahulu oleh Menteri.

(5) Menteri boleh mewakilkan semua atau mana-mana kuasanya
di bawah seksyen ini kepada mana-mana orang, atau kumpulan orang
yang dipertanggungkan dengan tanggungjawab bagi pendaftaran
atau pengawalan akauntan di Malaysia.

(6) Mana-mana orang yang terkilan dengan apa-apa keputusan
Menteri atau dengan keputusan mana-mana orang atau kumpulan
orang yang kepadanya Menteri telah mewakilkan semua atau
mana-mana kuasanya di bawah seksyen ini boleh merayu kepada
Mahkamah.

(7) Bagi maksud seksyen ini, “orang” ertinya seorang akauntan
bertauliah sebagaimana yang ditakrifkan di bawah Akta Akauntan
1967 [Akta 94].


-----

288 _Rang Undang-Undang_

**Juruaudit syarikat**

**264. (1) Seseorang tidak boleh—**

_(a)_ dengan diketahuinya bersetuju untuk dilantik sebagai

juruaudit bagi mana-mana syarikat;

_(b)_ dengan diketahuinya bertindak sebagai juruaudit bagi

mana-mana syarikat; dan

_(c)_ menyediakan, untuk atau bagi pihak syarikat, apa-apa

laporan yang dikehendaki oleh Akta ini untuk disediakan
oleh juruaudit syarikat yang diluluskan jika—

(i) dia bukan juruaudit syarikat yang diluluskan;

(ii) dia berhutang dengan syarikat atau dengan perbadanan

yang disifatkan berkaitan dengan syarikat itu
menurut kuasa seksyen 7 bagi suatu amaun yang
tidak melebihi dua puluh lima ribu ringgit;

(iii) dia—

(A) atau suami atau isterinya ialah pegawai

syarikat itu;

(B) seorang pekongsi, majikan atau pekerja bagi

pegawai syarikat itu;

(C) seorang pekongsi atau pekerja bagi pekerja

pegawai syarikat itu; atau

(D) seorang pemegang syer atau suami atau

isterinya ialah pemegang syer bagi suatu
perbadanan yang pekerjanya ialah pegawai
syarikat itu;

(iv) dia bertanggungjawab bagi atau dia ialah pekongsi,

majikan atau pekerja orang yang bertanggungjawab
bagi penyimpanan daftar anggota atau daftar
pemegang debentur syarikat itu;


-----

_Syarikat_ 289

(v) dia adalah bankrap yang belum dilepaskan

di dalam dan luar Malaysia kecuali dengan
keizinan Mahkamah; atau

(vi) dia telah disabitkan dengan mana-mana kesalahan

yang melibatkan fraud atau kecurangan yang
boleh dihukum dengan pemenjaraan selama tiga
bulan atau lebih.

(2) Bagi maksud subperenggan (1)(c)(iii), seseorang hendaklah
disifatkan sebagai pegawai suatu syarikat jika dia merupakan
pegawai suatu perbadanan yang disifatkan berkaitan dengan syarikat
itu menurut kuasa seksyen 7 jika dia telah menjadi pegawai atau
penganjur syarikat atau perbadanan itu pada bila-bila masa dalam
tempoh dua belas bulan sebelumnya, melainkan jika Menteri
mengarahkan selainnya.

(3) Bagi maksud seksyen ini, seseorang tidak boleh disifatkan
menjadi pegawai syarikat hanya oleh sebab dia telah dilantik
sebagai juruaudit suatu perbadanan.

(4) Suatu firma juruaudit tidak boleh dengan diketahuinya
bersetuju untuk dilantik, dan tidak boleh dengan diketahuinya
bertindak, sebagai juruaudit bagi mana-mana syarikat dan tidak
boleh menyediakan, untuk atau bagi pihak syarikat, apa-apa laporan
yang dikehendaki oleh Akta ini untuk disediakan oleh juruaudit
syarikat yang diluluskan melainkan jika—

_(a)_ semua pekongsi firma itu yang bermastautin di Malaysia

merupakan juruaudit syarikat yang diluluskan dan, jika
firma itu tidak didaftarkan sebagai suatu firma di bawah
mana-mana undang-undang yang pada masa ini berkuat
kuasa, suatu penyata yang menunjukkan nama penuh dan
alamat semua pekongsi firma itu telah diserah simpan
dengan Pendaftar; dan

_(b)_ tiada pekongsi firma itu boleh dihilangkan kelayakan

di bawah subseksyen (1) daripada bertindak sebagai
juruaudit syarikat.


-----

290 _Rang Undang-Undang_

(5) Suatu syarikat tidak boleh melantik seseorang atau
suatu firma sebagai juruaudit syarikat melainkan jika sebelum
pelantikan itu—

_(a)_ orang itu telah bersetuju secara bertulis untuk bertindak

sebagai juruaudit; atau

_(b)_ dalam hal suatu firma, sekurang-kurangnya satu pekongsi

firma itu telah bersetuju secara bertulis.

(6) Pelantikan suatu firma atas nama firma itu sebagai juruaudit
syarikat hendaklah berkuat kuasa sebagai suatu pelantikan sebagai
juruaudit syarikat bagi orang yang merupakan pekongsi firma itu
pada masa pelantikan itu.

(7) Pelantikan suatu firma atas nama perkongsian liabiliti
terhad atau perkongsian liabiliti terhad asing sebagai juruaudit
suatu syarikat hendaklah berkuat kuasa sebagai suatu pelantikan
sebagai juruaudit syarikat seolah-olah—

_(a)_ pekongsi perkongsian liabiliti terhad itu, sama ada pekongsi

pada masa perkongsian liabiliti terhad itu telah dilantik
sebagai juruaudit atau kemudiannya; dan

_(b)_ pekerja perkongsian liabiliti terhad itu yang diluluskan

sebagai juruaudit syarikat dalam perkongsian liabiliti
terhad itu, sama ada diambil kerja pada masa perkongsian
liabiliti terhad itu telah dilantik sebagai juruaudit atau
kemudiannya,

dilantik sebagai juruaudit syarikat.

(8) Mana-mana orang atau mana-mana firma yang dilantik
sebagai juruaudit yang melanggar subseksyen (1) atau (4)
masing-masingnya melakukan suatu kesalahan dan boleh, apabila
disabitkan, didenda tidak melebihi satu ratus ribu ringgit.

**Pendaftaran firma juruaudit**

**265. (1) Suatu firma juruaudit yang baharu hendaklah memberitahu**
Pendaftar butir-butir yang berikut dalam masa tiga puluh hari dari
tarikh permulaan perniagaan:

_(a)_ nama firma itu;

_(b)_ nombor firma itu;


-----

_Syarikat_ 291

_(c)_ alamat tempat perniagaan utama dan alamat setiap tempat

perniagaan yang lain, jika ada;

_(d)_ tarikh permulaan perniagaan;

_(e)_ nama penuh, alamat, nombor kelulusan dan butir-butir

lain semua pekongsi; dan

_(f) apa-apa butir lain yang difikirkan sesuai oleh Pendaftar._

(2) Pemberitahuan dalam subseksyen (1) hendaklah mengikut
bentuk yang ditentukan oleh Pendaftar.

(3) Pendaftar hendaklah menyebabkan suatu daftar firma juruaudit
disimpan dan hendaklah menyebabkan supaya dicatatkan dalam
daftar itu berhubung dengan suatu firma juruaudit butir-butir yang
disebut dalam subseksyen (1).

(4) Apabila suatu firma juruaudit disusun semula disebabkan
oleh persaraan, penarikan diri atau kematian pekongsi atau
disebabkan oleh kemasukan pekongsi baharu atau apabila terdapat
perubahan dalam mana-mana butir-butir yang berhubungan dengan
firma itu atau pekongsinya, suatu pemberitahuan hendaklah
diserah simpan dengan Pendaftar yang menunjukkan perubahan
yang berkaitan dan tarikh perubahan itu dalam masa tiga puluh
hari dari perubahan itu.

(5) Laporan atau notis yang berupa sebagai dibuat atau
diberikan oleh suatu firma yang dilantik sebagai juruaudit bagi
suatu syarikat tidak boleh diambil kira telah dibuat atau diberikan
dengan sewajarnya melainkan jika—

_(a)_ laporan atau notis itu ditandatangani atas nama firma

itu dan atas namanya sendiri oleh pekongsi firma yang
merupakan juruaudit syarikat yang diluluskan; dan

_(b)_ nombor firma itu dan nombor kelulusan pekongsi itu

ditulis atau dicetak dengan jelas sama ada di bawah atau
bersebelahan dengan tandatangan firma dan pekongsi itu
masing-masingnya.

(6) Bagi maksud seksyen ini—

_(a)_ “nombor kelulusan”, berhubung dengan seseorang

juruaudit, ialah nombor yang diuntukkan kepada orang
itu atas kelulusan yang diberikan oleh Menteri yang
dipertanggungkan dengan tanggungjawab bagi kewangan;


-----

292 _Rang Undang-Undang_

_(b)_ “nombor firma”, berhubung dengan suatu firma juruaudit,

ialah nombor yang diuntukkan oleh Pendaftar kepada
suatu firma juruaudit dalam suatu pemberitahuan
di bawah subseksyen (1); dan

_(c)_ “pekongsi”, berhubung dengan suatu firma juruaudit,

termasuk tuan punya tunggal suatu firma.

**Kuasa dan kewajipan juruaudit**

**266. (1) Tiap-tiap juruaudit syarikat hendaklah melaporkan**
kepada anggota mengenai penyata kewangan dan mengenai rekod
perakaunan syarikat dan rekod lain yang berhubungan dengan
penyata kewangan itu dan jika syarikat itu ialah suatu syarikat
pemegangan yang baginya penyata kewangan disatukan yang
disediakan hendaklah juga melaporkan kepada anggota mengenai
penyata kewangan disatukan, dan laporan itu hendaklah—

_(a)_ dalam hal suatu syarikat awam, dibentangkan di hadapan

syarikat pada mesyuarat agung tahunannya; atau

_(b) dalam hal suatu syarikat persendirian—_

(i) diedarkan kepada anggotanya; atau

(ii) dibentangkan di hadapan syarikat itu pada suatu

mesyuarat anggota.

(2) Juruaudit hendaklah, dalam suatu laporan di bawah seksyen
ini, menyatakan—

_(a)_ sama ada penyata kewangan itu dan, jika syarikat itu ialah

syarikat pemegangan yang baginya penyata kewangan
disatukan disediakan, penyata kewangan disatukan itu
adalah pada pendapatnya disediakan dengan sewajarnya—

(i) supaya suatu pendapat yang benar dan patut dapat

diberikan mengenai perkara yang dikehendaki
oleh seksyen 248 untuk dinyatakan dalam penyata
kewangan itu dan, jika terdapat penyata kewangan
disatukan, dalam penyata kewangan disatukan itu;


-----

_Syarikat_ 293

(ii) mengikut Akta ini supaya suatu pendapat yang

benar dan patut dapat diberikan mengenai hal
ehwal syarikat; dan

(iii) mengikut piawaian perakaunan diluluskan yang

terpakai, atau dalam hal penyata kewangan yang
dikehendaki disediakan atau diserah simpan dengan
pihak berkuasa yang disebut dalam seksyen 26d
Akta Laporan Kewangan 1997, penyata kewangan
itu hendaklah dibuat mengikut piawaian perakaunan
diluluskan yang terpakai tertakluk kepada apa-apa
penentuan, garis panduan atau peraturan-peraturan
sebagaimana yang dikeluarkan oleh pihak berkuasa
itu;

_(b)_ jika pada pendapatnya penyata kewangan itu, dan jika

terpakai penyata kewangan disatukan itu, tidak disediakan
mengikut suatu piawaian perakaunan diluluskan yang
terpakai tertentu—

(i) sama ada pada pendapatnya penyata kewangan

atau penyata kewangan disatukan itu, mengikut
mana-mana yang berkenaan, akan, jika disediakan
mengikut piawaian perakaunan diluluskan,
memberikan pendapat yang benar dan patut
mengenai perkara yang dikehendaki oleh
seksyen 248 untuk diperkatakan dalam
penyata kewangan atau penyata kewangan
disatukan itu;

(ii) jika pada pendapatnya penyata kewangan atau

penyata kewangan disatukan itu, mengikut
mana-mana yang berkenaan, tidak akan, jika
disediakan sedemikian memberikan pendapat yang
benar dan patut mengenai perkara itu, sebabnya
bagi berpendapat sebegitu;

(iii) jika pengarah telah memberikan butir-butir mengenai

kesan kewangan kuantiti di bawah seksyen 244,
pendapatnya mengenai butir-butir itu; dan


-----

294 _Rang Undang-Undang_

(iv) dalam hal yang sama ada subperenggan (ii) atau

(iii) tidak terpakai, butir-butir mengenai kesan
kewangan kuantiti pada penyata kewangan atau
penyata kewangan disatukan itu atas kegagalan
untuk menyediakan penyata kewangan atau penyata
kewangan disatukan itu, mengikut mana-mana
yang berkenaan;

_(c)_ dalam hal suatu penyata kewangan disatukan, nama

subsidiari, jika ada, yang dia tidak bertindak sebagai
juruaudit;

_(d)_ apa-apa kecacatan atau ketidakteraturan dalam penyata

kewangan atau penyata kewangan disatukan dan apaapa perkara yang tidak dinyatakan dalam penyata
kewangan atau penyata kewangan yang disatukan itu
tanpa mengambil kira yang baginya pendapat yang
benar dan patut mengenai perkara yang diperkatakan
dalam penyata kewangan atau penyata kewangan yang
disatukan itu tidak akan diperoleh; dan

_(e)_ jika dia tidak berpuas hati mengenai apa-apa perkara yang

disebut dalam perenggan _(a),_ _(b) atau_ _(c), sebab bagi_
ketidakpuasan hati itu.

(3) Juruaudit suatu syarikat hendaklah mempunyai kewajipan
untuk memberikan pandangan untuk setiap perkara yang berikut:

_(a)_ sama ada juruaudit telah mendapat semua maklumat dan

penjelasan yang dikehendakinya;

_(b)_ sama ada rekod perakaunan dan rekod lain yang sepatutnya,

termasuklah daftar, telah disimpan oleh syarikat itu
sebagaimana yang dikehendaki oleh Akta ini;

_(c)_ sama ada penyata yang diterima daripada pejabat cawangan

syarikat itu mencukupi; dan

_(d)_ sama ada tatacara dan kaedah yang digunakan oleh syarikat

pemegangan atau subsidiari dalam mengira amaun yang
dimasukkan dalam mana-mana akaun yang disatukan itu
bersesuaian dengan hal keadaan penyatuan itu,

dan juruaudit hendaklah menyatakan dalam laporannya butir-butir
mengenai apa-apa kekurangan, kegagalan atau kelemahan berkenaan
dengan apa-apa perkara yang disebut dalam subseksyen ini.


-----

_Syarikat_ 295

(4) Juruaudit suatu syarikat berhak untuk mengakses pada
setiap masa yang munasabah rekod perakaunan dan rekod lain,
termasuklah daftar syarikat dan berhak untuk menghendaki daripada
mana-mana pegawai syarikat itu dan mana-mana juruaudit suatu
syarikat yang berkaitan apa-apa maklumat dan penjelasan yang
dimintanya bagi maksud audit.

(5) Juruaudit syarikat pemegangan yang baginya penyata
kewangan disatukan dikehendaki—

_(a)_ berhak untuk mengakses pada setiap masa yang munasabah

rekod perakaunan dan rekod lain, termasuklah daftar,
bagi mana-mana subsidiari, jika perlu; dan

_(b)_ berhak untuk menghendaki daripada mana-mana pegawai

atau juruaudit mana-mana subsidiari yang dimasukkan
dalam penyata kewangan disatukan itu, atas perbelanjaan
syarikat pemegangan itu, apa-apa maklumat dan penjelasan
berhubung dengan hal ehwal subsidiari itu yang dimasukkan
dalam penyata kewangan disatukan itu.

(6) Laporan juruaudit itu hendaklah dilampirkan dengan
atau diendors pada penyata kewangan atau penyata kewangan
disatukan itu dan hendaklah, jika mana-mana anggota menghendaki
sedemikian, dibaca di hadapan syarikat dalam suatu mesyuarat
agung dan hendaklah terbuka untuk pemeriksaan oleh mana-mana
anggota pada bila-bila masa yang munasabah.

(7) Juruaudit syarikat atau ejennya yang diberi kuasa olehnya
secara bertulis berhak untuk menghadiri mana-mana mesyuarat
agung syarikat dan untuk menerima semua notis, dan komunikasi
lain yang berhubungan dengan mana-mana mesyuarat agung yang
anggotanya berhak untuk menerima, dan untuk didengar pada
mana-mana mesyuarat agung yang dia hadir pada mana-mana
bahagian urusan mesyuarat yang berkenaan dengan juruaudit itu
atas keupayaannya sebagai juruaudit.

(8) Jika seseorang juruaudit, dalam menjalankan pelaksanaan
kewajipannya sebagai juruaudit syarikat, berpuas hati bahawa—

_(a)_ terdapat pelanggaran atau ketidakpatuhan terhadap mana
mana peruntukan Akta ini; dan


-----

296 _Rang Undang-Undang_

_(b)_ hal keadaan adalah sebegitu yang pada pendapatnya

perkara itu belum atau tidak akan diperkatakan dengan
sebaiknya dengan ulasan dalam laporannya dalam penyata
kewangan atau penyata kewangan disatukan itu atau
membawa perkara itu ke perhatian pengarah syarikat
atau, jika syarikat adalah subsidiari, pengarah syarikat
pemegangannya,

dia hendaklah dengan serta-merta melaporkan perkara itu secara
bertulis kepada Pendaftar.

(9) Sebagai tambahan kepada subseksyen (8), jika seorang
juruaudit dalam menjalankan pelaksanaan kewajipannya sebagai
juruaudit suatu syarikat awam atau suatu syarikat yang dikawal
oleh suatu syarikat awam berpendapat bahawa suatu kesalahan
berat yang melibatkan fraud atau kecurangan sedang berlaku atau
telah dilakukan terhadap syarikat atau Akta ini oleh pegawai
syarikat, dia hendaklah dengan serta-merta melaporkan perkara
itu secara bertulis kepada Pendaftar.

(10) Tiada kewajipan bagi seorang juruaudit syarikat boleh
diambil dikira sebagai telah melanggari kewajipan oleh sebab dia
melaporkan perkara yang disebut dalam subseksyen (9) dengan
suci hati kepada Pendaftar.

(11) Bagi maksud subseksyen (9)—

_(a)_ suatu syarikat dianggap, melainkan jika dibuktikan sebaliknya,

dikawal oleh suatu syarikat awam jika syarikat awam
itu berhak untuk menjalankan atau mengawal penjalanan
tidak kurang daripada dua puluh peratus undi yang terikat
pada syer mengundi syarikat; dan

_(b)_ “kesalahan berat yang melibatkan fraud atau kecurangan”

ertinya suatu kesalahan yang boleh dihukum dengan
pemenjaraan selama tempoh yang tidak kurang daripada
dua tahun atau nilai aset yang diperoleh atau mungkin
diperoleh atau apa-apa kerugian yang ditanggung oleh
syarikat, anggota atau pemegang debentur daripada
pelakuan kesalahan itu melebihi dua ratus lima
puluh ribu ringgit dan termasuk kesalahan di bawah
seksyen 592, 593, 594, 595 dan 596.


-----

_Syarikat_ 297

(12) Seorang pegawai suatu perbadanan yang enggan atau
gagal membenarkan juruaudit perbadanan itu tanpa alasan yang
sah, atau juruaudit suatu perbadanan yang enggan atau gagal
membenarkan seorang juruaudit syarikat pemegangannya tanpa
alasan yang sah—

_(a)_ untuk mengakses apa-apa rekod perakaunan dan rekod

lain, termasuklah daftar perbadanan dalam jagaan atau
kawalannya;

_(b)_ untuk memberikan apa-apa maklumat atau penjelasan

sebagaimana dan apabila dikehendaki di bawah seksyen
ini; atau

_(c)_ selainnya menghalang, menggalang atau melengahkan

seseorang juruaudit dalam menjalankan pelaksanaan
kewajipannya atau menjalankan kuasanya,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi tiga tahun atau didenda
tidak melebihi lima ratus ribu ringgit atau kedua-duanya.

(13) Mana-mana juruaudit yang melanggar subseksyen (8) atau (9)
melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau didenda
tidak melebihi tiga juta ringgit atau kedua-duanya.

Bab I

_Peruntukan yang berhubungan dengan Juruaudit Syarikat_

_Persendirian_

**Pelantikan juruaudit syarikat persendirian**

**267. (1) Suatu syarikat persendirian hendaklah melantik seorang**
juruaudit bagi setiap tahun kewangan syarikat itu.

(2) Walau apa pun subseksyen (1), Pendaftar hendaklah
mempunyai kuasa untuk mengecualikan mana-mana syarikat
persendirian daripada kehendak yang dinyatakan dalam subseksyen
itu mengikut syarat sebagaimana yang ditentukan oleh Pendaftar.


-----

298 _Rang Undang-Undang_

(3) Lembaga hendaklah melantik seorang juruaudit bagi syarikat—

_(a)_ dalam hal suatu syarikat yang baharu diperbadankan,

sekurang-kurangnya tiga puluh hari sebelum tamat
tempoh bagi pengemukaan penyata kewangan pertama
kepada Pendaftar; atau

_(b) untuk mengisi kekosongan biasa bagi jawatan juruaudit._

(4) Anggota hendaklah melantik seorang juruaudit melalui
ketetapan biasa—

_(a)_ dalam hal tahun yang berikutnya selepas pengemukaan

penyata kewangan yang pertama, selama tempoh bagi
pelantikan juruaudit itu; atau

_(b)_ jika Lembaga gagal untuk melantik juruaudit di bawah

subseksyen (3).

(5) Juruaudit bagi syarikat persendirian hendaklah hanya dilantik
mengikut subseksyen (3) atau (4).

(6) Bagi maksud subseksyen (4), tempoh bagi melantik juruaudit
ertinya tempoh tiga puluh hari—

_(a)_ sebelum berakhirnya tempoh yang dibenarkan bagi

penyerahsimpanan penyata kewangan tahun sebelumnya
dengan Pendaftar di bawah subseksyen 259(1); atau

_(b)_ jika penyata kewangan tahun sebelumnya diserah simpan

dengan Pendaftar lebih awal, sebelum hari penyata
kewangan itu diserah simpan dengan Pendaftar.

(7) Syarikat dan tiap-tiap pengarah syarikat yang melanggar
seksyen ini melakukan suatu kesalahan.

**Kuasa Pendaftar untuk melantik juruaudit syarikat persendirian**

**268. Jika suatu syarikat persendirian gagal untuk melantik**
seseorang juruaudit, Pendaftar boleh melantik seorang atau lebih
juruaudit atas permohonan secara bertulis daripada mana-mana
anggota syarikat itu.


-----

_Syarikat_ 299

**Terma jawatan juruaudit syarikat persendirian**

**269. (1) Seorang juruaudit syarikat persendirian hendaklah**
memegang jawatan mengikut terma pelantikannya, dengan syarat
bahawa—

_(a)_ dia tidak mengambil alih jawatan sehingga juruaudit

terdahulu terhenti memegang jawatan, melainkan jika
dia ialah juruaudit yang pertama bagi syarikat itu; dan

_(b)_ dia terhenti memegang jawatan tiga puluh hari dari

pengedaran penyata kewangan kepada anggota melainkan
jika dilantik semula.

(2) Walau apa pun perenggan (1)(a), seorang juruaudit boleh
mengambil alih jawatan sebelum juruaudit terdahulu terhenti
memegang jawatan dalam hal keadaan yang berikut:

_(a)_ jika juruaudit terdahulu itu bukan juruaudit tunggal; atau

_(b)_ jika dia dilantik sebagai juruaudit tambahan.

(3) Jika jawatan juruaudit menjadi kosong di bawah
perenggan (1)(b) dan tiada seorang pun juruaudit telah dilantik
oleh anggota syarikat, juruaudit yang memegang jawatan sebaik
sebelum kekosongan itu hendaklah disifatkan dilantik semula,
melainkan jika—

_(a)_ dia telah dilantik oleh Lembaga;

_(b)_ perlembagaan menghendaki pelantikan semula yang

sebenar;

_(c)_ pelantikan semula yang disifatkan itu dihalang oleh anggota

di bawah seskyen 270; atau

_(d)_ anggota membuat ketetapan bahawa dia tidak patut dilantik

semula.

(4) Subseksyen (3) tidak menjejaskan peruntukan Subpenggal
ini mengenai pemecatan dan peletakan jawatan juruaudit.


-----

300 _Rang Undang-Undang_

**Halangan oleh anggota terhadap anggapan pelantikan semula**
**juruaudit**

**270. (1) Juruaudit suatu syarikat persendirian tidak boleh**
disifatkan dilantik semula di bawah subseksyen 269(3) jika
syarikat itu telah menerima notis di bawah seksyen ini daripada
anggota yang mewakili sekurang-kurangnya lima peratus daripada
jumlah keseluruhan hak mengundi daripada semua anggota yang
akan berhak mengundi pada suatu ketetapan bahawa juruaudit itu
tidak sepatutnya dilantik semula.

(2) Notis di bawah seksyen ini—

_(a)_ boleh dalam bentuk salinan cetak atau elektronik;

_(b)_ hendaklah disahkan oleh setiap anggota yang memberikan

notis itu; dan

_(c)_ hendaklah diterima oleh syarikat sekurang-kurangnya

tiga puluh hari sebelum pengedaran penyata kewangan
kepada anggota.

Bab II

_Peruntukan yang berhubungan dengan Juruaudit Syarikat_

_Awam_

**Pelantikan juruaudit syarikat awam**

**271. (1) Juruaudit bagi suatu syarikat awam hendaklah dilantik**
bagi setiap tahun kewangan syarikat itu.

(2) Walau apa pun subseksyen (1), Lembaga hendaklah melantik
juruaudit—

_(a)_ pada bila-bila masa sebelum mesyuarat agung tahunan

yang pertama syarikat; atau

_(b)_ untuk mengisi kekosongan biasa jawatan juruaudit.


-----

_Syarikat_ 301

(3) Mana-mana juruaudit yang dilantik di bawah subseksyen (2)
hendaklah memegang jawatan sehingga tamatnya—

_(a)_ mesyuarat agung tahunan yang pertama bagi pelantikan

di bawah perenggan (2)(a); atau

_(b)_ mesyuarat agung tahunan yang akan datang bagi pelantikan

di bawah perenggan (2)(b).

(4) Anggota hendaklah melantik juruaudit melalui ketetapan
biasa—

_(a)_ pada mesyuarat agung tahunan;

_(b)_ jika syarikat sepatutnya melantik juruaudit pada mesyuarat

agung tahunan tetapi tidak melantik sedemikian; atau

_(c)_ jika Lembaga tidak melantik juruaudit di bawah

subseksyen (2).

(5) Juruaudit suatu syarikat awam hendaklah hanya dilantik
mengikut subseksyen (2) atau (4).

(6) Syarikat dan tiap-tiap pegawai yang melanggar seksyen ini
melakukan suatu kesalahan.

**Kuasa Pendaftar untuk melantik juruaudit syarikat awam**

**272. Jika suatu syarikat awam tidak melantik seorang juruaudit,**
Pendaftar boleh melantik seorang atau lebih juruaudit atas
permohonan secara bertulis daripada mana-mana anggota syarikat
itu.

**Terma jawatan juruaudit syarikat awam**

**273.** Juruaudit bagi suatu syarikat awam hendaklah memegang
jawatan mengikut terma pelantikannya, dengan syarat bahawa—

_(a)_ dia tidak mengambil alih jawatan sehingga juruaudit

sebelumnya terhenti memegang jawatan itu melainkan
jika dia ialah juruaudit syarikat yang pertama; dan

_(b)_ dia terhenti memegang jawatan apabila selesai mesyuarat

agung tahunan yang berikutnya selepas pelantikannya,
melainkan jika dia dilantik semula.


-----

302 _Rang Undang-Undang_

Bab III

_Peruntukan Am yang berhubungan dengan Juruaudit_

**Penetapan saraan juruaudit**

**274. (1) Saraan bagi seorang juruaudit yang dilantik—**

_(a)_ oleh anggota suatu syarikat hendaklah ditetapkan oleh

anggota itu melalui ketetapan biasa atau mengikut apaapa cara sebagaimana yang ditentukan oleh anggota itu;

_(b)_ oleh Lembaga hendaklah ditetapkan oleh Lembaga dan

jika tidak ditetapkan sedemikian, oleh syarikat itu; atau

_(c)_ oleh Pendaftar hendaklah menetapkan sama ada oleh

Pendaftar atau Lembaga dan jika tidak ditetapkan
sedemikian, oleh syarikat itu.

(2) Dalam seksyen ini, “saraan” termasuk jumlah wang yang
dibayar berkenaan dengan perbelanjaan dan pembayaran selain
wang tunai.

**Obligasi untuk memberikan butir-butir pembayaran yang**
**dibuat kepada juruaudit**

**275. (1) Jika syarikat disampaikan kepadanya suatu notis oleh**
atau bagi pihak sekurang-kurangnya lima peratus daripada jumlah
keseluruhan anggota syarikat atau pemegang yang agregatnya tidak
kurang daripada lima peratus modal syer dikeluarkan syarikat,
yang menghendaki butir-butir mengenai semua saraan yang
dibayar kepada atau boleh diterima oleh juruaudit syarikat itu,
seorang pekongsi, majikan atau pekerja juruaudit itu, oleh atau
daripada syarikat itu atau mana-mana subsidiari berkenaan dengan
perkhidmatan selain perkhidmatan pengauditan yang diberikan
kepada syarikat, syarikat itu hendaklah dengan serta-merta—

_(a)_ menyediakan atau menyebabkan supaya disediakan suatu

pernyataan yang menunjukkan butir-butir mengenai
semua saraan yang dibayar kepada atau boleh diterima
oleh juruaudit itu, seorang pekongsi, majikan atau
pekerja juruaudit itu dan perkhidmatan yang berkenaan
dengannya bayaran telah dibuat bagi tahun kewangan
sebaik sebelum penyampaian notis itu;


-----

_Syarikat_ 303

_(b)_ menghantarkan suatu salinan pernyataan itu kepada semua

orang yang berhak untuk menerima notis mesyuarat
agung syarikat itu; dan

_(c)_ dalam hal suatu syarikat awam, membentangkan pernyataan

itu di hadapan syarikat dalam mesyuarat agung.

(2) Syarikat dan tiap-tiap pegawai yang melanggar seksyen ini
melakukan suatu kesalahan.

**Ketetapan untuk memecat juruaudit daripada jawatan**

**276. (1) Anggota suatu syarikat boleh memecat seseorang**
juruaudit daripada jawatannya pada bila-bila masa—

_(a)_ melalui ketetapan biasa pada suatu mesyuarat agung; dan

_(b)_ mengikut seksyen 277.

(2) Seksyen ini tidak boleh dikira sebagai menghalang seorang
yang dipecat daripada mendapat pampasan atau ganti rugi yang
kena dibayar kepadanya berkenaan dengan penamatan pelantikannya
sebagai juruaudit.

(3) Seorang juruaudit tidak boleh dipecat daripada jawatan
sebelum habis tempoh jawatannya kecuali melalui ketetapan di
bawah seksyen ini.

**Notis khas dikehendaki bagi ketetapan untuk memecat juruaudit**
**daripada jawatan**

**277. (1) Suatu notis khas hendaklah dikehendaki bagi suatu**
ketetapan untuk memecat seseorang juruaudit daripada jawatannya
pada suatu mesyuarat agung syarikat.

(2) Selepas menerima notis khas mengenai ketetapan yang
dicadangkan itu, syarikat hendaklah dengan serta-merta menghantar
suatu salinan notis itu kepada juruaudit yang dicadangkan untuk
dipecat itu dan pendaftar.


-----

304 _Rang Undang-Undang_

(3) Juruaudit itu boleh membuat suatu representasi secara
bertulis yang tidak melebihi panjang yang munasabah kepada
syarikat itu dalam masa tujuh hari dari penerimaan notis khas itu
dan boleh meminta sebelum mesyuarat yang padanya ketetapan
itu akan dipertimbangkan, suatu salinan representasi diedarkan
oleh syarikat kepada tiap-tiap anggota syarikat yang kepadanya
notis mesyuarat dihantar.

(4) Atas permintaan juruaudit yang disebut dalam subseksyen (3),
syarikat hendaklah menghantar suatu salinan representasi itu
kepada tiap-tiap anggota syarikat yang kepadanya notis mesyuarat
dihantar.

(5) Jika salinan representasi itu tidak dihantar sebagaimana yang
dikehendaki di bawah subseksyen (4), juruaudit itu boleh, tanpa
menjejaskan haknya untuk didengar secara lisan, menghendaki
representasi itu dibaca pada mesyuarat itu.

(6) Salinan representasi itu tidak perlu diedarkan dan representasi
itu tidak perlu dibaca pada mesyuarat jika, atas permohonan sama
ada oleh syarikat atau mana-mana orang lain yang menuntut
sebagai terkilan, Mahkamah berpuas hati bahawa juruaudit itu
menggunakan seksyen ini untuk mendapatkan publisiti tidak
perlu atau perkara itu fitnah atau alasan lain yang disifatkan oleh
Mahkamah sebagai munasabah.

**Notis kepada Pendaftar mengenai ketetapan untuk memecat**
**juruaudit daripada jawatan**

**278. (1) Jika suatu ketetapan diluluskan di bawah seksyen 276,**
syarikat hendaklah memberikan suatu notis tentang fakta itu
kepada Pendaftar dalam masa empat belas hari.

(2) Syarikat dan tiap-tiap pegawai yang melanggar seksyen ini
melakukan suatu kesalahan.

**Tatacara untuk melantik juruaudit melalui ketetapan bertulis**

**279. (1) Seksyen ini terpakai jika suatu ketetapan dicadangkan**
sebagai suatu ketetapan bertulis oleh suatu syarikat persendirian
yang kesannya ialah untuk melantik seseorang sebagai juruaudit
bagi menggantikan juruaudit yang akan tamat tempoh jawatan.


-----

_Syarikat_ 305

(2) Syarikat itu hendaklah menghantar suatu salinan ketetapan
yang dicadangkan itu kepada orang yang dicadangkan untuk
dilantik sebagai juruaudit dan kepada juruaudit yang akan tamat
tempoh jawatannya.

(3) Juruaudit yang akan tamat tempoh jawatannya itu boleh
membuat suatu pernyataan secara bertulis yang tidak melebihi
panjang yang munasabah berkaitan dengan peletakan jawatannya
kepada syarikat dalam masa empat belas hari dari penerimaan
ketetapan yang dicadangkan yang disebut dalam subseksyen (1)
dan boleh meminta supaya suatu salinan pernyataan itu dihantar
kepada tiap-tiap anggota syarikat.

(4) Syarikat itu hendaklah menghantar suatu salinan pernyataan
itu kepada tiap-tiap anggota syarikat yang kepadanya ketetapan
di bawah seksyen ini telah diedarkan sebelum tempoh itu kerana
bersetuju dengan ketetapan bertulis itu.

(5) Syarikat itu hendaklah mengedarkan ketetapan itu mengikut
seksyen 301 atau 303 dan jika subseksyen ini dan subseksyen (4)
terpakai—

_(a)_ tempoh yang dibenarkan di bawah subseksyen 303(3) bagi

penyampaian salinan ketetapan yang dicadangkan ialah
dua puluh lapan hari dan bukannya dua puluh satu hari;
dan

_(b)_ subseksyen 303(5) dan (6) hendaklah terpakai berhubung

dengan kegagalan untuk mematuhi seksyen itu.

(6) Salinan pernyataan itu tidak perlu diedarkan jika, atas
permohonan sama ada oleh syarikat itu atau mana-mana orang
lain yang menuntut sebagai terkilan, Mahkamah berpuas hati
bahawa juruaudit itu menggunakan seksyen ini untuk mendapatkan
publisiti tidak perlu atau perkara itu fitnah atau atas alasan lain
yang difikirkan oleh Mahkamah sebagai munasabah.

**Tatacara untuk melantik juruaudit pada mesyuarat anggota**

**280. (1) Seksyen ini terpakai bagi suatu ketetapan pada mesyuarat**
agung syarikat yang kesannya ialah adalah untuk melantik seseorang
sebagai juruaudit bagi menggantikan juruaudit yang akan tamat
tempoh jawatannya.


-----

306 _Rang Undang-Undang_

(2) Suatu notis khas dikehendaki bagi ketetapan itu jika—

_(a)_ dalam hal suatu syarikat persendirian—

(i) tiada tempoh bagi juruaudit yang dilantik telah

berakhir sejak juruaudit yang akan tamat tempoh
jawatan itu terhenti memegang jawatan atas sebab
peletakan jawatan atau pemecatannya; atau

(ii) tempoh itu telah berakhir dan seorang juruaudit

sepatutnya dilantik tetapi tidak dilantik, atau

_(b)_ dalam hal suatu syarikat awam—

(i) tiada mesyuarat agung tahunan diadakan sejak

juruaudit yang akan tamat tempoh jawatan itu
terhenti memegang jawatan atas sebab peletakan
jawatan atau pemecatannya; atau

(ii) suatu mesyuarat agung tahunan telah diadakan yang

dalamnya juruaudit sepatutnya dilantik tetapi tidak
dilantik.

(3) Apabila menerima notis ketetapan yang dicadangkan itu,
syarikat hendaklah dengan serta-merta menghantar suatu salinan
notis itu kepada orang yang dicadangkan untuk dilantik sebagai
juruaudit.

**Peletakan jawatan juruaudit**

**281. (1) Seorang juruaudit syarikat boleh meletakkan jawatannya**
dengan memberikan suatu notis secara bertulis bagi maksud itu
di pejabat berdaftar syarikat itu.

(2) Notis peletakan jawatan di bawah subseksyen (1) hendaklah
membolehkan tempoh jawatan juruaudit itu berakhir selepas dua
puluh satu hari dari notis itu diberikan atau dari apa-apa tarikh
yang dinyatakan dalam notis itu.

**Notis mengenai peletakan jawatan juruaudit kepada Pendaftar**

**282. (1) Jika seorang juruaudit meletakkan jawatannya, syarikat**
itu hendaklah menghantar suatu salinan notis kepada Pendaftar
dalam masa tujuh hari selepas menerima notis peletakan jawatan
itu.


-----

_Syarikat_ 307

(2) Syarikat dan tiap-tiap pegawai yang melanggar seksyen ini
melakukan suatu kesalahan.

**Hak juruaudit syarikat awam yang meletakkan jawatan**

**283. (1) Seksyen ini terpakai jika notis peletakan jawatan seseorang**
juruaudit syarikat awam disertakan dengan suatu pernyataan
mengenai hal keadaan yang berkaitan dengan peletakan jawatan
itu.

(2) Juruaudit itu boleh memberikan notis peletakan jawatan
yang disebut dalam seksyen 281 bersama dengan suatu rekuisisi
yang ditandatangani bagi memanggil pengarah syarikat dengan
serta-merta untuk mengadakan mesyuarat agung syarikat bagi
maksud menerima dan menimbangkan penjelasan bagi hal keadaan
yang berkaitan dengan peletakan jawatannya sebagaimana yang
dia mahu untuk dibentangkan di hadapan mesyuarat.

(3) Juruaudit itu boleh meminta syarikat untuk mengedarkan
suatu pernyataan secara bertulis yang tidak melebihi panjang yang
munasabah bagi hal keadaan yang berkaitan dengan peletakan
jawatan juruaudit itu kepada anggotanya—

_(a)_ sebelum mesyuarat diadakan atas rekuisisi juruaudit; atau

_(b)_ sebelum apa-apa mesyuarat agung yang padanya tempoh

jawatan juruaudit itu akan selainnya habis tempoh atau
yang padanya ia dicadangkan untuk mengisi kekosongan
disebabkan oleh peletakan jawatannya.

(4) Syarikat itu hendaklah—

_(a) menyatakan hakikat bahawa pernyataan yang disebut_

dalam subseksyen (3) telah dibuat dalam apa-apa notis
mesyuarat yang diberikan kepada anggota syarikat; dan

_(b) menghantar suatu salinan pernyataan itu kepada tiap-tiap_

anggota syarikat yang kepadanya notis mesyuarat dihantar
atau telah dihantar.

(5) Pengarah hendaklah mengadakan mesyuarat agung yang
dikehendaki di bawah seksyen ini dalam masa dua puluh lapan
hari dari tarikh penerimaan notis rekuisisi yang dibuat di bawah
subseksyen (2).


-----

308 _Rang Undang-Undang_

(6) Jika suatu salinan pernyataan yang disebut dalam subseksyen (4)
tidak dihantar sebagaimana yang dikehendaki disebabkan oleh
keingkaran syarikat, juruaudit itu boleh, tanpa menjejaskan haknya
untuk didengar secara lisan, menghendaki pernyataan itu dibaca
pada mesyuarat itu.

(7) Salinan pernyataan tidak perlu dihantar dan pernyataan
itu tidak perlu dibaca pada mesyuarat itu jika, atas permohonan
sama ada oleh syarikat itu atau oleh mana-mana orang lain yang
menuntut sebagai terkilan, Mahkamah berpuas hati bahawa juruaudit
itu menggunakan seksyen ini untuk mendapatkan publisiti tidak
perlu atau perkara itu fitnah.

(8) Mahkamah boleh memerintahkan supaya kos syarikat ke atas
permohonan itu hendaklah dibayar keseluruhan atau sebahagiannya
oleh juruaudit itu, walau apa pun juruaudit itu bukan suatu pihak
kepada permohonan tersebut.

(9) Seorang juruaudit yang meletakkan jawatan mempunyai,
walau apa pun peletakan jawatannya, hak yang diberikan
oleh seksyen 285 berhubung dengan mana-mana mesyuarat agung
syarikat sebagaimana yang disebut dalam perenggan (3)(a) atau (b).

(10) Dalam seksyen ini, apa-apa sebutan mengenai
seksyen 285 mengenai perkara yang berkaitan dengan juruaudit
sebagai juruaudit hendaklah ditafsirkan sebagai sebutan mengenai
perkara yang berkaitan dengan juruaudit sebagai bekas juruaudit.

(11) Tiap-tiap pengarah yang gagal untuk mengambil segala
langkah yang munasabah untuk memastikan bahawa mesyuarat
diadakan di bawah subseksyen (5) melakukan suatu kesalahan.

**Kewajipan untuk memaklumkan tentang pemberhentian jawatan**

**284. Jika seorang juruaudit telah membuat pernyataan bertulis**
kepada syarikat di bawah subseksyen 277(3) atau jika seseorang
juruaudit memberi notis kepada pengarah syarikat di bawah
subseksyen 281(1), juruaudit itu hendaklah—

_(a)_ menghantar suatu salinan representasi bertulis atau

pernyataannya mengenai hal keadaan yang berkaitan
dengan peletakan jawatannya kepada Pendaftar; dan


-----

_Syarikat_ 309

_(b)_ dalam hal suatu syarikat yang syer atau debenturnya

disebut harga di bursa saham, mengemukakan suatu
salinan pernyataan itu kepada bursa saham itu,

dalam masa tujuh hari dari pengemukaan representasi bertulis itu
atau notis peletakan jawatannya.

**Kehadiran juruaudit pada mesyuarat agung yang penyata**
**kewangan dibentangkan**

**285. (1) Seorang juruaudit bagi suatu syarikat awam hendaklah**
menghadiri tiap-tiap mesyuarat agung tahunan yang penyata
kewangan syarikat bagi suatu tahun kewangan akan dibentangkan,
bagi menjawab mengikut pengetahuan dan kemampuannya apaapa soalan yang berkaitan dengan audit penyata kewangan itu.

(2) Dalam hal suatu syarikat persendirian, jika notis yang
sewajarnya diberi kepada seorang juruaudit tentang niat untuk
mengusulkan suatu ketetapan yang menghendaki kehadiran
juruaudit pada mesyuarat agung syarikat di mana penyata kewangan
syarikat bagi suatu tahun kewangan akan dibentangkan, juruaudit
itu hendaklah menghadiri mesyuarat itu bagi menjawab mengikut
pengetahuan dan kemampuannya apa-apa soalan yang berkaitan
dengan audit penyata kewangan itu.

(3) Seorang juruaudit yang gagal menghadiri mesyuarat
sebagaimana yang dikehendaki di bawah subseksyen (1) atau (2)
melakukan suatu kesalahan melainkan jika—

_(a)_ juruaudit itu terhalang oleh hal keadaan yang di luar

kawalannya daripada menghadiri mesyuarat itu;

_(b)_ juruaudit itu membuat perkiraan dengan juruaudit yang

lain yang mempunyai pengetahuan tentang pengauditan
untuk hadir dan menjalankan kewajipan juruaudit itu
pada mesyuarat itu;

_(c)_ jika juruaudit itu ialah pekongsi suatu firma, orang yang

menghadiri mesyuarat itu bagi pihak juruaudit yang
ditetapkan merupakan pekongsi firma itu; atau

_(d)_ juruaudit itu membuat perkiraan dengan ejen yang diberi

kuasa oleh juruaudit itu secara bertulis untuk menghadiri
dan menjalankan kewajipan sebagai juruaudit pada
mesyuarat itu.


-----

310 _Rang Undang-Undang_

**Juruaudit dan orang lain hendaklah menikmati keistimewaan**
**dalam hal keadaan tertentu**

**286. (1) Seorang juruaudit tidak, tanpa niat jahat di pihaknya,**
bertanggungan bagi apa-apa pelakuan fitnah semasa dibawa guaman
oleh mana-mana orang berkenaan dengan apa-apa pernyataan
yang dibuat olehnya semasa menjalankan kewajipannya sebagai
juruaudit, sama ada pernyataan itu dibuat secara lisan atau bertulis.

(2) Seseorang tidak, tanpa niat jahat di pihaknya, bertanggungan
bagi apa-apa pelakuan fitnah semasa dibawa guaman oleh manamana orang berkenaan dengan penyiaran apa-apa dokumen yang
disediakan oleh seorang juruaudit semasa menjalankan kewajipannya
dan dikehendaki di bawah Akta ini untuk diserah simpan dengan
Pendaftar.

(3) Seorang juruaudit tidak bertanggungan untuk dibawa guaman
terhadapnya dalam mana-mana mahkamah atau tertakluk kepada
apa-apa prosiding jenayah atau tatatertib bagi apa-apa laporan di
bawah seksyen 266 yang dikemukakan oleh juruaudit itu dengan
suci hati dan dengan niat untuk melaksanakan apa-apa kewajipan
yang dikenakan ke atas juruaudit itu di bawah Akta ini.

(4) Seksyen ini tidaklah mengehadkan atau menjejaskan apaapa hak, keistimewaan atau kekebalan lain yang dipunyai oleh
seseorang juruaudit atau orang lain sebagai defenden dalam suatu
tindakan bagi fitnah.

**Kewajipan juruaudit kepada pemegang amanah bagi pemegang**
**debentur**

**287. (1) Juruaudit suatu perbadanan peminjam hendaklah**
menghantar suatu salinan penyata kewangan atau apa-apa laporan,
perakuan atau dokumen lain yang juruaudit itu dikehendaki untuk
diberikan kepada perbadanan itu oleh Akta ini atau oleh debentur
atau surat ikatan amanah kepada tiap-tiap pemegang amanah bagi
pemegang debentur perbadanan peminjam itu melalui pos dalam
masa tujuh hari dari pemberian kepada perbadanan itu apa-apa
penyata kewangan, atau apa-apa laporan, perakuan atau dokumen
lain yang juruaudit itu dikehendaki oleh Akta ini atau oleh debentur
atau surat ikatan amanah untuk memberikan kepada perbadanan.


-----

_Syarikat_ 311

(2) Jika dalam melaksanakan kewajipannya sebagai juruaudit
perbadanan peminjam juruaudit itu menyedari tentang apa-apa
perkara yang pada pendapatnya berkaitan dengan penjalanan dan
pelaksanaan kuasa dan kewajipan yang dikenakan oleh Akta ini
atau oleh mana-mana surat ikatan amanah ke atas mana-mana
pemegang amanah bagi pemegang debentur perbadanan, itu
juruaudit itu hendaklah menghantar melalui pos suatu laporan
secara bertulis mengenai perkara itu kepada perbadanan peminjam
itu dan suatu salinan laporan itu kepada pemegang amanah dalam
masa tujuh hari selepas menyedari tentang perkara itu.

(3) Seorang juruaudit tidak bertanggungan untuk dibawa guaman
dalam mana-mana mahkamah atau tertakluk kepada apa-apa
prosiding jenayah atau tatatertib bagi apa-apa laporan di bawah
seksyen 266 yang dikemukakan oleh juruaudit itu dengan suci
hati dan dengan niat untuk melaksanakan mana-mana kewajipan
yang dikenakan ke atas juruaudit itu di bawah Akta ini.

(4) Mana-mana juruaudit yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit dan, dalam hal suatu kesalahan yang
berterusan, didenda selanjutnya sebanyak lima ratus ringgit bagi
setiap hari kesalahan itu berterusan selepas sabitan.

Penggal 4

_Tanggung Rugi dan Insurans bagi Pegawai dan Juruaudit_

**Peruntukan bagi menanggung rugi pengarah atau pegawai**

**288. Mana-mana peruntukan, sama ada yang terkandung dalam**
mana-mana perlembagaan atau dalam mana-mana kontrak dengan
suatu syarikat atau selainnya, bagi mengecualikan mana-mana
pegawai atau juruaudit syarikat itu daripada, atau menanggung
rugi terhadapnya, apa-apa liabiliti yang melalui undang-undang
akan selainnya menjadi terikat dengannya berkenaan dengan
apa-apa kecuaian, keingkaran, pelanggaran kewajipan atau pecah
amanah, yang dengannya dia bersalah berhubung dengan syarikat
itu, hendaklah terbatal.


-----

312 _Rang Undang-Undang_

**Tanggung rugi dan insurans bagi pegawai dan juruaudit**

**289. (1) Melainkan jika diperuntukkan selainnya dalam**
seksyen ini, suatu syarikat tidak boleh menanggung rugi atau
secara langsung atau tidak langsung menanggung insurans
bagi seseorang pegawai atau juruaudit syarikat berkenaan
dengan—

_(a)_ liabiliti bagi apa-apa perbuatan atau peninggalan atas

keupayaannya sebagai pegawai atau juruaudit; atau

_(b)_ kos yang ditanggung oleh pegawai atau juruaudit

itu semasa membela atau menyelesaikan apa-apa
tuntutan atau prosiding yang berhubungan dengan
apa-apa liabiliti itu.

(2) Suatu tanggung rugi yang diberikan dengan melanggar
seksyen ini adalah tidak sah.

(3) Syarikat boleh menanggung rugi seseorang pegawai atau
juruaudit syarikat bagi apa-apa kos yang ditanggung olehnya atau
syarikat itu berkenaan dengan apa-apa prosiding—

_(a)_ yang berhubung dengan liabiliti bagi apa-apa perbuatan

atau peninggalan atas keupayaannya sebagai pegawai
atau juruaudit; dan

_(b)_ yang penghakiman diberikan memihak kepada pegawai

atau juruaudit itu atau yang pegawai atau juruaudit itu
dibebaskan atau yang pegawai atau juruaudit itu diberikan
pelepasan di bawah Akta ini, atau jika prosiding tidak
diteruskan atau dihentikan.

(4) Suatu syarikat boleh menanggung rugi seseorang pegawai
atau juruaudit syarikat berkenaan dengan—

_(a)_ apa-apa liabiliti bagi mana-mana orang, selain syarikat

itu, bagi apa-apa perbuatan atau peninggalan atas
keupayaannya sebagai pegawai atau juruaudit; dan


-----

_Syarikat_ 313

_(b)_ kos yang ditanggung oleh pengarah atau pegawai atau

juruaudit itu dalam pembelaan atau penyelesaian apaapa tuntutan atau prosiding yang berhubungan dengan
apa-apa liabiliti sedemikian kecuali—

(i) apa-apa liabiliti pengarah untuk membayar—

(A) suatu denda yang dikenakan dalam prosiding

jenayah; atau

(B) suatu jumlah wang yang kena dibayar kepada

badan penyeliaan secara penalti berkenaan
dengan ketidakpatuhan apa-apa kehendak
pengawalseliaan, walau bagaimanajua
timbul; atau

(ii) apa-apa liabiliti yang ditanggung oleh pengarah

itu—

(A) dalam pembelaan prosiding jenayah yang

dalamnya pengarah itu disabitkan;

(B) dalam pembelaan prosiding sivil yang dibawa

oleh syarikat itu, atau syarikat bersekutu,
yang penghakiman diberikan terhadap
pengarah itu; atau

_(c) berkaitan dengan suatu permohonan bagi pelepasan_

di bawah Akta ini.

(5) Suatu syarikat boleh, dengan kelulusan Lembaga terlebih
dahulu, menanggung insurans bagi pegawai atau juruaudit syarikat
berkenaan dengan—

_(a)_ liabiliti sivil, bagi apa-apa perbuatan atau peninggalan

atas keupayaannya sebagai pengarah atau pegawai atau
juruaudit; dan

_(b)_ kos yang ditanggung oleh pegawai atau juruaudit itu

semasa membela atau menyelesaikan apa-apa tuntutan
atau prosiding yang berhubungan dengan apa-apa liabiliti
itu; atau


-----

314 _Rang Undang-Undang_

_(c)_ kos yang ditanggung oleh pegawai atau juruaudit itu

dalam pembelaan mana-mana prosiding yang telah
dibawa terhadap orang itu berhubung dengan apa-apa
perbuatan atau peninggalan atas keupayaan orang itu
sebagai pegawai atau juruaudit—

(i) yang orang itu dibebaskan;

(ii) yang orang itu diberikan pelepasan di bawah Akta

ini; atau

(iii) jika prosiding itu tidak diteruskan atau dihentikan.

(6) Dalam hal seorang pengarah, subseksyen (4) dan perenggan
(6)(a) dan (b) tidak terpakai bagi apa-apa liabiliti sivil atau jenayah
berkenaan dengan suatu pelanggaran kewajipan sebagaimana yang
dinyatakan dalam seksyen 213.

(7) Pengarah hendaklah—

_(a)_ merekodkan atau menyebabkan supaya direkodkan dalam

minit lembaga pengarah; dan

_(b)_ menzahirkan atau menyebabkan supaya dizahirkan dalam

laporan pengarah yang disebut dalam seksyen 253,

butir-butir apa-apa tanggung rugi yang diberikan kepada, atau
insurans yang ditanggung bagi, mana-mana pegawai atau juruaudit
syarikat.

(8) Jika insurans yang ditanggung bagi pegawai atau juruaudit
syarikat dan subseksyen (6) atau (7) tidak dipatuhi, pegawai atau
juruaudit itu adalah bertanggungan sendiri terhadap syarikat itu
bagi kos menanggung insurans itu melainkan jika pegawai atau
juruaudit itu memuaskan hati kepada Mahkamah bahawa dia tidak
bertanggungan sedemikian.

(9) Dalam seksyen ini—

“pegawai”, berhubung dengan suatu perbadanan, termasuk—

_(a)_ mana-mana pengarah, pengurus, setiausaha atau pekerja

perbadanan itu;


-----

_Syarikat_ 315

_(b)_ pegawai terdahulu;

_(c)_ penerima atau penerima dan pengurus mana-mana bahagian

pengusahaan perbadanan yang dilantik di bawah kuasa
yang terkandung dalam mana-mana surat cara; dan

_(d)_ mana-mana penyelesai syarikat yang dilantik dalam suatu

penggulungan sukarela, tetapi tidak termasuk—

(i) mana-mana penerima yang bukan pengurus;

(ii) mana-mana penerima dan pengurus yang dilantik

oleh Mahkamah; atau

(iii) mana-mana penyelesai yang dilantik oleh Mahkamah

atau oleh pemiutang.

“menanggung insurans” termasuk membayar, sama ada secara
langsung atau tidak langsung, kos bagi insurans itu; dan

“menanggung rugi” termasuk pelepasan daripada liabiliti, sama
ada sebelum atau selepas liabiliti itu timbul, dan “tanggung rugi”
mempunyai pengertian yang sama.

Penggal 5

_Mesyuarat_

Subpenggal 1

_Mesyuarat dan Ketetapan Anggota_

**Meluluskan ketetapan**

**290. (1) Suatu ketetapan anggota atau kelas anggota suatu**
syarikat persendirian hendaklah diluluskan sama ada—

_(a)_ melalui suatu ketetapan bertulis; atau

_(b)_ pada suatu mesyuarat anggota.

(2) Suatu ketetapan anggota atau kelas anggota suatu syarikat
awam hendaklah diluluskan pada suatu mesyuarat anggota.


-----

316 _Rang Undang-Undang_

(3) Melainkan jika diperuntukkan selainnya dalam perlembagaan,
jika Akta ini tidak menyatakan jenis ketetapan yang dikehendaki,
ketetapan suatu syarikat hendaklah diluluskan sebagai suatu
ketetapan biasa.

**Ketetapan biasa**

**291. (1) Suatu ketetapan biasa anggota atau kelas anggota suatu**
syarikat ertinya suatu ketetapan yang diluluskan dengan suatu majoriti
mudah tidak lebih daripada setengah daripada anggota itu—

_(a)_ yang berhak untuk mengundi dan mengundi sendiri

atau, jika proksi dibenarkan, melalui proksi pada suatu
mesyuarat anggota; atau

_(b)_ yang berhak untuk mengundi pada suatu ketetapan bertulis.

(2) Tertakluk kepada perenggan (1)(a), suatu ketetapan biasa
yang diluluskan pada suatu mesyuarat secara mengangkat tangan
diluluskan dengan suatu majoriti mudah jika ketetapan itu diluluskan
oleh anggota yang mewakili suatu majoriti mudah anggota yang
menghadiri mesyuarat itu.

(3) Suatu ketetapan biasa diluluskan melalui undian yang
dijalankan pada suatu mesyuarat jika ia diluluskan oleh anggota
yang mewakili lebih daripada setengah jumlah keseluruhan hak
mengundi anggota yang berhak mengundi dan mengundi sendiri
atau melalui proksi pada ketetapan itu.

(4) Tertakluk kepada peruntukan perlembagaan, apa-apa perkara
yang boleh diluluskan melalui ketetapan biasa boleh juga diluluskan
melalui ketetapan khas.

**Ketetapan khas**

**292. (1) Suatu ketetapan khas anggota atau kelas anggota suatu**
syarikat ertinya suatu ketetapan yang diluluskan dengan suatu
majoriti yang tidak kurang daripada tujuh puluh lima peratus
anggota itu—

_(a)_ yang berhak untuk mengundi dan mengundi sendiri

atau, jika proksi dibenarkan, melalui proksi pada suatu
mesyuarat anggota; atau

_(b)_ yang berhak untuk mengundi pada ketetapan bertulis.


-----

_Syarikat_ 317

(2) Jika suatu ketetapan syarikat persendirian diluluskan sebagai
ketetapan bertulis, ketetapan itu bukan suatu ketetapan khas
melainkan jika ketetapan itu dinyatakan bahawa ia merupakan
ketetapan khas dan diluluskan sebagai suatu ketetapan khas.

(3) Tertakluk kepada perenggan (1)(a), suatu ketetapan khas
yang diluluskan pada suatu mesyuarat dengan mengangkat tangan
diluluskan sebagai suatu ketetapan khas jika ketetapan khas itu
diluluskan oleh tidak kurang daripada tujuh puluh lima peratus
anggota yang hadir pada mesyuarat itu.

(4) Suatu ketetapan khas yang diluluskan melalui undian yang
dijalankan pada suatu mesyuarat jika ketetapan khas itu diluluskan
oleh anggota yang mewakili tidak kurang daripada tujuh puluh
lima peratus jumlah hak mengundi anggota yang berhak untuk
mengundi dan mengundi sendiri atau melalui proksi pada ketetapan
itu.

(5) Jika suatu ketetapan khas diluluskan pada suatu mesyuarat—

_(a)_ ketetapan itu bukan suatu ketetapan khas melainkan

jika notis mesyuarat termasuk teks ketetapan itu dan
menyatakan bahawa ketetapan itu dicadangkan sebagai
suatu ketetapan khas; dan

_(b)_ jika ketetapan itu dinyatakan sedemikian dalam notis

mesyuarat, ketetapan itu hendaklah hanya diluluskan
sebagai suatu ketetapan khas.

**Kaedah am mengenai pengundian**

**293. (1) Melainkan jika diperuntukkan selainnya dalam**
perlembagaan—

_(a)_ dalam hal suatu syarikat yang mempunyai modal syer—

(i) bagi pengundian atas suatu ketetapan bertulis,

tiap-tiap anggota hendaklah mempunyai satu undi
berkenaan dengan setiap syer atau saham yang
dipegang olehnya;

(ii) bagi pengundian atas suatu ketetapan dengan

mengangkat tangan pada mesyuarat, tiap-tiap
anggota hendaklah mempunyai satu undi; atau


-----

318 _Rang Undang-Undang_

(iii) bagi pengundian atas suatu ketetapan melalui undian

yang dijalankan pada mesyuarat, tiap-tiap anggota
hendaklah mempunyai satu undi berkenaan dengan
setiap syer atau saham yang dipegang olehnya;
dan

_(b)_ dalam hal suatu syarikat yang tidak mempunyai modal

syer, tiap-tiap anggota hendaklah mempunyai satu undi.

(2) Walau apa pun perenggan (1)(a), tiada seorang pun anggota
berhak untuk mengundi pada sesuatu mesyuarat melainkan jika
semua panggilan dan jumlah wang lain yang pada masa ini kena
dibayar oleh anggota itu berkenaan dengan syer dalam syarikat
telah dibayar.

**Undian melalui proksi**

**294. (1) Walau apa pun apa-apa jua dalam perlembagaan, jika**
seorang anggota yang berhak untuk mengundi pada suatu ketetapan
melantik suatu proksi, proksi itu adalah berhak untuk mengundi
dengan mengangkat tangan, dengan syarat bahawa hanya dia
sahaja proksi yang dilantik oleh anggota itu.

(2) Jika seorang anggota yang berhak untuk mengundi pada
suatu ketetapan telah melantik lebih daripada satu proksi—

_(a)_ proksi itu hendaklah hanya berhak untuk mengundi melalui

pengundian; dan

_(b)_ pelantikan itu tidak sah melainkan jika anggota itu

menyatakan bahagian pegangannya untuk diwakili setiap
proksi.

(3) Walau apa pun subseksyen (1), dalam hal suatu syarikat yang
syernya disebut di bursa saham, jika anggota yang berhak untuk
mengundi pada suatu ketetapan telah melantik lebih daripada satu
proksi, kelayakan proksi itu untuk mengundi dengan mengangkat
tangan hendaklah mengikut kaedah-kaedah penyenaraian bursa
saham.


-----

_Syarikat_ 319

**Undian pemegang syer bersama**

**295. (1) Dalam hal pemegang syer bersama suatu syarikat,**
pemegang syer bersama itu hendaklah dianggap sebagai satu
pemegang syer.

(2) Bagi maksud subseksyen (1)—

_(a)_ jika pemegang syer bersama itu berupa sebagai menjalankan

kuasa mengikut cara yang sama, kuasa itu dianggap
sebagai telah dijalankan mengikut cara itu; atau

_(b)_ sekiranya pemegang syer bersama itu tidak berupa sebagai

menjalankan kuasa mengikut cara yang sama, kuasa itu
dianggap sebagai tidak dijalankan.

**Hak untuk membantah kelayakan mengundi seseorang**

**296. (1) Melainkan jika diperuntukkan selainnya dalam**
perlembagaan, tiada bantahan boleh dibangkitkan mengenai
kelayakan mana-mana pengundi kecuali pada mesyuarat atau
mesyuarat yang ditangguhkan yang padanya undi yang dibantah
itu diberikan atau dikemukakan, dan tiap-tiap undi yang tidak
ditolak pada mesyuarat itu adalah sah bagi segala maksud.

(2) Apa-apa bantahan di bawah subseksyen (1) yang dibuat
dalam masa yang sewajarnya hendaklah dirujuk kepada pengerusi
mesyuarat, yang keputusannya adalah muktamad dan mengikat.

Subpenggal 2

_Ketetapan Bertulis Syarikat Persendirian_

**Ketetapan bertulis syarikat persendirian**

**296. (1) Suatu ketetapan hendaklah dicadangkan sebagai suatu**
ketetapan bertulis oleh Lembaga atau mana-mana anggota syarikat
persendirian.


-----

320 _Rang Undang-Undang_

(2) Yang berikut tidak boleh diluluskan sebagai suatu ketetapan
bertulis:

_(a)_ suatu ketetapan di bawah seksyen 206 untuk memecat

seorang pengarah sebelum habis tempoh jawatannya;
atau

_(b)_ suatu ketetapan di bawah seksyen 276 untuk memecat

seorang juruaudit sebelum habis tempoh jawatannya.

**Kelayakan anggota untuk menerima ketetapan bertulis**

**298. (1) Berhubung dengan kelayakan anggota untuk menerima**
suatu ketetapan yang dicadangkan sebagai ketetapan bertulis
syarikat persendirian, anggota yang layak ialah anggota yang
berhak untuk mengundi bagi ketetapan itu pada tarikh pengedaran
ketetapan itu.

(2) Jika orang yang berhak untuk mengundi di atas suatu
ketetapan bertulis bertukar semasa hari ketetapan bertulis diedarkan,
anggota yang layak ialah orang yang berhak untuk mengundi atas
ketetapan itu pada masa salinan pertama ketetapan itu diedarkan
kepada anggota bagi mendapatkan persetujuan anggota.

**Tarikh pengedaran**

**299. Tarikh pengedaran suatu ketetapan bertulis adalah pada**
tarikh yang—

_(a)_ salinan ketetapan bertulis itu diedarkan kepada anggota;

atau

_(b)_ jika salinan itu diedarkan kepada anggota pada hari yang

berlainan, hari yang pertama bagi hari-hari itu.

**Cara ketetapan bertulis diedarkan**

**300. (1) Suatu ketetapan bertulis hendaklah diedarkan dalam**
salinan cetak atau bentuk elektronik.


-----

_Syarikat_ 321

(2) Melainkan jika diperuntukkan selainnya dalam perlembagaan,
suatu ketetapan bertulis—

_(a)_ yang diedarkan dalam salinan cetak hendaklah dihantar

kepada mana-mana anggota sama ada dengan sendiri
atau melalui pos ke alamat yang diberikan oleh anggota
itu kepada syarikat bagi maksud itu; atau

_(b)_ yang diedarkan dalam bentuk elektronik hendaklah dihantar

ke alamat elektronik yang diberikan oleh anggota itu
kepada syarikat bagi maksud itu.

**Pengedaran ketetapan bertulis yang dicadangkan oleh pengarah**

**301. (1) Jika Lembaga mencadangkan suatu ketetapan bertulis,**
syarikat hendaklah mengedarkan salinan ketetapan bertulis itu
kepada tiap-tiap anggota yang layak pada masa yang sama, setakat
yang boleh dilaksanakan mengikut cara yang dinyatakan di bawah
seksyen 300.

(2) Salinan ketetapan bertulis hendaklah disertakan dengan
suatu pernyataan yang memaklumkan anggota mengenai—

_(a)_ tatacara bagi menandakan persetujuan atau selainnya bagi

ketetapan itu; dan

_(b)_ tarikh ketetapan itu hendaklah luput jika ketetapan bertulis

itu tidak diluluskan.

(3) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit.

(4) Kesahan ketetapan itu, jika diluluskan, tidak terjejas kerana
tidak mematuhi seksyen ini.

**Kuasa anggota untuk menghendaki pengedaran ketetapan**
**bertulis**

**302. (1) Mana-mana anggota syarikat persendirian yang**
mempunyai sejumlah lima peratus, atau apa-apa peratusan yang
lebih rendah sebagaimana yang dinyatakan dalam perlembagaan,
daripada jumlah hak mengundi semua anggota yang layak boleh
menghendaki syarikat itu mengedarkan suatu ketetapan yang boleh
diusulkan dengan sewajarnya sebagai suatu ketetapan bertulis.


-----

322 _Rang Undang-Undang_

(2) Mana-mana ketetapan boleh diusulkan dengan sewajarnya
sebagai suatu ketetapan bertulis melainkan jika ketetapan itu—

_(a)_ jika diluluskan, akan menjadi tidak berkesan sama ada

oleh sebab ketidakselarasan dengan mana-mana undangundang bertulis atau dengan perlembagaan;

_(b)_ memfitnah mana-mana orang;

_(c)_ remeh atau menyusahkan; atau

_(d)_ jika diluluskan, akan menjejaskan kepentingan syarikat.

(3) Jika seseorang anggota menghendaki syarikat untuk
mengedarkan suatu ketetapan bertulis, anggota itu boleh menghendaki
syarikat itu untuk mengedarkan bersama-sama dengan ketetapan
bertulis itu suatu pernyataan yang tidak lebih daripada satu ribu
perkataan mengenai hal perkara ketetapan bertulis itu.

(4) Suatu syarikat dikehendaki untuk mengedarkan ketetapan
bertulis dan apa-apa pernyataan iringan apabila syarikat menerima
suatu permintaan untuk berbuat demikian daripada mana-mana
anggota yang mewakili tidak kurang daripada lima peratus atau
apa-apa peratusan yang lebih rendah sebagaimana yang dinyatakan
dalam perlembagaan daripada jumlah hak mengundi semua anggota
yang berhak untuk mengundi mengenai ketetapan itu.

(5) Permintaan di bawah subseksyen (1) hendaklah—

_(a)_ dalam salinan cetak atau dalam bentuk elektronik;

_(b)_ menyatakan ketetapan itu dan menyediakan apa-apa

pernyataan iringan; dan

_(c)_ ditandatangani atau disahkan oleh anggota yang membuatnya.

**Pengedaran ketetapan bertulis yang dicadangkan oleh anggota**

**303. (1) Jika suatu syarikat menerima permintaan yang dibuat**
di bawah subseksyen 302(1) untuk mengedarkan suatu ketetapan,
pengarah itu hendaklah mengedarkan kepada tiap-tiap anggota
yang layak dalam salinan cetak atau dalam bentuk elektronik—

_(a)_ suatu salinan ketetapan itu; dan

_(b)_ suatu salinan apa-apa pernyataan iringan.


-----

_Syarikat_ 323

(2) Pengarah hendaklah mengedarkan salinan ketetapan bertulis
itu dan apa-apa pernyataan iringan pada waktu yang sama, setakat
yang semunasabahnya praktik kepada semua anggota yang layak
dalam salinan cetak atau dalam bentuk elektronik.

(3) Pengarah hendaklah menghantar salinan, atau jika salinan
dihantar kepada anggota pada hari yang berlainan, yang pertama
daripada salinan itu, tidak lebih daripada dua puluh satu hari dari
salinan itu menjadi tertakluk kepada kehendak di bawah seksyen
302 untuk mengedarkan ketetapan itu.

(4) Salinan ketetapan itu hendaklah disertakan dengan suatu
pernyataan tentang—

_(a)_ tatacara untuk menandakan persetujuan atau selainnya

bagi ketetapan itu; dan

_(b)_ tarikh yang ketetapan itu hendaklah luput jika ketetapan

itu tidak diluluskan.

(5) Kesahan ketetapan itu, jika diluluskan, tidak terjejas kerana
tidak mematuhi seksyen ini.

(6) Jika pengarah gagal mengedarkan suatu ketetapan bertulis,
mana-mana anggota yang meminta ketetapan bertulis di bawah
seksyen 302 boleh mengedarkan ketetapan itu.

(7) Apa-apa perbelanjaan yang munasabah yang ditanggung
oleh anggota yang mengedarkan ketetapan itu atas sebab pengarah
tidak mengedarkan ketetapan bertulis itu hendaklah dibayar ganti
oleh syarikat.

(8) Apa-apa jumlah wang yang dibayar ganti sedemikian hendaklah
dipegang simpan oleh syarikat daripada apa-apa jumlah wang yang
kena dibayar atau menjadi kena dibayar oleh pengarah melalui fi
atau saraan lain berkenaan dengan perkhidmatan pengarah yang
melakukan keingkaran.

**Perbelanjaan bagi pengedaran**

**304. Melainkan jika syarikat menetapkan selainnya—**

_(a)_ perbelanjaan syarikat dalam mematuhi seksyen 303

hendaklah dibayar oleh anggota yang meminta pengedaran
pernyataan itu; dan


-----

324 _Rang Undang-Undang_

_(b)_ syarikat itu tidak terikat untuk mematuhi seksyen 303

melainkan jika disimpan dengan atau diberikan kepada
syarikat itu, tidak lewat daripada satu minggu sebelum
mesyuarat, suatu jumlah wang yang semunasabahnya
mencukupi untuk memenuhi perbelanjaannya untuk
berbuat sedemikian.

**Permohonan untuk tidak mengedarkan ketetapan bertulis**
**anggota**

**305. (1) Suatu syarikat tidak dikehendaki untuk mengedarkan**
ketetapan bertulis anggota di bawah subseksyen 303(1) jika, atas
permohonan oleh syarikat itu atau seseorang yang menuntut sebagai
terkilan, Mahkamah berpuas hati bahawa hak yang diberikan oleh
seksyen 302 disalahgunakan.

(2) Mahkamah boleh mengarahkan mana-mana anggota yang
meminta pengedaran ketetapan bertulis itu untuk membayar
keseluruhan atau sebahagian daripada kos syarikat bagi permohonan
itu, walaupun anggota itu bukan merupakan suatu pihak kepada
permohonan itu.

**Tatacara bagi menandakan persetujuan terhadap ketetapan**
**bertulis**

**306. (1) Seseorang anggota menandakan persetujuannya terhadap**
suatu ketetapan bertulis yang dicadangkan apabila syarikat menerima
daripadanya suatu dokumen yang disahkan—

_(a)_ yang mengenal pasti ketetapan yang berhubung dengannya;

dan

_(b)_ yang menunjukkan persetujuannya terhadap ketetapan itu.

(2) Dokumen itu hendaklah dihantar kepada syarikat itu dalam
bentuk salinan cetak atau elektronik.

(3) Persetujuan anggota terhadap sesuatu ketetapan bertulis,
setelah ditandakan, tidak boleh dibatalkan.

(4) Suatu ketetapan bertulis hendaklah diluluskan apabila majoriti
yang dikehendaki daripada anggota yang layak menandakan
persetujuan mereka terhadap ketetapan itu.


-----

_Syarikat_ 325

**Tempoh bagi menyetujui ketetapan bertulis**

**307. (1) Melainkan jika diperuntukkan selainnya dalam**
perlembagaan, suatu ketetapan bertulis yang dicadangkan dibuat
di bawah seksyen 302 luput jika ketetapan bertulis itu tidak
diluluskan sebelum berakhirnya tempoh dua puluh lapan hari
bermula dari tarikh pengedaran.

(2) Persetujuan seseorang anggota terhadap suatu ketetapan
bertulis tidak berkuat kuasa jika persetujuan ditandakan selepas
habis tempoh itu.

**Menghantar dokumen yang berhubungan dengan ketetapan**
**bertulis melalui cara elektronik**

**308. Jika suatu syarikat diberikan suatu alamat elektronik dalam**
mana-mana dokumen yang mengandungi atau mengiringi suatu
ketetapan bertulis yang dicadangkan, syarikat itu hendaklah
disifatkan bersetuju bahawa apa-apa dokumen atau maklumat
yang berhubungan dengan ketetapan itu boleh dihantar melalui
cara elektronik ke alamat tersebut, tertakluk kepada apa-apa syarat
atau batasan yang dinyatakan dalam dokumen itu.

Subpenggal 3

_Meluluskan Ketetapan pada Mesyuarat Anggota_

**Ketetapan pada mesyuarat anggota**

**309.** Melainkan jika diperuntukkan selainnya dalam perlembagaan,

suatu ketetapan hendaklah diluluskan dengan sah pada mesyuarat
anggota jika—

_(a)_ notis mesyuarat dan ketetapan itu diberikan; dan

_(b)_ mesyuarat itu diadakan dan dijalankan,

mengikut peruntukan Subpenggal ini.


-----

326 _Rang Undang-Undang_

**Kuasa untuk mengadakan mesyuarat anggota**

**310. Suatu mesyuarat anggota boleh diadakan oleh—**

_(a)_ Lembaga; atau

_(b)_ oleh mana-mana anggota yang memegang sekurang
kurangnya sepuluh peratus modal syer dikeluarkan syarikat
atau apa-apa peratusan yang lebih rendah sebagaimana
yang dinyatakan dalam perlembagaan atau jika syarikat
tidak mempunyai modal syer, oleh sekurang-kurangnya
lima peratus daripada bilangan anggota itu.

**Kuasa untuk menghendaki pengarah untuk mengadakan**
**mesyuarat anggota**

**311. (1) Anggota suatu syarikat boleh menghendaki pengarah**
untuk mengadakan mesyuarat anggota bagi syarikat itu.

(2) Suatu rekuisisi di bawah subseksyen (1)—

_(a)_ hendaklah dalam bentuk salinan cetak atau elektronik;

_(b)_ hendaklah menyatakan jenis am urusan yang hendak

diperkatakan dalam mesyuarat itu;

_(c)_ boleh termasuk teks ketetapan yang boleh diusulkan dan

yang dicadangkan untuk diusulkan pada mesyuarat itu;
dan

_(d)_ hendaklah ditandatangani atau disahkan oleh orang yang

membuat rekuisisi itu.

(3) Pengarah hendaklah memanggil mesyuarat anggota sebaik
sahaja syarikat menerima rekuisisi untuk berbuat demikian
daripada—

_(a)_ anggota yang mewakili sekurang-kurangnya sepuluh peratus

daripada modal berbayar syarikat yang mempunyai hak
untuk mengundi pada mesyuarat anggota syarikat, tidak
termasuk apa-apa modal berbayar yang dipegang sebagai
syer perbendaharaan; atau


-----

_Syarikat_ 327

_(b)_ dalam hal suatu syarikat yang tidak mempunyai modal

syer, anggota yang mewakili sekurang-kurangnya lima
peratus jumlah hak mengundi bagi semua anggota yang
mempunyai hak mengundi pada mesyuarat anggota.

(4) Walau apa pun subseksyen (3), dalam hal suatu syarikat
persendirian, anggota yang mewakili sekurang-kurangnya lima
peratus modal berbayar syarikat yang mempunyai hak untuk
mengundi pada mesyuarat anggota syarikat itu boleh menghendaki
suatu mesyuarat anggota diadakan jika lebih daripada dua belas
bulan berlalu selepas berakhirnya mesyuarat anggota yang
terakhir diadakan menurut suatu rekuisisi di bawah seksyen ini
dan ketetapan yang dicadangkan itu bukan fitnah, menyusahkan
atau remeh.

(5) Suatu ketetapan boleh diusulkan dengan sewajarnya dalam
mesyuarat melainkan jika ketetapan itu—

_(a)_ jika diluluskan, akan menjadi tidak berkesan sama ada

disebabkan ketidakselarasan dengan mana-mana undangundang bertulis atau perlembagaan;

_(b)_ memfitnah mana-mana orang;

_(c)_ remeh atau menyusahkan; atau

_(d)_ jika diluluskan, akan menjejaskan kepentingan syarikat.

(6) Bagi maksud subseksyen (3) dan (4), hak untuk mengundi
hendaklah ditentukan pada tarikh rekuisisi itu disimpan dengan
syarikat.

**Kewajipan pengarah untuk memanggil mesyuarat yang**
**dikehendaki oleh anggota**

**312. (1) Berhubung dengan seksyen 311, pengarah hendaklah—**

_(a)_ memanggil mesyuarat dalam masa empat belas hari dari

tarikh rekuisisi itu; dan

_(b)_ mengadakan mesyuarat pada suatu tarikh yang tidak lebih

daripada dua puluh lapan hari selepas tarikh notis untuk
mengadakan mesyuarat.


-----

328 _Rang Undang-Undang_

(2) Jika permintaan yang diterima oleh syarikat mengenal pasti
ketetapan yang dihasratkan untuk diusulkan dalam mesyuarat,
notis mesyuarat hendaklah memasukkan teks ketetapan itu.

(3) Urusan yang boleh diperkatakan dalam mesyuarat itu
termasuk suatu ketetapan yang baginya notis diberikan mengikut
seksyen ini.

(4) Jika ketetapan itu hendak dicadangkan sebagai suatu ketetapan
khas, pengarah hendaklah dianggap sebagai tidak memanggil
mesyuarat dengan sewajarnya jika pengarah itu tidak memberikan
notis ketetapan yang dikehendaki mengikut subseksyen 316(2).

**Kuasa anggota untuk mengadakan mesyuarat anggota atas**
**perbelanjaan syarikat**

**313. (1) Jika pengarah—**

_(a)_ yang dikehendaki di bawah seksyen 311 untuk memanggil

suatu mesyuarat anggota; dan

_(b)_ tidak berbuat demikian mengikut seksyen 312,

anggota yang meminta mesyuarat itu dipanggil, atau mana-mana
anggota itu yang mewakili lebih daripada setengah jumlah hak
mengundi kesemua anggota yang meminta mesyuarat itu dipanggil,
boleh memanggil suatu mesyuarat anggota.

(2) Jika rekuisisi yang diterima oleh syarikat itu memasukkan
teks suatu ketetapan yang dihasratkan untuk diusulkan dalam
mesyuarat itu, notis mesyuarat hendaklah memasukkan teks
ketetapan itu.

(3) Mesyuarat hendaklah diadakan pada suatu tarikh yang tidak
lebih daripada tiga bulan selepas tarikh pengarah itu menerima
rekuisisi di bawah subseksyen 311(1) untuk memanggil mesyuarat
anggota.

(4) Mesyuarat hendaklah diadakan mengikut cara yang sama,
dengan seberapa hampir yang boleh, sebagaimana mesyuarat yang
diminta supaya diadakan oleh pengarah syarikat itu.


-----

_Syarikat_ 329

(5) Urusan yang boleh diperkatakan dalam mesyuarat itu
termasuk suatu ketetapan yang baginya notis diberikan mengikut
seksyen ini.

(6) Apa-apa perbelanjaan yang munasabah yang ditanggung
oleh anggota yang meminta mesyuarat disebabkan oleh kegagalan
pengarah untuk memanggil mesyuarat hendaklah dibayar ganti
oleh syarikat.

(7) Apa-apa jumlah wang yang dibayar ganti sedemikian
hendaklah dipegang simpan oleh syarikat daripada apa-apa jumlah
wang yang kena dibayar atau menjadi kena dibayar daripada
syarikat melalui fi atau saraan lain berkenaan dengan perkhidmatan
pengarah yang ingkar itu.

**Kuasa Mahkamah untuk mengarahkan mesyuarat**

**314. (1) Seksyen ini terpakai jika atas apa-apa sebab adalah**
tidak boleh dilaksanakan—

_(a)_ untuk memanggil mesyuarat anggota syarikat mengikut

apa-apa cara yang mesyuarat syarikat itu boleh dipanggil;
atau

_(b)_ untuk mengadakan mesyuarat mengikut cara yang ditetapkan

oleh perlembagaan atau Akta ini.

(2) Mahkamah boleh, sama ada dengan usulnya sendiri atau
atas permohonan—

_(a)_ pengarah syarikat;

_(b)_ anggota syarikat yang berhak untuk mengundi dalam

mesyuarat; atau

_(c)_ wakil diri mana-mana anggota itu,

mengarahkan supaya suatu mesyuarat dipanggil, diadakan dan
dijalankan mengikut apa-apa cara yang difikirkan patut oleh
Mahkamah.


-----

330 _Rang Undang-Undang_

(3) Jika perintah itu dibuat, Mahkamah boleh memberikan
apa-apa arahan sampingan atau berbangkit sebagaimana yang
difikirkannya suai manfaat.

(4) Arahan itu boleh memasukkan suatu arahan bahawa seorang
anggota syarikat yang hadir sendiri atau melalui proksi pada
mesyuarat itu disifatkan membentuk suatu kuorum.

(5) Suatu mesyuarat yang dipanggil, diadakan dan dijalankan
mengikut suatu perintah di bawah seksyen ini hendaklah disifatkan
bagi segala maksud sebagai suatu mesyuarat syarikat yang dipanggil,
diadakan dan dijalankan dengan sewajarnya.

**Ketetapan yang diluluskan dalam mesyuarat yang ditangguhkan**

**315. Jika sesuatu ketetapan diluluskan dalam suatu mesyuarat**
syarikat atau mesyuarat pemegang mana-mana kelas syer yang
ditangguhkan, ketetapan itu hendaklah, bagi segala maksud, dikira
sebagai diluluskan pada tarikh yang ketetapan itu pada hakikatnya
telah diluluskan.

Subpenggal 4

_Notis Mesyuarat_

**Notis dikehendaki bagi mesyuarat anggota**

**316. (1) Mesyuarat anggota suatu syarikat persendirian, selain**
mesyuarat untuk meluluskan suatu ketetapan khas, hendaklah
dipanggil melalui notis sekurang-kurangnya empat belas hari
atau apa-apa tempoh yang lebih lama yang dinyatakan dalam
perlembagaannya.

(2) Mesyuarat anggota suatu syarikat awam hendaklah dipanggil
melalui notis—

_(a)_ dalam hal suatu mesyuarat agung tahunan, sekurang
kurangnya dua puluh satu hari atau apa-apa tempoh yang
lebih lama yang dinyatakan dalam perlembagaannya; dan

_(b)_ dalam apa-apa hal lain, sekurang-kurangnya empat belas

hari atau apa-apa tempoh yang lebih lama yang dinyatakan
dalam perlembagaannya.


-----

_Syarikat_ 331

(3) Suatu mesyuarat agung tahunan boleh dipanggil melalui
notis yang lebih singkat daripada tempoh yang disebut dalam
subseksyen (2) jika dipersetujui sedemikian oleh kesemua anggota
yang berhak untuk hadir dan mengundi dalam mesyuarat itu.

(4) Suatu mesyuarat anggota selain mesyuarat agung tahunan
boleh dipanggil melalui suatu notis yang lebih singkat daripada
tempoh yang disebut dalam subseksyen (1) atau (2) jika dipersetujui
sedemikian oleh majoriti daripada bilangan anggota yang berhak
untuk hadir dan mengundi pada mesyuarat, yang merupakan
majoriti yang—

_(a)_ bersama memegang tidak kurang daripada peratus yang

dikehendaki yang diperlukan dalam bilangan syer yang
memberi hak untuk hadir dan mengundi pada mesyuarat,
tidak termasuk apa-apa syer dalam syarikat yang dipegang
sebagai syer perbendaharaan; atau

_(b)_ dalam hal suatu syarikat yang tidak mempunyai modal

syer, bersama mewakili tidak kurang daripada peratus
yang dikehendaki jumlah keseluruhan hak mengundi
kesemua anggota pada mesyuarat itu.

(5) Peratusan yang diperlukan adalah—

_(a)_ dalam hal suatu syarikat persendirian, sembilan puluh

peratus atau apa-apa peratusan yang lebih tinggi, tidak
melebihi sembilan puluh lima peratus sebagaimana yang
dinyatakan dalam perlembagaan; atau

_(b)_ dalam hal suatu syarikat awam, sembilan puluh lima

peratus.

(6) Apa-apa peninggalan yang tidak disengajakan dalam
memberikan notis mesyuarat kepada, atau kegagalan dalam menerima
notis mesyuarat oleh, mana-mana anggota tidak menidaksahkan
prosiding dalam mesyuarat itu.

**Kandungan notis mesyuarat anggota**

**317. (1) Notis sesuatu mesyuarat anggota bagi suatu syarikat**
hendaklah menyatakan—

_(a)_ tempat, tarikh dan masa mesyuarat itu; dan

_(b)_ jenis am urusan mesyuarat itu.


-----

332 _Rang Undang-Undang_

(2) Notis mesyuarat anggota boleh memasukkan teks apa-apa
ketetapan yang dicadangkan dan maklumat lain sebagaimana yang
difikirkan patut oleh pengarah.

**Notis mesyuarat anggota yang ditangguhkan**

**318. Apabila suatu mesyuarat anggota ditangguhkan selama tiga**
puluh hari atau lebih, notis mengenai mesyuarat yang ditangguhkan
itu hendaklah diberikan sebagaimana dalam hal mesyuarat asal.

**Cara notis diberikan**

**319. (1) Notis suatu mesyuarat anggota hendaklah secara bertulis**
dan hendaklah diberikan kepada anggota sama ada—

_(a)_ dalam salinan cetak;

_(b)_ dalam bentuk elektronik; atau

_(c)_ sebahagiannya dalam salinan cetak dan sebahagiannya

dalam bentuk elektronik.

(2) Melainkan jika diperuntukkan selainnya dalam perlembagaan,
suatu notis—

_(a)_ yang diberikan dalam salinan cetak hendaklah dihantar

kepada mana-mana anggota sama ada secara sendiri atau
melalui pos ke alamat yang diberikan oleh anggota itu
kepada syarikat bagi maksud itu; atau

_(b)_ yang diberikan dalam bentuk elektronik hendaklah dihantar

ke alamat elektronik yang diberikan oleh anggota itu
kepada syarikat bagi maksud itu atau dengan menyiarkan
dalam laman sesawang.

**Pemberitahuan tentang** **penyiaran notis mesyuarat dalam**
**laman sesawang**

**320. (1) Notis suatu mesyuarat anggota tidak boleh diberikan**
secara sah oleh syarikat melalui laman sesawang melainkan jika
suatu pemberitahuan mengenai perkara itu diberikan mengikut
seksyen ini.


-----

_Syarikat_ 333

(2) Syarikat hendaklah memberitahu anggota tentang penyiaran
notis dalam laman sesawang dan pemberitahuan itu hendaklah
secara bertulis dan hendaklah diberikan dalam salinan cetak atau
bentuk elektronik yang menyatakan—

_(a)_ bahawa notis adalah mengenai suatu mesyuarat anggota;

_(b)_ tempat, tarikh dan masa mesyuarat itu; dan

_(c)_ dalam hal suatu syarikat awam, sama ada mesyuarat itu

ialah mesyuarat agung tahunan.

(3) Notis hendaklah dijadikan tersedia dalam laman sesawang
sepanjang tempoh itu bermula dari tarikh pemberitahuan yang
disebut dalam subseksyen (2) sehingga mesyuarat itu selesai.

**Orang yang berhak menerima notis mesyuarat anggota**

**321. (1) Notis suatu mesyuarat anggota hendaklah diberikan**
kepada tiap-tiap anggota, pengarah dan juruaudit syarikat.

(2) Sebutan mengenai anggota dalam subseksyen (1) termasuk
mana-mana orang yang berhak terhadap suatu syer berikutan
dengan kematian atau kebankrapan seseorang anggota yang, jika
tidak kerana kematiannya atau kebankrapannya, berhak menerima
notis mesyuarat dan syarikat telah diberitahu tentang kelayakan
orang itu secara bertulis.

**Ketetapan yang menghendaki notis khas**

**322. (1) Jika notis khas dikehendaki bagi suatu ketetapan di bawah**
mana-mana peruntukan Akta ini, ketetapan itu tidak boleh berkuat
kuasa melainkan jika notis tentang niat untuk mengusulkannya
diberikan kepada syarikat sekurang-kurangnya dua puluh lapan
hari sebelum mesyuarat yang dalamnya ketetapan itu diusulkan.

(2) Syarikat tidak dikehendaki untuk memberikan notis tentang
ketetapan yang dicadangkan yang diterima di bawah subseksyen (1)
kepada anggota melainkan jika ketetapan itu boleh diusulkan
dengan sepatutnya dalam mesyuarat anggota yang dikehendaki
di bawah Akta ini.


-----

334 _Rang Undang-Undang_

(3) Syarikat hendaklah, jika praktik, memberikan kepada
anggotanya notis mengenai mana-mana ketetapan itu mengikut
cara yang sama dan pada masa yang sama sebagaimana yang
syarikat itu memberikan notis mesyuarat.

(4) Jika tidak praktik untuk memberikan notis kepada anggotanya
mengikut subseksyen (2), syarikat itu hendaklah memberi anggotanya
notis tentang mana-mana ketetapan itu sekurang-kurangnya empat
belas hari sebelum mesyuarat itu—

_(a)_ dengan mengiklankannya dalam satu surat khabar yang

diedarkan secara meluas di Malaysia dalam bahasa
kebangsaan dan satu surat khabar yang diedarkan secara
meluas di Malaysia dalam bahasa Inggeris; atau

_(b)_ mengikut apa-apa cara lain sebagaimana yang dinyatakan

dalam perlembagaan.

(5) Jika, selepas notis tentang niat untuk mengusulkan ketetapan
itu diberikan kepada syarikat, suatu mesyuarat dipanggil pada suatu
tarikh dua puluh lapan hari atau kurang selepas notis diberikan,
notis itu walaupun tidak diberikan dalam masa yang dikehendaki
oleh seksyen ini disifatkan diberikan dengan sewajarnya.

**Kuasa anggota untuk menghendaki pengedaran pernyataan**

**323. (1) Anggota suatu syarikat awam boleh menghendaki**
syarikat untuk—

_(a)_ mengedarkan suatu pernyataan yang tidak melebihi

satu ribu perkataan berkenaan dengan—

(i) suatu perkara yang disebut dalam ketetapan yang

dicadangkan untuk diperkatakan dalam mesyuarat
itu; atau

(ii) urusan lain yang hendak diperkatakan dalam

mesyuarat itu; atau

_(b)_ memberikan notis ketetapan yang diusulkan dengan

sewajarnya dan dicadangkan untuk diusulkan pada
mesyuarat itu,

kepada anggota syarikat yang berhak menerima notis mesyuarat
anggota.


-----

_Syarikat_ 335

(2) Pengarah dikehendaki untuk mengedarkan pernyataan yang
disebut dalam perenggan (1)(a) atau memberikan notis yang disebut
dalam perenggan (1)(b), mengikut mana-mana yang berkenaan,
apabila syarikat menerima permintaan daripada—

_(a)_ anggota yang mewakili sekurang-kurangnya dua setengah

peratus daripada modal berbayar syarikat yang mempunyai
hak untuk mengundi tidak termasuk apa-apa modal
berbayar yang dipegang sebagai syer perbendaharaan;

_(b)_ sekurang-kurangnya lima puluh anggota yang mempunyai

hak yang berkaitan untuk mengundi dan memegang syer
dalam syarikat yang atasnya telah dibayar sejumlah wang
purata, setiap anggota, sekurang-kurangnya lima ratus
ringgit; atau

_(c)_ dalam hal suatu syarikat yang tidak mempunyai modal

syer, anggota yang mewakili sekurang-kurangnya dua
setengah peratus daripada jumlah hak mengundi kesemua
anggota yang mempunyai hak untuk mengundi.

(3) Permintaan yang dibuat di bawah subseksyen (1) hendaklah—

_(a)_ dalam salinan cetak atau bentuk elektronik;

_(b)_ disertakan dengan pernyataan yang hendak diedarkan;

_(c)_ ditandatangani atau disahkan oleh orang yang membuatnya;

dan

_(d)_ diterima oleh syarikat—

(i) dalam hal permintaan yang menghendaki notis

ketetapan, sekurang-kurangnya dua puluh lapan
hari sebelum mesyuarat; atau

(ii) dalam hal apa-apa pernyataan lain, sekurang
kurangnya tujuh hari sebelum mesyuarat.

(4) Melainkan jika syarikat menetapkan selainnya—

_(a)_ perbelanjaan syarikat dalam mematuhi subseksyen (2)

hendaklah dibayar oleh anggota yang meminta pengedaran
pernyataan itu; dan


-----

336 _Rang Undang-Undang_

_(b)_ syarikat tidak terikat untuk mematuhi subseksyen (2)

melainkan jika didepositkan dengan syarikat atau diberikan
kepada syarikat, tidak lewat daripada satu minggu sebelum
mesyuarat itu, suatu jumlah wang yang semunasabahnya
mencukupi untuk menanggung perbelanjaan syarikat
untuk berbuat demikian.

(5) Bagi maksud subseksyen (2), hak untuk mengundi hendaklah
ditentukan pada tarikh yang permintaan itu disimpan dengan
syarikat.

(6) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi dua puluh ribu ringgit.

**Kewajipan pengarah untuk mengedarkan pernyataan anggota**

**324. (1) Tertakluk kepada seksyen 308 dan 326, pengarah**
syarikat awam yang dikehendaki mengedarkan pernyataan di bawah
seksyen 323 hendaklah menghantar suatu salinan pernyataan
itu kepada setiap anggota syarikat yang berhak menerima notis
mesyuarat—

_(a)_ mengikut cara yang sama seperti notis mesyuarat; dan

_(b)_ pada masa yang sama sebagaimana yang, atau dengan

secepat yang semunasabahnya dilaksanakan selepas,
pengarah itu memberikan notis mesyuarat.

(2) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi dua puluh ribu ringgit.

**Kuasa Mahkamah untuk memerintahkan tiada pengedaran**
**pernyataan anggota**

**325. (1) Suatu syarikat tidak dikehendaki untuk mengedarkan**
pernyataan anggota di bawah seksyen 324 jika, atas permohonan
syarikat atau mana-mana orang yang mendakwa terkilan, Mahkamah
berpuas hati bahawa hak yang diberikan oleh seksyen 323
disalahgunakan untuk mendapatkan publisiti yang tidak perlu atau
perkara itu bersifat memfitnah, remeh atau menyusahkan atau jika
pengedaran itu bukan demi kepentingan terbaik syarikat.


-----

_Syarikat_ 337

(2) Mahkamah boleh mengarahkan kos syarikat atas permohonan
syarikat itu dibayar dengan sepenuhnya, atau sebahagiannya
oleh peminta, walau apa pun peminta itu bukan pihak kepada
permohonan itu.

**Menghantar dokumen yang berhubungan dengan mesyuarat**
**secara elektronik**

**326. Jika suatu syarikat memberikan alamat elektronik dalam notis**
memanggil mesyuarat, syarikat itu hendaklah disifatkan bersetuju
bahawa apa-apa dokumen atau maklumat yang berhubungan dengan
prosiding dalam mesyuarat termasuklah pelantikan dan penamatan
proksi boleh dihantar secara elektronik ke alamat itu, tertakluk
kepada apa-apa syarat atau batasan yang dinyatakan dalam notis
itu.

Subpenggal 5

_Tatacara dalam Mesyuarat_

**Mesyuarat anggota di dua tempat atau lebih**

**327. (1) Tertakluk kepada perlembagaan, sesuatu syarikat boleh**
mengadakan mesyuarat anggota di lebih daripada satu tempat dengan
menggunakan apa-apa teknologi atau kaedah yang membolehkan
anggota syarikat itu mengambil bahagian dan menjalankan hak
mereka untuk bercakap dan mengundi dalam mesyuarat itu.

(2) Tempat utama mesyuarat hendaklah di Malaysia dan pengerusi
hendaklah hadir di tempat utama mesyuarat itu.

**Kuorum dalam mesyuarat**

**328. (1) Dalam hal sesuatu syarikat yang mempunyai hanya**
seorang anggota, seorang anggota yang menghadiri mesyuarat
dengan sendiri hendaklah menjadi suatu kuorum.

(2) Dalam apa-apa hal lain, dua anggota yang hadir dengan
sendiri di mesyuarat atau melalui proksi hendaklah menjadi suatu
kuorum melainkan jika bilangan yang lebih tinggi dinyatakan
dalam perlembagaan.


-----

338 _Rang Undang-Undang_

(3) Bagi maksud membentuk suatu kuorum—

_(a)_ seorang wakil atau lebih yang dilantik oleh suatu perbadanan

hendaklah dikira sebagai seorang anggota; atau

_(b)_ seorang proksi atau lebih yang dilantik oleh seseorang

hendaklah dikira sebagai seorang anggota.

(4) Tiada urusan boleh dijalankan dalam mana-mana mesyuarat
anggota melainkan jika suatu kuorum hadir pada masa mesyuarat
itu memulakan urusan.

(5) Melainkan jika diperuntukkan selainnya dalam perlembagaan,
jika dalam masa setengah jam dari masa yang ditetapkan bagi
mesyuarat, suatu kuorum tidak hadir, mesyuarat itu—

_(a)_ jika diadakan atas rekuisisi anggota, hendaklah dibubarkan;

atau

_(b)_ dalam apa-apa hal lain, hendaklah ditangguhkan ke hari

yang sama pada minggu hadapan pada masa dan di
tempat yang sama, atau kepada mana-mana hari lain
dan pada bila-bila masa dan di mana-mana tempat lain
sebagaimana yang ditentukan oleh pengarah.

**Pengerusi mesyuarat anggota**

**329. (1) Tertakluk kepada mana-mana peruntukan perlembagaan**
yang menyatakan siapa hendaklah menjadi pengerusi, pengerusi
Lembaga, jika ada, hendaklah mempengerusikan tiap-tiap mesyuarat
agung syarikat sebagai pengerusi.

(2) Jika tiada pengerusi sedemikian, atau jika pengerusi tidak
hadir dalam masa lima belas minit selepas masa yang ditetapkan
untuk mengadakan mesyuarat atau enggan bertindak, anggota
yang hadir hendaklah memilih salah seorang daripada anggotanya
sebagai pengerusi mesyuarat.

**Pengisytiharan oleh pengerusi mengenai undi secara mengangkat**
**tangan**

**330. (1) Dalam mana-mana mesyuarat anggota, suatu ketetapan**
yang dikemukakan untuk undian mesyuarat hendaklah diputuskan
secara mengangkat tangan melainkan jika sebelum atau pada


-----

_Syarikat_ 339

pengisytiharan keputusan bagi undi secara mengangkat tangan,
suatu pengundian diminta—

_(a)_ oleh pengerusi;

_(b)_ oleh sekurang-kurangnya tiga anggota yang hadir dengan

sendiri atau melalui proksi;

_(c)_ oleh mana-mana anggota yang hadir dengan sendiri atau

melalui proksi dan mewakili tidak kurang daripada
sepuluh peratus daripada jumlah hak mengundi bagi
semua anggota yang mempunyai hak untuk mengundi
dalam mesyuarat; atau

_(d)_ oleh seseorang anggota yang memegang syer dalam

syarikat yang memberikan hak untuk mengundi dalam
mesyuarat yang merupakan syer yang ke atasnya suatu
amaun agregat telah dibayar bersamaan dengan tidak
kurang daripada sepuluh peratus daripada jumlah syer
berbayar yang memberikan hak itu.

(2) Mengenai undi ke atas sesuatu ketetapan dalam mesyuarat
undi secara mengangkat tangan, suatu pengisytiharan oleh pengerusi
bahawa ketetapan itu telah diluluskan dengan sebulat suara atau
dengan majoriti tertentu atau ditolak, dan suatu catatan mengenai
perkara itu dalam minit prosiding hendaklah menjadi keterangan
muktamad mengenai fakta itu tanpa membuktikan bilangan atau
bahagian daripada undi yang direkodkan yang memihak kepada
atau menentang ketetapan itu.

(3) Suatu catatan berkenaan dengan suatu pengisytiharan dalam
minit mesyuarat yang direkodkan mengikut seksyen 343 menjadi
keterangan muktamad mengenai fakta itu.

(4) Seksyen ini tidak mempunyai kesan jika suatu pengundian
diminta berkenaan dengan ketetapan itu, dan permintaan itu tidak
ditarik balik kemudiannya.

**Hak untuk meminta pengundian**

**331. Suatu peruntukan perlembagaan hendaklah terbatal setakat**
yang peruntukan itu mempunyai kesan—

_(a)_ mengecualikan hak untuk meminta pengundian pada

mesyuarat agung mengenai apa-apa persoalan atau
perkara selain pemilihan pengerusi mesyuarat itu atau
penangguhan mesyuarat itu;


-----

340 _Rang Undang-Undang_

_(b)_ menjadikan tidak berkesan suatu permintaan untuk

pengundian mengenai apa-apa persoalan atau perkara
selain pemilihan pengerusi mesyuarat atau penangguhan
mesyuarat yang dibuat—

(i) oleh tidak kurang daripada lima anggota yang

mempunyai hak untuk mengundi atas ketetapan;

(ii) oleh seorang anggota atau anggota-anggota yang

mewakili tidak kurang daripada sepuluh peratus
daripada jumlah hak mengundi bagi kesemua
anggota yang mempunyai hak untuk mengundi atas
ketetapan, tidak termasuk apa-apa hak mengundi
yang terikat pada apa-apa syer dalam syarikat
yang dipegang sebagai syer perbendaharaan; atau

(iii) oleh seorang anggota atau anggota yang memegang

syer dalam syarikat yang memberikan hak untuk
mengundi atas ketetapan, yang merupakan syer
yang atasnya suatu jumlah agregat telah dibayar
bersamaan dengan tidak kurang daripada sepuluh
peratus daripada jumlah wang yang dibayar atas
semua syer yang memberikan hak itu, tidak
termasuk syer dalam syarikat yang memberikan
hak untuk mengundi atas ketetapan yang dipegang
sebagai syer perbendaharaan.

**Mengundi semasa pengundian**

**332. (1) Mengenai pengundian yang dijalankan dalam mesyuarat**
anggota suatu syarikat, seorang anggota yang berhak kepada lebih
daripada satu undi tidak perlu, jika dia mengundi, menggunakan
semua undinya atau membuang semua undi yang digunakannya
mengikut cara yang sama.

(2) Jika suatu pengundian diminta dengan sewajarnya, pengundian
itu hendaklah dijalankan sama ada dengan serta-merta atau selepas
suatu jarak waktu atau penangguhan atau selainnya sebagaimana
yang diarahkan oleh pengerusi, dan keputusan undi itu hendaklah
menjadi ketetapan mesyuarat di mana pengundian diminta, tetapi


-----

_Syarikat_ 341

pengundian yang diminta bagi pemilihan pengerusi atau bagi
persoalan mengenai penangguhan hendaklah dijalankan dengan
serta-merta.

**Wakil perbadanan dalam mesyuarat anggota**

**333. (1) Jika suatu perbadanan merupakan anggota suatu syarikat,**
perbadanan itu boleh melalui ketetapan Lembaganya atau badan
pentadbiran lain membenarkan seorang atau orang untuk bertindak
sebagai wakilnya atau wakil dalam mana-mana mesyuarat anggota
syarikat itu.

(2) Jika perbadanan memberi kuasa kepada hanya seorang,
orang itu adalah berhak untuk menjalankan kuasa yang sama
bagi pihak perbadanan sebagaimana yang boleh dijalankan oleh
perbadanan sekiranya orang itu merupakan anggota perseorangan
syarikat itu.

(3) Jika perbadanan memberi kuasa kepada lebih daripada
seorang sebagai wakilnya, tiap-tiap seorang daripada wakil itu
berhak untuk menjalankan kuasa yang sama bagi pihak perbadanan
sebagaimana yang boleh dijalankan oleh perbadanan jika tiaptiap seorang daripada wakil itu merupakan anggota perseorangan
syarikat itu.

(4) Jika perbadanan memberi kuasa kepada lebih daripada
seorang dan lebih daripada seorang wakil yang berupa sebagai
menjalankan kuasa di bawah subseksyen (3)—

_(a)_ jika wakil itu berupa sebagai menjalankan kuasa mengikut

cara yang sama, kuasa itu dianggap sebagai dijalankan
mengikut cara itu; atau

_(b)_ jika wakil itu tidak berupa sebagai menjalankan kuasa

mengikut cara yang sama, kuasa itu dianggap sebagai
tidak dijalankan.

(5) Suatu perakuan kuasa oleh perbadanan hendaklah menjadi
keterangan _prima facie mengenai pelantikan atau mengenai_
pembatalan pelantikan, mengikut mana-mana yang berkenaan,
wakil di bawah seksyen ini.


-----

342 _Rang Undang-Undang_

Subpenggal 6

_Proksi_

**Pelantikan proksi**

**334. (1) Seorang anggota syarikat adalah berhak untuk melantik**
orang lain sebagai proksinya untuk menjalankan segala atau
mana-mana haknya untuk hadir, mengambil bahagian, bercakap
dan mengundi dalam suatu mesyuarat anggota syarikat.

(2) Dalam hal syarikat yang mempunyai modal syer, seorang
anggota boleh melantik lebih daripada seorang proksi berhubung
dengan suatu mesyuarat, dengan syarat bahawa anggota itu
menyatakan kadar pemegangan syer anggota itu yang diwakili
oleh setiap proksi.

(3) Surat cara yang melantik seorang proksi dan surat kuasa
wakil atau kuasa lain, jika ada, yang di bawahnya surat cara
itu ditandatangani atau suatu salinan yang diperakui oleh
penyaksi awam bagi kuasa atau kuasa itu hendaklah didepositkan
di pejabat berdaftar syarikat, atau di mana-mana tempat lain
dalam Malaysia sebagaimana yang dinyatakan bagi maksud itu
dalam notis mengadakan mesyuarat, tidak kurang daripada empat
puluh lapan jam sebelum masa untuk mengadakan mesyuarat atau
mesyuarat yang ditangguhkan di mana orang yang dinamakan
dalam surat cara itu bercadang untuk mengundi, atau, dalam hal
sesuatu pengundian, tidak kurang daripada dua puluh empat jam
sebelum masa yang ditetapkan bagi menjalankan pengundian
itu, dan keingkaran surat cara proksi itu tidak boleh dianggap
sebagai sah.

**Notis mengenai mesyuarat anggota mengandungi pernyataan**
**hak untuk melantik proksi**

**335. (1) Dalam tiap-tiap notis yang memanggil mesyuarat**
anggota sesuatu syarikat, hendaklah terdapat dengan jelas, suatu
pernyataan yang memaklumkan anggota tentang haknya di bawah
seksyen 334, yang jika gagal tiap-tiap pegawai yang melanggar
seksyen ini melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit.


-----

_Syarikat_ 343

(2) Mana-mana orang yang memberi kuasa atau membenarkan
suatu pelawaan untuk melantik sebagai proksi seseorang atau
seorang daripada bilangan orang yang dinyatakan dalam pelawaan
itu yang dikeluarkan atas perbelanjaan syarikat kepada hanya
beberapa anggota yang berhak dihantarkan notis mesyuarat dan
mengundi dalam mesyuarat itu melalui proksi, melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit.

(3) Prosiding mesyuarat tidak menjadi tidak sah walau apa pun
ketidakpatuhan seksyen ini.

**Proksi sebagai pengerusi bagi mesyuarat anggota**

**336. Melainkan jika dilarang dalam perlembagaan, seseorang**
proksi boleh dipilih sebagai pengerusi bagi suatu mesyuarat anggota
melalui ketetapan syarikat yang diluluskan dalam mesyuarat itu.

**Hak proksi untuk meminta pengundian**

**337. (1) Pelantikan seorang proksi untuk mengundi mengenai**
suatu perkara dalam mesyuarat syarikat, memberi kuasa kepada
proksi itu untuk meminta, atau menyertai dalam permintaan, suatu
pengundian mengenai perkara itu.

(2) Dalam pemakaian perenggan 331(b), suatu permintaan oleh
proksi dikira—

_(a)_ bagi maksud subperenggan (b)(i), sebagai suatu permintaan

oleh anggota;

_(b)_ bagi maksud subperenggan (b)(ii), sebagai suatu permintaan

oleh anggota yang mewakili hak mengundi yang proksi
itu diberi kuasa untuk menjalankannya; atau

_(c)_ bagi maksud subperenggan (b)(iii), sebagai suatu permintaan

oleh anggota yang memegang syer yang kepadanya hak
itu terikat.


-----

344 _Rang Undang-Undang_

**Penamatan kuasa seseorang untuk bertindak sebagai proksi**

**338. (1) Melainkan jika syarikat menerima notis penamatan**
sebelum bermulanya mesyuarat anggota atau mesyuarat anggota
yang ditangguhkan, penamatan kuasa seseorang untuk bertindak
sebagai proksi tidak menjejaskan—

_(a)_ pembentukan kuorum dalam mesyuarat;

_(b)_ kesahan apa-apa pun yang dilakukan oleh orang itu sebagai

pengerusi suatu mesyuarat;

_(c)_ kesahan pengundian yang diminta oleh orang itu dalam

suatu mesyuarat; atau

_(d)_ kesahan undian yang dijalankan oleh orang itu dalam

suatu mesyuarat.

(2) Jika perlembagaan menghendaki atau membenarkan anggota
untuk memberikan notis penamatan dalam subseksyen (1) kepada
seseorang selain syarikat, sebutan mengenai syarikat yang menerima
notis itu hendaklah dianggap sebagai orang yang menerima notis
itu.

(3) Walau apa pun subseksyen (1), perlembagaan boleh
menghendaki supaya notis penamatan bagi kuasa proksi diterima
oleh syarikat pada masa yang lebih awal daripada yang dinyatakan
dalam subseksyen (1).

(4) Mana-mana peruntukan perlembagaan adalah terbatal setakat
yang peruntukan itu mempunyai kesan yang menghendaki supaya
notis penamatan diterima oleh syarikat atau orang lain lebih awal
daripada empat puluh lapan jam sebelum masa untuk mengadakan
mesyuarat atau mesyuarat yang ditangguhkan.

Subpenggal 7

_Mesyuarat Kelas_

**Pemakaian bagi kelas mesyuarat**

**339. (1) Peruntukan Subpenggal 5 Penggal ini berhubung dengan**
mesyuarat hendaklah terpakai bagi mesyuarat pemegang suatu
kelas syer dan kelas anggota tertakluk kepada ubah suaian yang
dinyatakan dalam Subpenggal ini.


-----

_Syarikat_ 345

(2) Seksyen 328 dan 330 tidak terpakai berhubung dengan
mesyuarat pemegang suatu kelas syer dan kelas anggota yang
berkaitan dengan suatu mesyuarat berkenaan dengan pengubahan
hak yang terikat pada kelas syer dan kelas anggota.

(3) Kuorum bagi mesyuarat pengubahan hak kelas berkenaan
dengan pemegang suatu kelas syer adalah—

_(a)_ bagi mesyuarat selain mesyuarat yang ditangguhkan, dua

orang hadir yang memegang sekurang-kurangnya satu
per tiga daripada bilangan syer yang dikeluarkan bagi
kelas itu, tidak termasuk mana-mana syer kelas itu yang
dipegang sebagai syer perbendaharaan; dan

_(b)_ bagi mesyuarat yang ditangguhkan, seorang hadir yang

memegang syer kelas itu melainkan jika diperuntukkan
selainnya dalam perlembagaan.

(4) Kuorum bagi mesyuarat pengubahan hak kelas berkenaan
dengan pemegang suatu kelas anggota adalah—

_(a)_ bagi mesyuarat selain mesyuarat yang ditangguhkan, dua

anggota kelas yang hadir, dengan sendiri atau melalui
proksi, yang bersama-sama mewakili sekurang-kurangnya
satu per tiga daripada hak mengundi kelas itu; dan

_(b)_ bagi mesyuarat yang ditangguhkan, seorang anggota kelas

yang hadir, dengan sendiri atau melalui proksi, melainkan
jika diperuntukkan selainnya dalam perlembagaan.

(5) Bagi maksud subseksyen (3), jika seseorang diwakili oleh
seorang proksi atau proksi-proksi, orang itu dianggap sebagai
memegang hanya syer yang berkenaan dengannya seorang proksi
atau proksi-proksi itu diberi kuasa untuk menjalankan hak mengundi.

(6) Bagi maksud seksyen ini—

_(a)_ apa-apa pindaan peruntukan yang terkandung dalam

perlembagaan bagi pengubahan hak yang terikat pada suatu
kelas syer atau hak suatu kelas anggota, atau pemasukan
mana-mana peruntukan itu dalam perlembagaan, adalah
dengan sendirinya dianggap sebagai pengubahan hak itu;
dan


-----

346 _Rang Undang-Undang_

_(b)_ sebutan mengenai pengubahan hak yang terikat pada suatu

kelas syer atau suatu kelas anggota termasuk sebutan
mengenai pembatalan hak itu.

(7) Dalam mesyuarat pengubahan hak kelas, mana-mana
pemegang syer kelas itu atau mana-mana anggota yang hadir,
dengan sendiri atau melalui proksi, mengikut mana-mana yang
berkenaan, boleh meminta suatu pengundian.

Subpenggal 8

_Kehendak Tambahan bagi Syarikat Awam_

**Mesyuarat agung tahunan**

**340. (1) Tiap-tiap syarikat awam hendaklah mengadakan suatu**
mesyuarat agung tahunan dalam tiap-tiap tahun kalendar sebagai
tambahan kepada mana-mana mesyuarat lain yang diadakan
sepanjang tempoh itu, untuk menjalankan urusan yang berikut:

_(a)_ pembentangan penyata kewangan teraudit dan laporan

pengarah dan juruaudit;

_(b)_ pemilihan pengarah bagi menggantikan pengarah yang

bersara;

_(c)_ pelantikan dan penetapan fi pengarah;

_(d)_ apa-apa ketetapan atau urusan lain yang baginya notis

diberikan mengikut Akta ini atau perlembagaan.

(2) Bagi maksud subseksyen (1), mesyuarat agung tahunan
hendaklah diadakan—

_(a)_ dalam masa enam bulan dari akhir tahun kewangan

syarikat; dan

_(b)_ tidak lebih daripada lima belas bulan selepas mesyuarat

agung tahunan sebelumnya yang terakhir.


-----

_Syarikat_ 347

(3) Walau apa pun subseksyen (1), suatu syarikat tidak
dikehendaki untuk mengadakan mesyuarat agung tahunan dalam
tahun pemerbadanannya atau dalam tahun yang berikutnya
dengan syarat bahawa syarikat itu mengadakan mesyuarat agung
tahunannya yang pertama dalam masa lapan belas bulan dari
pemerbadanannya.

(4) Syarikat boleh memohon kepada Pendaftar untuk melanjutkan
tempoh yang disebut dalam seksyen ini, dan Pendaftar boleh
melanjutkan tempoh itu sebagaimana yang difikirkannya sesuai,
setelah berpuas hati dengan sebab yang diberikan.

(5) Jika suatu syarikat gagal untuk mengadakan mesyuarat agung
tahunan di bawah seksyen ini, Mahkamah boleh, atas permohonan
mana-mana anggota, mengarahkan supaya suatu mesyuarat agung
dipanggil.

(6) Syarikat dan tiap-tiap pegawai yang melanggar subseksyen (1),
(2) atau (3) melakukan suatu kesalahan dan boleh, apabila
disabitkan, didenda tidak melebihi dua puluh ribu ringgit.

Subpenggal 9

_Rekod mengenai Ketetapan dan Mesyuarat_

**Rekod mengenai ketetapan dan mesyuarat**

**341. (1) Tiap-tiap syarikat hendaklah menyimpan rekod yang**
mengandungi—

_(a)_ semua ketetapan anggota yang diluluskan selain yang

dalam mesyuarat anggota;

_(b)_ minit bagi semua prosiding mesyuarat anggota; dan

_(c)_ butir-butir yang diberikan kepada syarikat mengikut

seksyen 344.

(2) Rekod hendaklah disimpan selama sekurang-kurangnya tujuh
tahun dari tarikh ketetapan, mesyuarat atau keputusan, mengikut
mana-mana yang berkenaan.


-----

348 _Rang Undang-Undang_

(3) Tiap-tiap pegawai yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.

**Pemeriksaan rekod mengenai ketetapan dan mesyuarat**

**342. (1) Rekod yang disebut dalam seksyen 341 yang berhubungan**
dengan tujuh tahun terdahulu hendaklah disimpan dan tersedia
bagi pemeriksaan—

_(a)_ di pejabat berdaftar syarikat; atau

_(b)_ di tempat yang lain yang suatu notis diberikan di bawah

subseksyen (2).

(2) Melainkan jika rekod disimpan pada setiap masa di pejabat
berdaftar, syarikat hendaklah memberikan suatu notis kepada
Pendaftar mengenai tempat di mana rekod disimpan atau pertukaran
tempat dalam masa empat belas hari dari tarikh rekod disimpan
di tempat itu atau pertukaran tempat itu.

(3) Rekod hendaklah dijadikan tersedia bagi pemeriksaan oleh
mana-mana anggota syarikat tanpa bayaran.

(4) Mana-mana anggota berhak untuk diberikan suatu salinan
mana-mana minit yang dinyatakan di bawah seksyen 341
dalam masa empat belas hari selepas anggota itu membuat
permintaan secara bertulis kepada syarikat dengan bayaran tidak
melebihi dua ringgit bagi tiap-tiap satu ratus perkataan.

(5) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit dan, dalam hal suatu
kesalahan yang berterusan, didenda selanjutnya sebanyak lima
ratus ringgit bagi setiap hari selama kesalahan itu berterusan
selepas sabitan.


-----

_Syarikat_ 349

**Rekod sebagai keterangan mengenai ketetapan**

**343. (1) Rekod suatu ketetapan yang diluluskan selain yang**
dalam mesyuarat anggota, jika berupa sebagai ditandatangani oleh
pengarah syarikat atau oleh setiausaha, merupakan keterangan
yang mencukupi tentang kelulusan ketetapan itu.

(2) Jika terdapat rekod tentang ketetapan bertulis bagi suatu
syarikat persendirian, kehendak Akta ini berkenaan dengan ketetapan
yang diluluskan disifatkan dipatuhi melainkan jika dibuktikan
sebaliknya.

(3) Rekod mengenai prosiding sesuatu mesyuarat anggota yang
berupa sebagai ditandatangani oleh pengerusi mesyuarat itu atau
oleh pengerusi mesyuarat anggota yang berikutnya merupakan
keterangan yang mencukupi tentang prosiding dalam mesyuarat
itu.

(4) Jika terdapat rekod mengenai prosiding mesyuarat anggota
suatu syarikat, maka, sehingga dibuktikan sebaliknya—

_(a)_ mesyuarat itu disifatkan telah diadakan dengan sewajarnya;

_(b)_ semua prosiding dalam mesyuarat itu disifatkan telah

berjalan dengan sewajarnya; dan

_(c)_ semua pelantikan dalam mesyuarat itu disifatkan sebagai

sah.

**Butir-butir keputusan yang diberikan oleh anggota tunggal**

**344. (1) Jika anggota tunggal suatu syarikat membuat apa-apa**
keputusan yang—

_(a)_ boleh dibuat oleh syarikat itu dalam mesyuarat anggota;

dan

_(b)_ mempunyai kesan seolah-olah dipersetujui oleh syarikat

itu dalam mesyuarat anggota,

anggota itu hendaklah memberi syarikat itu butir-butir keputusan
itu, melainkan jika keputusan itu dibuat melalui ketetapan bertulis.


-----

350 _Rang Undang-Undang_

(2) Seseorang yang melanggar seksyen ini melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit.

(3) Kegagalan untuk mematuhi seksyen ini tidak menjejaskan
kesahan apa-apa keputusan yang disebut dalam subseksyen (1).

Penggal 6

_Remedi_

**Tafsiran**

**345.** Bagi maksud Penggal ini, “pengadu” ertinya—

_(a)_ anggota suatu syarikat, atau seseorang yang berhak untuk

didaftarkan sebagai anggota suatu syarikat;

_(b)_ bekas anggota suatu syarikat jika permohonan berhubung

dengan hal keadaan yang dalamnya anggota itu terhenti
menjadi seorang anggota;

_(c)_ mana-mana pengarah sesuatu syarikat; atau

_(d)_ Pendaftar, dalam hal sesuatu syarikat yang diisytiharkan

di bawah seksyen 590.

**Remedi dalam hal penindasan**

**346. (1) Mana-mana anggota atau pemegang debentur suatu**
syarikat boleh memohon kepada Mahkamah bagi suatu perintah
di bawah seksyen ini atas alasan—

_(a)_ bahawa hal ehwal syarikat dijalankan atau kuasa pengarah

dijalankan mengikut cara yang menindas seorang atau
lebih anggota atau pemegang debentur termasuklah dirinya
sendiri atau yang tidak mengambil kira kepentingannya
atau mereka sebagai anggota, pemegang syer atau
pemegang debentur syarikat; atau


-----

_Syarikat_ 351

_(b)_ bahawa beberapa tindakan syarikat dilakukan atau diancam

atau bahawa beberapa ketetapan anggota, pemegang
debentur atau mana-mana kelas mereka diluluskan atau
dicadangkan yang mendiskriminasi secara tidak adil
terhadap atau selainnya menjejaskan seorang atau lebih
anggota atau pemegang debentur, termasuklah dirinya
sendiri.

(2) Jika atas permohonan itu Mahkamah berpendapat bahawa
salah satu daripada alasan itu dibuktikan, Mahkamah boleh membuat
apa-apa perintah sebagaimana yang difikirkan sesuai oleh Mahkamah
dengan tujuan untuk menyelesaikan atau meremedi perkara yang
diadukan itu, dan tanpa menjejaskan keluasan subseksyen (1),
perintah itu boleh—

_(a)_ mengarahkan atau melarang apa-apa tindakan atau

membatalkan atau mengubah apa-apa transaksi atau
ketetapan;

_(b)_ mengawal selia penjalanan hal ehwal syarikat pada masa

hadapan;

_(c)_ mengadakan pembelian syer atau debentur syarikat oleh

anggota atau pemegang debentur lain syarikat itu atau
oleh syarikat itu sendiri;

_(d)_ dalam hal pembelian syer oleh syarikat itu, memperuntukkan

pengurangan dengan sewajarnya bagi modal syarikat;
atau

_(e)_ memperuntukkan supaya syarikat itu digulung.

(3) Jika suatu perintah supaya syarikat digulung dibuat
di bawah perenggan (2)(e), peruntukan Akta ini yang berhubungan
dengan penggulungan suatu syarikat hendaklah terpakai seolaholah perintah itu dibuat setelah petisyen dikemukakan dengan
sewajarnya kepada Mahkamah oleh syarikat itu, dengan apa-apa
penyesuaian yang perlu.

(4) Jika suatu perintah di bawah seksyen ini membuat apaapa perubahan dalam atau penambahan kepada mana-mana
perlembagaan, maka, walau apa pun apa-apa jua dalam manamana peruntukan lain Akta ini, tetapi tertakluk kepada perintah
itu, syarikat yang berkaitan tidak mempunyai kuasa tanpa keizinan


-----

352 _Rang Undang-Undang_

Mahkamah untuk membuat apa-apa perubahan atau penambahan
selanjutnya dalam atau kepada perlembagaan yang tidak selaras
dengan perintah itu, tetapi tertakluk kepada peruntukan subseksyen
ini yang terdahulu, perubahan atau penambahan yang dibuat oleh
perintah itu hendaklah mempunyai kesan yang sama seolah-olah
dibuat dengan sewajarnya melalui ketetapan syarikat itu.

(5) Suatu salinan pejabat bagi apa-apa perintah yang dibuat
di bawah seksyen ini hendaklah diserah simpan oleh pemohon
dengan Pendaftar dalam masa empat belas hari dari perintah itu
dibuat.

(6) Pemohon yang melanggar subseksyen (5) melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit dan, dalam hal suatu kesalahan yang berterusan,
didenda selanjutnya sebanyak lima ratus ringgit bagi setiap hari
selama kesalahan itu berterusan selepas sabitan.

**Prosiding terbitan**

**347. (1) Seseorang pengadu boleh, dengan keizinan Mahkamah**
memulakan, mencelah dalam atau membela sesuatu prosiding bagi
pihak syarikat.

(2) Prosiding yang dibawa di bawah seksyen ini hendaklah
dibawa atas nama syarikat.

(3) Hak mana-mana orang untuk membawa, mencelah dalam,
membela atau memberhentikan apa-apa prosiding bagi pihak
sesuatu syarikat mengikut _common law adalah terbatal._

**Keizinan Mahkamah**

**348. (1) Suatu permohonan bagi keizinan Mahkamah di bawah**
seksyen 347 hendaklah dibuat kepada Mahkamah tanpa perlu
memasukkan kehadiran.

(2) Pengadu hendaklah memberikan notis tiga puluh hari secara
bertulis kepada pengarah tentang niatnya untuk memohon keizinan
Mahkamah di bawah seksyen 347.


-----

_Syarikat_ 353

(3) Jika kebenaran diberikan di bawah suatu permohonan
di bawah seksyen 347, pengadu hendaklah memulakan prosiding
di Mahkamah dalam masa tiga puluh hari dari keizinan itu
diberikan.

(4) Dalam memutuskan sama ada keizinan hendak diberikan
atau tidak, Mahkamah hendaklah mengambil kira sama ada—

_(a)_ pengadu bertindak dengan suci hati; dan

_(b)_ ternyata _prima facie adalah demi kepentingan terbaik_

syarikat bahawa permohonan bagi keizinan itu diberikan.

(5) Apa-apa prosiding yang dibawa, dalamnya dicelah atau
dibela di bawah seksyen ini tidak boleh diberhentikan, dikompromi
atau diselesaikan kecuali dengan keizinan Mahkamah.

**Kesan ratifikasi**

**349. Jika anggota sesuatu syarikat, meratifikasi atau meluluskan**
pelakuan hal perkara tindakan—

_(a)_ ratifikasi atau kelulusan itu tidak menghalang mana-mana

orang daripada membawa, mencelah dalam atau membela
prosiding dengan keizinan Mahkamah;

_(b)_ permohonan bagi keizinan atau tindakan yang dibawa

atau dalamnya dicelah tidak boleh digantung atau ditolak
hanya disebabkan ratifikasi atau kelulusan itu; dan

_(c)_ Mahkamah boleh mengambil kira ratifikasi atau kelulusan

itu dalam menentukan perintah yang hendak dibuat.

**Kuasa Mahkamah**

**350. Dalam memberikan keizinan di bawah seksyen ini dan**
seksyen 347 dan 348, Mahkamah boleh membuat apa-apa perintah
lain sebagaimana yang difikirkan sesuai oleh Mahkamah termasuklah
suatu perintah—

_(a)_ yang membenarkan pengadu atau mana-mana orang lain

untuk mengawal penjalanan prosiding;


-----

354 _Rang Undang-Undang_

_(b)_ yang memberikan arahan bagi penjalanan prosiding;

_(c)_ bagi mana-mana orang untuk memberikan bantuan

dan maklumat kepada pengadu, termasuklah untuk
membenarkan pemeriksaan buku syarikat;

_(d)_ yang menghendaki syarikat membayar fi guaman yang

munasabah dan perbelanjaan yang dilakukan oleh pengadu
berkaitan dengan permohonan atau tindakan, atau sementara
menanti kelulusan diberikan atau sementara menanti
apa-apa injunksi diberikan oleh Mahkamah yang mendengar
permohonan untuk keizinan di bawah seksyen ini; atau

_(e)_ bagi kos pengadu, syarikat atau mana-mana orang lain bagi

prosiding yang diambil di bawah seksyen ini, termasuklah
suatu perintah tentang tanggung rugi bagi kos.

**Injunksi**

**351. (1) Jika seseorang telah melakukan, sedang melakukan atau**
berniat untuk melakukan pelakuan yang telah menjadi, sedang
menjadi atau akan menjadi—

_(a)_ suatu pelanggaran Akta ini;

_(b)_ suatu cubaan untuk melanggar Akta ini;

_(c)_ suatu cubaan untuk membantu, bersubahat, menasihati

atau memujuk seseorang untuk melanggar Akta ini;

_(d)_ suatu cubaan untuk mendorong, sama ada melalui ugutan,

janji atau selainnya, seseorang untuk melanggar Akta ini;

_(e)_ suatu cubaan yang melaluinya mana-mana orang adalah

dengan apa-apa cara, secara langsung atau secara tidak
langsung, dengan diketahuinya mempunyai perkaitan
dalam, atau menjadi pihak kepada, pelanggaran Akta
ini oleh seseorang; atau

_(f)_ suatu cubaan untuk berkomplot dengan yang lain untuk

melanggar Akta ini,


-----

_Syarikat_ 355

Mahkamah boleh, atas permohonan Pendaftar, atau seseorang
yang kepentingannya telah terjejas, sedang terjejas atau
akan terjejas oleh pelakuan itu, memberikan suatu injunksi,
mengikut apa-apa terma sebagaimana yang difikirkan sesuai oleh
Mahkamah, yang menahan orang yang mula-mula disebut daripada
melakukan pelakuan itu dan, jika pada pendapat Mahkamah
adalah wajar untuk berbuat demikian, menghendaki orang itu
melakukan apa-apa perbuatan atau benda.

(2) Jika seseorang enggan atau gagal, masih enggan atau gagal,
untuk melakukan sesuatu perbuatan atau benda yang orang itu
dikehendaki melakukannya oleh Akta ini, Mahkamah boleh, atas
permohonan Pendaftar atau mana-mana orang yang kepentingannya
telah terjejas, terjejas atau akan terjejas oleh keengganan atau
kegagalan untuk melakukan perbuatan atau benda itu, memberikan
suatu injunksi, mengikut apa-apa terma sebagaimana yang difikirkan
sesuai oleh Mahkamah, yang menghendaki orang yang enggan
atau gagal, sedang enggan atau gagal, untuk melakukan perbuatan
atau benda itu.

(3) Kuasa Mahkamah untuk memberikan suatu injunksi untuk
menahan seseorang daripada melakukan pelakuan boleh dijalankan
sama ada atau tidak—

_(a)_ ternyata kepada Mahkamah bahawa orang itu berniat

untuk melakukan lagi atau terus melakukan, pelakuan
jenis itu;

_(b)_ orang itu dahulunya melakukan pelakuan jenis itu; atau

_(c)_ terdapat bahaya kerosakan substansial yang ketara kepada

mana-mana orang jika orang itu melakukan pelakuan
jenis itu.

(4) Kuasa Mahkamah untuk memberikan suatu injunksi yang
menghendaki seseorang melakukan suatu perbuatan atau benda
boleh dijalankan sama ada atau tidak—

_(a)_ ternyata kepada Mahkamah bahawa orang itu berniat

untuk enggan atau gagal lagi, atau terus enggan atau
gagal, untuk melakukan perbuatan atau benda itu;

_(b)_ orang itu dahulunya enggan atau gagal untuk melakukan

perbuatan atau benda itu; atau


-----

356 _Rang Undang-Undang_

_(c)_ terdapat bahaya kerosakan substansial yang ketara kepada

mana-mana orang jika orang itu enggan atau gagal untuk
melakukan perbuatan atau benda itu.

(5) Jika Pendaftar memohon kepada Mahkamah bagi pemberian
sesuatu injunksi di bawah seksyen ini, Mahkamah tidak boleh
menghendaki pemohon itu atau mana-mana orang lain supaya
memberikan suatu aku janji tentang kerugian sebagai syarat
pemberian suatu injunksi interim.

(6) Jika suatu permohonan bagi injunksi di bawah subseksyen (1)
atau (2) dibuat, Mahkamah boleh memberikan suatu injunksi
dengan persetujuan semua pihak kepada prosiding, jika Mahkamah
menentukannya adalah sesuai, sama ada Mahkamah berpuas hati
bahawa subseksyen itu terpakai atau tidak.

(7) Mahkamah boleh memberikan suatu injunksi interim,
sementara menanti penentuan sesuatu permohonan di bawah
subseksyen (1) jika pada pendapat Mahkamah wajar untuk berbuat
demikian.

(8) Mahkamah boleh membatalkan atau mengubah injunksi
yang diberikan di bawah subseksyen (1), (2) atau (7).

(9) Dalam memberikan suatu injunksi untuk menahan seseorang
daripada melakukan pelakuan tertentu, atau untuk menghendaki
seseorang melakukan perbuatan atau benda tertentu, Mahkamah
boleh mengarahkan orang itu supaya membayar ganti rugi kepada
mana-mana orang lain, sama ada sebagai tambahan kepada atau
sebagai ganti bagi pemberian injunksi itu.

Penggal 7

_Gadaian, Perkiraan dan Pembentukan Semula dan Penerimaan_

Subpenggal 1

_Gadaian_

**Pendaftaran gadaian**

**352. (1) Suatu syarikat yang membuat sesuatu gadaian ke**
atas hartanya atau mana-mana pengusahaannya yang kepadanya
seksyen ini terpakai hendaklah menyerah simpan dalam masa tiga


-----

_Syarikat_ 357

puluh hari dari gadaian itu diwujudkan, bersama dengan fi yang
ditetapkan dengan Pendaftar bagi pendaftaran, suatu pernyataan
tentang butir-butir gadaian itu mengikut bentuk dan cara yang
ditentukan oleh Pendaftar.

(2) Jika sesuatu syarikat melanggar subseksyen (1), gadaian itu
hendaklah terbatal terhadap penyelesai dan mana-mana pemiutang
syarikat itu, setakat yang apa-apa jaminan ke atas harta atau
pengusahaan syarikat itu diberikan.

(3) Tiada apa-apa jua dalam subseksyen (2) boleh menjejaskan
apa-apa kontrak atau obligasi bagi pembayaran semula wang yang
dijamin oleh suatu gadaian dan apabila sesuatu gadaian menjadi
terbatal di bawah seksyen ini, wang yang dijamin itu hendaklah
dengan serta-merta menjadi kena dibayar.

(4) Apa-apa gadaian yang diwujudkan, sebelum luput tiga puluh
hari sebelum gadaian terdahulu didaftarkan berkenaan dengan
hutang yang sama, atau sebahagian daripada hutang itu, gadaian
itu tidak menjadi sah atau tidak berkuat kuasa melainkan jika
Mahkamah berpuas hati bahawa gadaian itu diwujudkan bagi
maksud membetulkan beberapa kesilapan material dalam gadaian
terdahulu atau di bawah hal keadaan lain yang sepatutnya dan
bukan bagi maksud untuk mengelak atau lari daripada peruntukan
Subpenggal ini.

(5) Kegagalan untuk mendaftar suatu gadaian yang diwujudkan
atas sesuatu harta atau pengusahaan syarikat selain harta atau
pengusahaan yang berhubungan dengan tanah, tidak boleh menyentuh
kesahan atau mengehadkan kesan gadaian yang diwujudkan
di bawah subseksyen (1).

(6) Subseksyen (1) tidak terpakai—

_(a)_ bagi suatu gadaian yang diwujudkan untuk menjamin

pembayaran atau pelaksanaan obligasi kewangan yang
berbangkit daripada apa-apa surat cara atau transaksi
yang dilaksanakan dalam pasaran wang mengikut
apa-apa cara dan setakat yang dinyatakan oleh
Bank Negara Malaysia di bawah Akta Perkhidmatan
Kewangan 2013 atau Akta Perkhidmatan Kewangan
Islam 2013; atau

_(b)_ jika orang yang mempunyai kepentingan dalam gadaian

itu ialah Bank Negara Malaysia.


-----

358 _Rang Undang-Undang_

(7) Bagi maksud seksyen (6), gadaian itu hendaklah dianggap
seolah-olah merupakan suatu gadaian yang didaftarkan di bawah
subseksyen (1) dan sah terhadap penyelesai dan mana-mana
pemiutang syarikat.

(8) Walau apa pun subseksyen (1), mana-mana orang yang
mempunyai kepentingan dalam gadaian boleh menyerah simpan
dengan Pendaftar butir-butir tentang gadaian itu sebelum akhir
tempoh yang dibenarkan bagi pendaftaran.

(9) Jika sesuatu pendaftaran dibuat oleh mana-mana orang yang
mempunyai kepentingan dalam gadaian selain syarikat, orang itu
berhak untuk mendapatkan daripada syarikat itu amaun apa-apa
fi yang dibayar dengan sepatutnya olehnya bagi pendaftaran itu.

(10) Syarikat dan tiap-tiap pegawai yang melanggar
subseksyen 352(1) dan seksyen 354 melakukan suatu kesalahan
dan boleh, apabila disabitkan, didenda tidak melebihi lima puluh
ribu ringgit dan dalam hal suatu kesalahan yang berterusan,
didenda selanjutnya tidak melebihi lima ratus ringgit bagi setiap
hari selama kesalahan itu berterusan selepas sabitan.

**Jenis gadaian yang perlu didaftarkan**

**353. Kehendak bagi pendaftaran di bawah seksyen 352** hendaklah
terpakai bagi gadaian yang berikut:

_(a)_ suatu gadaian untuk menjamin apa-apa pengeluaran

debentur;

_(b)_ suatu gadaian ke atas modal syer yang belum diminta

bagi suatu syarikat;

_(c)_ suatu gadaian ke atas syer suatu subsidiari kepada syarikat

yang dimiliki oleh syarikat itu;

_(d)_ suatu gadaian atau suatu penyerahhakan yang diwujudkan

atau dibuktikan melalui suatu surat cara yang jika
disempurnakan oleh individu dalam Semenanjung
Malaysia dan menyentuh harta dalam Semenanjung
Malaysia, menjadi tidak sah atau mempunyai kesan yang
terhad jika tidak difailkan atau didaftarkan di bawah
Akta Bil Jualan 1950 [Akta 268];


-----

_Syarikat_ 359

_(e) suatu gadaian ke atas tanah yang terletak di mana-mana_

jua atau apa-apa kepentingan dalam tanah itu;

_(f) suatu gadaian ke atas hutang buku syarikat;_

_(g) suatu gadaian terapung ke atas pengusahaan atau harta_

suatu syarikat;

_(h) suatu gadaian ke atas panggilan yang dibuat tetapi tidak_

dibayar;

_(i) suatu gadaian ke atas suatu kapal atau pesawat udara atau_

apa-apa syer dalam suatu kapal atau pesawat udara;

_(j) suatu gadaian ke atas nama baik, ke atas suatu paten atau_

lesen di bawah suatu paten, ke atas cap dagangan, atau
ke atas suatu hak cipta atau suatu lesen di bawah suatu
hak cipta; dan

_(k) suatu gadaian ke atas baki kredit syarikat dalam mana-_

mana akaun deposit.

**Pendaftaran gadaian yang diwujudkan ke atas harta di luar**
**Malaysia**

**354. Jika suatu gadaian yang diwujudkan di Malaysia menyentuh**
harta di luar Malaysia, pernyataan butir-butir sebagaimana yang
ditentukan oleh Pendaftar boleh diserah simpan bagi pendaftaran
mengikut seksyen 352 walaupun prosiding selanjutnya adalah
perlu untuk menjadikan gadaian itu sah atau berkesan mengikut
undang-undang negara yang dalamnya harta itu terletak.

**Pendaftaran gadaian dalam siri debentur**

**355. (1) Apabila suatu siri debentur yang mengandungi atau**
memberikan melalui rujukan kepada mana-mana surat cara lain,
apa-apa gadaian untuk faedah yang baginya pemegang debentur
siri itu sama-sama berhak diwujudkan oleh suatu syarikat, adalah
mencukupi jika diserah simpan dengan Pendaftar bagi pendaftaran


-----

360 _Rang Undang-Undang_

dalam masa tiga puluh hari dari tarikh penyempurnaan surat
cara yang mengandungi gadaian itu, atau jika tiada apa-apa
surat cara selepas penyempurnaan debentur pertama dalam
siri itu, suatu pernyataan yang mengandungi butir-butir yang
berikut:

_(a)_ jumlah amaun yang dijamin oleh seluruh siri itu;

_(b)_ tarikh ketetapan yang membenarkan pengeluaran siri itu

dan tarikh surat cara iringan, jika ada, yang melaluinya
jaminan itu diwujudkan atau ditentukan;

_(c)_ suatu perihalan umum tentang harta yang digadaikan itu;

dan

_(d)_ nama pemegang amanah, jika ada, bagi pemegang debentur.

(2) Bagi maksud subseksyen (1), jika lebih daripada satu keluaran
dibuat bagi debentur dalam siri, butir-butir tentang tarikh dan
amaun setiap keluaran hendaklah diserah simpan dalam masa tiga
puluh hari dari setiap keluaran, tetapi peninggalan untuk berbuat
demikian tidak menjejaskan kesahan debentur yang dikeluarkan
itu.

(3) Jika apa-apa komisen, elaun atau diskaun dibayar atau
dibuat sama ada secara langsung atau tidak langsung oleh
suatu syarikat kepada mana-mana orang sebagai balasan kepadanya
orang itu—

_(a)_ yang melanggan atau bersetuju untuk melanggan; atau

_(b)_ yang mengusahakan atau bersetuju untuk mengusahakan

langganan,

sama ada secara mutlak atau bersyarat bagi apa-apa debentur,
butir-butir yang dikehendaki supaya diserah simpan di bawah
seksyen ini hendaklah termasuk butir-butir tentang amaun atau
kadar peratusan komisen, elaun atau diskaun yang dibayar atau
dibuat, tetapi peninggalan untuk berbuat demikian tidak menjejaskan
kesahan debentur yang dikeluarkan.


-----

_Syarikat_ 361

(4) Apa-apa debentur yang didepositkan sebagai jaminan bagi
apa-apa hutang syarikat tidak boleh, bagi maksud subseksyen (3),
dianggap sebagai pengeluaran debentur dengan diskaun.

**Kewajipan syarikat untuk mendaftarkan gadaian yang sedia**
**ada atas harta yang diperoleh**

**356. (1) Jika—**

_(a)_ suatu syarikat memperoleh harta yang tertakluk kepada

gadaian dan yang, jika diwujudkan oleh syarikat itu
selepas pemerolehan harta itu, dikehendaki supaya
didaftarkan di bawah Subpenggal ini;

_(b)_ suatu syarikat asing didaftarkan di Malaysia dan sebelum

pendaftaran itu mewujudkan suatu gadaian yang,
jika diwujudkan oleh syarikat itu semasa didaftarkan
di Malaysia, dikehendaki supaya didaftarkan di bawah
Subpenggal ini; atau

_(c)_ suatu syarikat asing didaftarkan di Malaysia dan sebelum

pendaftaran itu memperoleh harta yang tertakluk kepada
suatu gadaian daripada mana-mana jenis yang, jika
diwujudkan oleh syarikat itu selepas pemerolehan dan
semasa didaftarkan di Malaysia, dikehendaki supaya
didaftarkan di bawah Subpenggal ini,

syarikat atau syarikat asing itu hendaklah menyerah simpan suatu
pernyataan tentang butir-butir gadaian sebagaimana yang ditentukan
oleh Pendaftar dalam masa tiga puluh hari dari tarikh pemerolehan
itu disempurnakan atau dari tarikh pendaftaran syarikat asing
itu di Malaysia, mengikut mana-mana yang berkenaan, dengan
Pendaftar bagi pendaftaran.

(2) Syarikat atau suatu syarikat asing dan tiap-tiap pegawai
syarikat atau syarikat asing itu yang melanggar subseksyen (1)
melakukan suatu kesalahan, dan boleh, apabila disabitkan, didenda
tidak melebihi lima puluh ribu ringgit dan dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.


-----

362 _Rang Undang-Undang_

**Daftar gadaian hendaklah disimpan oleh Pendaftar**

**357. (1) Pendaftar hendaklah menyimpan dan menyenggara**
suatu daftar mengenai semua gadaian yang diserah simpan bagi
pendaftaran di bawah Subpenggal ini.

(2) Pendaftar hendaklah memasukkan dalam daftar butir-butir
yang berikut berkenaan dengan gadaian itu:

_(a)_ dalam hal suatu gadaian untuk faedah yang baginya

pemegang suatu siri debentur adalah berhak, butir-butir
sebagaimana yang dikehendaki supaya terkandung dalam
pernyataan yang diberikan di bawah subseksyen 355(1);
dan

_(b)_ dalam hal apa-apa gadaian lain—

(i) tarikh kewujudan, jika gadaian itu merupakan

gadaian yang diwujudkan oleh syarikat;

(ii) tarikh pemerolehan harta, jika gadaian itu merupakan

gadaian sedia ada atas harta yang diperoleh oleh
syarikat;

(iii) amaun yang dijamin oleh gadaian;

(iv) suatu perihalan yang mencukupi untuk mengenal

pasti harta yang digadaikan; dan

(v) nama orang yang berhak kepada gadaian.

(3) Pendaftar hendaklah mengeluarkan suatu perakuan pendaftaran
gadaian dalam bentuk sebagaimana yang ditentukan oleh Pendaftar
dan perakuan itu hendaklah menjadi keterangan muktamad bahawa
kehendak mengenai pendaftaran telah dipatuhi.

**Pengendorsan perakuan pendaftaran atas debentur**

**358. (1) Suatu syarikat hendaklah menyebabkan diendorskan**
atas tiap-tiap debentur yang menjadi satu daripada siri debentur
atau perakuan saham debentur yang dikeluarkan oleh syarikat
dan bayaran yang baginya dijamin oleh suatu gadaian yang
didaftarkan—

_(a)_ suatu salinan perakuan pendaftaran; atau

_(b)_ suatu pernyataan bahawa pendaftaran dilakukan dan tarikh

pendaftaran.


-----

_Syarikat_ 363

(2) Subseksyen (1) tidak terpakai bagi apa-apa debentur atau
perakuan saham debentur yang dikeluarkan oleh syarikat sebelum
gadaian didaftarkan.

(3) Jika suatu syarikat melanggar seksyen ini, tiap-tiap orang
yang dengan diketahuinya dan dengan sengaja membenarkan
atau mengizinkan penghantarserahan mana-mana debentur atau
perakuan saham debentur yang tidak diendorskan sebagaimana
yang dikehendaki oleh seksyen ini melakukan suatu kesalahan.

**Penyerahhakan dan pengubahan gadaian**

**359. (1) Jika selepas suatu gadaian atas harta suatu syarikat**
diwujudkan dan didaftarkan di bawah Subpenggal ini, seseorang
selain pemegang asal gadaian menjadi pemegang baharu gadaian
itu, pemegang baharu gadaian itu hendaklah, dalam masa tiga
puluh hari dan selepas pembayaran fi yang ditetapkan—

_(a)_ menyerah simpan dengan Pendaftar suatu notis yang

menyatakan bahawa dia menjadi pemegang baharu
gadaian dan notis itu hendaklah mengandungi maklumat
sebagaimana yang ditentukan oleh Pendaftar; dan

_(b)_ memberikan suatu salinan notis itu kepada syarikat.

(2) Jika selepas suatu gadaian atas harta suatu syarikat diwujudkan
dan didaftarkan di bawah Subpenggal ini terdapat pengubahan
dalam terma gadaian yang mempunyai kesan—

_(a)_ mengubah amaun hutang atau liabiliti, sama ada pada

masa ini atau pada masa hadapan, yang dijamin oleh
gadaian; atau

_(b)_ melarang atau menyekat pewujudan gadaian yang berikutnya

atas harta,

syarikat itu hendaklah menyerah simpan dengan Pendaftar suatu
notis yang menyatakan butir-butir tentang pengubahan sebagaimana
yang ditentukan oleh Pendaftar dalam masa tiga puluh hari dari
pengubahan itu berlaku dan selepas pembayaran fi yang ditetapkan.


-----

364 _Rang Undang-Undang_

(3) Bagi maksud subseksyen (2), jika amaun hutang atau liabiliti
yang dijamin oleh suatu gadaian boleh daftar yang diwujudkan
oleh syarikat—

_(a)_ tidak dinyatakan; atau

_(b)_ dinyatakan dengan pendahuluan selanjutnya,

apa-apa bayaran atau pendahuluan yang dibuat oleh pemegang
gadaian kepada syarikat itu mengikut terma-terma gadaian tidak
boleh dianggap sebagai suatu pengubahan dalam terma gadaian.

(4) Sebutan dalam seksyen ini mengenai pemegang gadaian
berhubung dengan suatu gadaian hendaklah ditafsirkan sebagai
sebutan mengenai pemegang amanah bagi pemegang debentur
jika gadaian itu terdiri daripada seorang debentur atau debentur
dan terdapat pemegang amanah bagi pemegang debentur.

(5) Pemegang baharu gadaian yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit, dan dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari selama kesalahan itu berterusan
selepas sabitan.

**Penyelesaian dan pelepasan harta daripada gadaian**

**360. (1) Jika, berkenaan dengan suatu gadaian berdaftar—**

_(a)_ hutang yang baginya gadaian diberikan dibayar atau

diselesaikan sepenuhnya atau sebahagiannya; atau

_(b)_ harta atau pengusahaan yang digadaikan atau mana-mana

bahagian daripada harta atau pengusahaan itu dilepaskan
daripada gadaian atau terhenti menjadi sebahagian daripada
harta atau pengusahaan syarikat,

syarikat itu hendaklah menyerah simpan dengan Pendaftar butirbutir sebagaimana yang ditentukan oleh Pendaftar tentang fakta
itu dalam masa empat belas hari dari pembayaran, penyelesaian,
pelepasan atau pemberhentian itu, dan Pendaftar hendaklah
memasukkan butir-butir itu dalam daftar.


-----

_Syarikat_ 365

(2) Pembayaran, penyelesaian, pelepasan atau pemberhentian
yang disebut dalam subseksyen (1) hendaklah disokong dengan
keterangan yang mencukupi yang hendaklah diserah simpan dengan
Pendaftar.

(3) Bagi maksud subseksyen (1), mana-mana orang lain yang
berhak kepada gadaian boleh menyerah simpan butir-butir maklumat
yang disebut dalam subseksyen itu.

**Pelanjutan masa dan pembetulan daftar gadaian**

**361. Mahkamah, setelah berpuas hati bahawa peninggalan untuk**
mendaftar suatu gadaian, sama ada di bawah Akta ini atau manamana undang-undang bertulis terdahulu yang bersamaan, dalam
masa yang dikehendaki atau bahawa peninggalan atau pernyataan
silap tentang apa-apa butir berkenaan dengan mana-mana gadaian
atau dalam memorandum penyelesaian adalah tidak disengajakan
atau disebabkan kelalaian atau disebabkan beberapa sebab lain yang
mencukupi atau tidak bersifat menjejaskan kedudukan pemiutang
atau pemegang syer atau bahawa atas alasan lain adalah adil dan
saksama untuk memberikan relief, boleh, atas permohonan syarikat
atau mana-mana orang yang mempunyai kepentingan dan mengikut
apa-apa terma dan syarat sebagaimana yang difikirkan adil dan
suai manfaat oleh Mahkamah, termasuk suatu terma atau syarat
bahawa pelanjutan atau pembetulan adalah tanpa menjejaskan
apa-apa liabiliti yang dilakukan oleh syarikat atau mana-mana
pegawai syarikat berkenaan dengan keingkaran, memerintahkan
supaya masa bagi pendaftaran dilanjutkan atau supaya peninggalan
atau pernyataan silap itu dibetulkan.

**Syarikat hendaklah menyimpan surat cara gadaian dan daftar**
**gadaian**

**362. (1) Tiap-tiap syarikat hendaklah menyebabkan surat cara**
yang mewujudkan apa-apa gadaian yang menghendaki pendaftaran
di bawah Subpenggal ini atau suatu salinan surat cara itu disimpan
di pejabat berdaftar syarikat.

(2) Bagi maksud subseksyen (1), dalam hal suatu siri debentur,
penyimpanan salinan satu debentur daripada siri itu adalah
mencukupi.


-----

366 _Rang Undang-Undang_

(3) Tiap-tiap syarikat hendaklah menyimpan di pejabat berdaftar
syarikat itu suatu daftar gadaian dan memasukkan dalam daftar
itu semua gadaian yang secara khusus menyentuh harta syarikat
itu dan semua gadaian terapung ke atas pengusahaan atau manamana harta syarikat itu, dengan memberikan dalam setiap hal—

_(a)_ suatu perihalan ringkas tentang harta yang digadaikan;

_(b)_ amaun gadaian; dan

_(c)_ nama orang yang berhak kepada gadaian kecuali dalam

hal sekuriti kepada pembawa.

(4) Surat cara atau salinan surat cara itu dan daftar gadaian
yang disimpan di bawah seksyen ini hendaklah terbuka bagi
pemeriksaan oleh—

_(a)_ mana-mana pemiutang atau anggota syarikat dengan fi

sebanyak lima ringgit; atau

_(b)_ mana-mana orang lain selepas pembayaran apa-apa fi yang

tidak melebihi sepuluh ringgit bagi setiap pemeriksaan
sebagaimana yang ditetapkan oleh syarikat.

(5) Mana-mana orang hendaklah, atas permohonan kepada suatu
syarikat dan selepas pembayaran fi yang tidak melebihi sepuluh
ringgit sebagaimana yang ditetapkan oleh syarikat itu bagi tiaptiap muka surat, diberikan suatu salinan mana-mana surat cara
gadaian atau debentur yang disimpan oleh syarikat itu di bawah
seksyen ini dalam masa tiga hari dari permohonan yang dibuat
oleh orang itu.

(6) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
dikenakan denda tidak melebihi lima puluh ribu ringgit, dan dalam
hal suatu kesalahan yang berterusan, didenda selanjutnya tidak
melebihi lima ratus ringgit bagi setiap hari selama kesalahan itu
berterusan selepas sabitan.

**Dokumen yang dibuat di luar Malaysia**

**363. Jika di bawah Subpenggal ini, suatu surat cara, surat ikatan,**
pernyataan atau dokumen lain dikehendaki supaya diserah simpan
dengan Pendaftar dalam masa yang ditetapkan, masa yang ditetapkan
sedemikian hendaklah dilanjutkan selama tujuh hari atau apa-apa


-----

_Syarikat_ 367

tempoh selanjutnya sebagaimana yang dibenarkan oleh Pendaftar
berhubung dengan suatu surat cara, surat ikatan, pernyataan atau
dokumen lain yang disempurnakan atau dibuat di suatu tempat
di luar Malaysia.

**Pemakaian Subpenggal ini bagi syarikat asing**

**364. Sebutan dalam Subpenggal ini mengenai suatu syarikat**
hendaklah dibaca sebagai termasuk sebutan mengenai syarikat
asing yang kepadanya Penggal 1 Bahagian V terpakai, tetapi tiada
apa-apa jua dalam Subpenggal ini terpakai bagi gadaian ke atas
harta syarikat asing di luar Malaysia.

Subpenggal 2

_Perkiraan dan Pembentukan Semula_

**Tafsiran**

**365. Dalam Subpenggal ini, melainkan jika konteksnya menghendaki**
makna yang lain—

“perkiraan” termasuklah suatu penyusunan semula modal syer
suatu syarikat melalui penggabungan syer daripada kelas yang
berbeza atau melalui pembahagian syer ke dalam syer daripada
kelas yang berbeza atau melalui kedua-dua kaedah ini;

“syarikat” ertinya mana-mana perbadanan atau pertubuhan yang
boleh digulung di bawah Akta ini kecuali seksyen 370;

“syarikat penerima pindahan” ertinya—

_(a) dalam seksyen 370, suatu syarikat yang kepadanya_

keseluruhan atau mana-mana bahagian pengusahaan atau
harta syarikat pemindah dipindahkan; dan

_(b) dalam seksyen 371, suatu syarikat yang kepadanya semua_

syer atau semua syer dalam mana-mana kelas syarikat
pemindah tertentu dipindahkan;


-----

368 _Rang Undang-Undang_

“syarikat pemindah” ertinya—

_(a) dalam seksyen 370, suatu syarikat yang memindahkan_

keseluruhan atau mana-mana bahagian pengusahaan atau
harta syarikat; dan

_(b) dalam seksyen 371, suatu syarikat yang memindahkan_

semua syer atau semua syer dalam mana-mana kelas
syarikat tertentu.

**Kuasa Mahkamah untuk memerintahkan supaya dibuat**
**kompromi atau perkiraan dengan pemiutang dan anggota**

**366. (1) Mahkamah boleh, atas suatu permohonan di bawah**
Subpenggal ini, memerintahkan supaya suatu mesyuarat dipanggil
secara terus mengikut apa-apa cara sebagaimana yang diarahkan
oleh Mahkamah, oleh sama ada—

_(a)_ syarikat;

_(b)_ mana-mana pemiutang atau anggota syarikat;

_(c)_ penyelesai, jika syarikat digulung; atau

_(d)_ pengurus kehakiman, jika syarikat di bawah pengurusan

kehakiman.

(2) Mesyuarat yang diadakan menurut suatu perintah Mahkamah
yang dibuat di bawah subseksyen (1) boleh ditangguhkan jika
ketetapan bagi penangguhan diluluskan oleh tujuh puluh lima
peratus daripada jumlah nilai pemiutang atau kelas pemiutang
atau anggota atau kelas anggota yang hadir dan mengundi sama
ada dengan sendiri atau melalui proksi dalam mesyuarat itu.

(3) Kompromi atau perkiraan itu hendaklah mengikat—

_(a)_ semua pemiutang atau kelas pemiutang;

_(b)_ anggota atau kelas anggota;

_(c)_ syarikat; atau

_(d)_ penyelesai dan penyumbang, jika syarikat digulung,


-----

_Syarikat_ 369

jika kompromi atau perkiraan itu dipersetujui oleh suatu majoriti
sebanyak tujuh puluh lima peratus daripada jumlah nilai pemiutang
atau kelas pemiutang atau anggota atau kelas anggota yang hadir
dan mengundi sama ada dengan sendiri atau melalui proksi dalam
mesyuarat atau mesyuarat yang ditangguhkan dan diluluskan
melalui perintah Mahkamah.

(4) Mahkamah boleh memberikan kelulusannya kepada suatu
kompromi atau perkiraan tertakluk kepada apa-apa perubahan
atau syarat sebagaimana yang difikirkan adil oleh Mahkamah.

(5) Suatu perintah di bawah subseksyen (3) tidak mempunyai
kesan sehingga suatu salinan pejabat perintah itu diserah simpan
dengan Pendaftar, dan selepas diserah simpan sedemikian, perintah
itu hendaklah berkuat kuasa pada dan dari tarikh penyerahsimpanan
itu atau apa-apa tarikh yang lebih awal sebagaimana yang ditentukan
oleh Mahkamah dan sebagaimana yang dinyatakan dalam perintah
itu.

(6) Tertakluk kepada subseksyen (7), suatu salinan tiap-tiap
perintah yang dibuat di bawah subseksyen (3) hendaklah dilampirkan
kepada tiap-tiap salinan perlembagaan syarikat yang dikeluarkan
selepas perintah itu dibuat, atau dalam hal suatu syarikat yang
tidak mempunyai perlembagaan, kepada tiap-tiap salinan surat cara
yang dikeluarkan yang membentuk atau menentukan perlembagaan
syarikat.

(7) Mahkamah boleh, melalui perintah, mengecualikan suatu
syarikat daripada pematuhan kehendak subseksyen (6) atau
menentukan tempoh yang selama syarikat itu hendaklah mematuhi
kehendak itu.

(8) Jika mana-mana kompromi atau perkiraan itu, sama ada atau
tidak bagi maksud atau berkaitan dengan skim bagi pembentukan
semula mana-mana syarikat atau penggabungan mana-mana dua
syarikat atau lebih, dicadangkan, pengarah syarikat hendaklah—

_(a)_ jika suatu mesyuarat anggota syarikat melalui ketetapan

mengarahkan, mengarahkan mana-mana akauntan atau
peguam bela atau kedua-duanya sebagaimana yang
dinamakan dalam ketetapan itu melaporkan mengenai
cadangan itu dan menghantar laporan mereka kepada
pengarah dengan secepat yang dapat dilaksanakan; dan


-----

370 _Rang Undang-Undang_

_(b)_ menjadikan laporan itu tersedia di pejabat berdaftar syarikat

bagi pemeriksaan oleh pemegang syer dan pemiutang
syarikat sekurang-kurangnya tujuh hari sebelum tarikh
apa-apa mesyuarat yang diperintahkan oleh Mahkamah
supaya dipanggil mengikut subseksyen (1).

(9) Syarikat dan tiap-tiap pegawai yang melanggar subseksyen (6)
atau (8) melakukan suatu kesalahan.

**Kuasa Mahkamah untuk melantik penyelesai diluluskan**

**367. (1) Mahkamah boleh, atas sesuatu permohonan di bawah**
Subpenggal ini, melantik seorang penyelesai diluluskan untuk
menilai kebolehlaksanaan skim yang dicadangkan bagi kompromi
atau perkiraan dan penyelesai diluluskan yang dilantik itu hendaklah
menyediakan suatu laporan untuk dikemukakan kepada pemohon.

(2) Laporan yang disediakan di bawah seksyen ini hendaklah
dibentangkan dalam mesyuarat pemiutang atau anggota yang
diadakan di bawah seksyen 366.

**Kuasa Mahkamah untuk menghalang prosiding**

**368. (1) Jika tiada perintah dibuat atau tiada ketetapan diluluskan**
bagi penggulungan suatu syarikat dan suatu kompromi atau perkiraan
dicadangkan antara syarikat dengan pemiutangnya atau mana-mana
kelas pemiutang itu, Mahkamah boleh, sebagai tambahan kepada
mana-mana kuasanya, atas permohonan secara terus oleh syarikat
atau mana-mana anggota atau pemiutang syarikat, menghalang
prosiding selanjutnya dalam apa-apa tindakan atau prosiding
terhadap syarikat itu kecuali dengan keizinan Mahkamah dan
tertakluk kepada apa-apa terma sebagaimana yang dikenakan oleh
Mahkamah.

(2) Mahkamah boleh memberikan suatu perintah halangan
di bawah subseksyen (1) kepada sesuatu syarikat selama tempoh tidak
lebih daripada tiga bulan dan Mahkamah boleh atas permohonan
syarikat itu, melanjutkan tempoh ini selama tidak lebih daripada
sembilan bulan jika—

_(a)_ Mahkamah berpuas hati bahawa terdapat cadangan bagi

suatu skim kompromi atau perkiraan antara syarikat itu
dengan pemiutangnya atau mana-mana kelas pemiutang
yang mewakili sekurang-kurangnya separuh daripada
nilai semua pemiutang;


-----

_Syarikat_ 371

_(b)_ Mahkamah berpuas hati bahawa perintah halangan itu

adalah perlu untuk membolehkan syarikat itu dan
pemiutangnya memformalkan skim kompromi atau
perkiraan bagi kelulusan pemiutang atau anggota di bawah
seksyen 366;

_(c)_ suatu pernyataan butir-butir tentang hal ehwal syarikat

itu yang dibuat sehingga suatu tarikh yang tidak lebih
daripada tiga hari sebelum permohonan diserah simpan
bersama dengan permohonan itu; dan

_(d)_ Mahkamah membenarkan orang yang dinamakan oleh

majoriti pemiutang dalam permohonan oleh syarikat di
bawah subseksyen (1) untuk bertindak sebagai pengarah
atau jika orang itu belum menjadi pengarah, melantik
orang itu untuk bertindak sebagai pengarah walau apa
pun peruntukan Akta ini atau perlembagaan syarikat.

(3) Orang yang dibenarkan atau dilantik oleh Mahkamah untuk
bertindak sebagai pengarah syarikat di bawah perenggan (2)(d)
hendaklah—

_(a)_ mempunyai hak akses kepada rekod perakaunan dan rekod

lain termasuk daftar syarikat pada bila-bila masa yang
munasabah; dan

_(b)_ berhak untuk meminta daripada mana-mana pegawai

syarikat apa-apa maklumat dan penjelasan sebagaimana
yang dikehendakinya bagi maksud kewajipannya.

(4) Melainkan jika Mahkamah memerintahkan selainnya, apaapa pelupusan harta syarikat termasuk benda dalam syarikat dan
apa-apa pemerolehan harta oleh syarikat, selain dalam perjalanan
biasa urusan, yang dibuat selepas pemberian perintah halangan
oleh Mahkamah hendaklah terbatal.

(5) Jika suatu perintah dibuat di bawah subseksyen (1), tiap-tiap
syarikat yang berhubung dengannya perintah itu dibuat hendaklah,
dalam masa tujuh hari—

_(a)_ menyerah simpan suatu salinan pejabat perintah itu dengan

Pendaftar; dan

_(b)_ menyiarkan suatu notis tentang perintah itu dalam satu

surat khabar yang diedarkan secara meluas di Malaysia
dalam bahasa kebangsaan dan satu surat khabar yang
diedarkan secara meluas di Malaysia dalam bahasa
Inggeris,


-----

372 _Rang Undang-Undang_

dan syarikat itu dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi satu ratus ribu ringgit dan dalam hal suatu
kesalahan yang berterusan, didenda selanjutnya tidak melebihi
satu ribu ringgit bagi setiap hari selama kesalahan itu berterusan
selepas sabitan.

(6) Suatu perintah yang dibuat oleh Mahkamah di bawah
subseksyen (1) tidak mempunyai kesan untuk menghalang—

_(a)_ prosiding selanjutnya dalam apa-apa tindakan atau prosiding

yang sepatutnya diambil terhadap syarikat oleh Pendaftar
atau Suruhanjaya Sekuriti; atau

_(b)_ prosiding selanjutnya dalam apa-apa tindakan atau prosiding

terhadap mana-mana orang termasuk penjamin syarikat
tetapi tidak termasuk syarikat yang memohon perintah
halangan itu.

(7) Jika suatu syarikat melupuskan atau memperoleh apa-apa
harta selain dalam perjalanan biasa urusannya, tanpa keizinan
Mahkamah, syarikat itu dan tiap-tiap pegawai yang melanggar
seksyen ini melakukan suatu kesalahan dan boleh, apabila disabitkan,
dipenjarakan selama tempoh tidak kurang daripada lima tahun
atau didenda tidak melebihi tiga juta ringgit atau kedua-duanya.

**Maklumat tentang kompromi atau perkiraan dengan pemiutang**
**dan anggota**

**369. (1) Jika suatu mesyuarat dipanggil di bawah Subpenggal**
ini, tiap-tiap notis yang memanggil mesyuarat itu—

_(a)_ yang dihantar kepada seseorang pemiutang atau anggota

hendaklah disertakan dengan suatu pernyataan yang
menjelaskan kesan kompromi atau perkiraan dan secara
khusus menyatakan apa-apa kepentingan material pengarah,
sama ada sebagai pengarah atau sebagai anggota atau
sebagai pemiutang syarikat atau selainnya, dan kesan
kompromi atau perkiraan itu setakat yang kesan itu adalah
berbeza daripada kesan ke atas kepentingan orang lain
yang serupa; dan


-----

_Syarikat_ 373

_(b)_ yang diberikan melalui iklan hendaklah sama ada

mengandungi pernyataan yang disebut dalam perenggan (a)
atau suatu pemberitahuan tentang tempat dan cara
pemiutang atau anggota yang berhak menghadiri mesyuarat
itu memperoleh salinan pernyataan itu.

(2) Jika kompromi atau perkiraan menjejaskan hak pemegang
debentur, pernyataan itu hendaklah memberikan penjelasan yang
serupa berkenaan dengan pemegang amanah bagi pemegang
debentur sebagaimana, di bawah subseksyen (1), suatu pernyataan
dikehendaki memberikan penjelasan berkenaan dengan pengarah.

(3) Jika suatu notis yang diberikan melalui iklan termasuklah
suatu pemberitahuan bahawa salinan sesuatu pernyataan boleh
diperoleh, tiap-tiap pemiutang atau anggota yang berhak menghadiri
mesyuarat hendaklah apabila membuat permohonan mengikut cara
yang dinyatakan dalam notis, diberikan suatu salinan pernyataan
itu secara percuma oleh syarikat.

(4) Setiap pengarah dan setiap pemegang amanah bagi pemegang
debentur hendaklah memberikan maklumat yang perlu mengenai
perkara yang berhubungan dengan setiap pengarah dan setiap
pemegang amanah bagi pemegang debentur bagi maksud seksyen
ini dalam masa tujuh hari dari penerimaan suatu permintaan oleh
syarikat secara bertulis.

(5) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau
didenda tidak melebihi satu juta ringgit atau kedua-duanya.

(6) Bagi maksud subseksyen (5), pegawai syarikat termasuklah
mana-mana penyelesai syarikat dan mana-mana pemegang amanah
bagi pemegang debentur.

(7) Walau apa pun subseksyen (5), seseorang tidak bertanggungan
di bawah subseksyen itu jika dia menunjukkan bahawa keingkaran itu
disebabkan oleh keengganan mana-mana orang lain, yang merupakan
pengarah atau pemegang amanah bagi pemegang debentur, untuk
memberikan butir-butir yang perlu tentang kepentingan pengarah
atau pemegang amanah bagi pemegang debentur.


-----

374 _Rang Undang-Undang_

**Pembentukan semula dan penggabungan syarikat**

**370. (1) Seksyen ini terpakai jika suatu permohonan dibuat**
kepada Mahkamah di bawah Subpenggal ini untuk kelulusan bagi
suatu kompromi atau perkiraan dan dibuktikan kepada Mahkamah
bahawa—

_(a)_ kompromi atau perkiraan itu dicadangkan bagi maksud,

atau berkaitan dengan, suatu skim bagi pembentukan
semula mana-mana syarikat atau penggabungan manamana dua syarikat atau lebih; dan

_(b)_ di bawah skim itu keseluruhan atau mana-mana bahagian

pengusahaan atau harta mana-mana syarikat yang berkenaan
dalam skim itu, “syarikat pemindah”, dipindahkan kepada
syarikat yang lain, “syarikat penerima pindahan.”

(2) Mahkamah boleh, sama ada melalui perintah membenarkan
kompromi atau perkiraan itu atau melalui apa-apa perintah yang
kemudian, membuat peruntukan bagi semua atau mana-mana
perkara yang berikut:

_(a)_ pemindahan kepada syarikat penerima pindahan keseluruhan

atau mana-mana bahagian daripada pengusahaan dan
harta atau liabiliti syarikat pemindah;

_(b)_ pengumpukan atau pengambilan oleh syarikat penerima

pindahan apa-apa syer, debentur, polisi atau kepentingan
lain yang serupa dalam syarikat itu yang di bawah
kompromi atau perkiraan itu hendaklah diumpukkan atau
diambil oleh syarikat itu kepada atau bagi mana-mana
orang;

_(c)_ penerusan oleh atau terhadap syarikat penerima pindahan

apa-apa prosiding undang-undang yang belum selesai
oleh atau terhadap syarikat pemindah;

_(d)_ pembubaran tanpa penggulungan syarikat pemindah;

_(e)_ peruntukan yang dibuat bagi mana-mana orang yang, dalam

apa-apa tempoh dan mengikut apa-apa cara sebagaimana
yang diarahkan oleh Mahkamah, menentang kompromi
atau perkiraan itu; dan

_(f)_ apa-apa perkara yang bersampingan, berbangkit dan

tambahan sebagaimana yang diperlukan untuk menjamin
bahawa pembentukan semula atau penggabungan dijalankan
dengan sepenuhnya dan berkesan.


-----

_Syarikat_ 375

(3) Jika suatu perintah yang dibuat di bawah seksyen ini
memperuntukkan tentang pemindahan harta atau liabiliti—

_(a)_ harta itu hendaklah, menurut kuasa perintah itu, dipindahkan

kepada dan terletak hak pada syarikat penerima pindahan;
dan

_(b)_ liabiliti itu hendaklah, menurut kuasa perintah itu, dipindahkan

kepada dan menjadi liabiliti syarikat penerima pindahan,

dan dalam hal mana-mana harta tertentu jika perintah itu mengarahkan
bebas daripada apa-apa gadaian yang menurut kuasa kompromi
atau perkiraan hendaklah terhenti berkuat kuasa.

(4) Tiap-tiap syarikat yang berhubung dengannya suatu perintah
dibuat di bawah seksyen ini hendaklah menyerah simpan suatu
salinan pejabat perintah itu—

_(a)_ dengan Pendaftar dalam masa tujuh hari dari perintah itu

dibuat; dan

_(b)_ jika perintah itu berhubung dengan tanah, dengan pihak

berkuasa berkenaan yang berkaitan dengan pendaftaran
atau perekodan urusan mengenai tanah itu.

(5) Tiada perintah peletakhakan yang disebut dalam seksyen ini
boleh mempunyai apa-apa kesan atau kuat kuasa dalam memindahkan
atau selainnya meletakhakkan tanah sehingga kemasukan yang
berkenaan dibuat berkenaan dengan peletakhakan tanah itu oleh
pihak berkuasa berkenaan.

(6) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.

(7) Dalam seksyen ini—

_(a)_ “liabiliti” termasuklah kewajipan;

_(b)_ “harta” termasuklah semua hak dan kuasa yang berhubungan

dengan harta.


-----

376 _Rang Undang-Undang_

**Hak pembuat tawaran untuk membeli**

**371. (1) Jika suatu skim atau kontrak yang melibatkan pemindahan**
semua syer atau semua syer dalam mana-mana kelas tertentu dalam
sesuatu syarikat pemindah, kepada sesuatu “syarikat penerima
pindahan”, yang pemindahannya melibatkan pemegang tidak
kurang daripada sembilan puluh peratus daripada nilai nominal
syer itu atau syer kelas itu, selain syer yang dipegang pada tarikh
tawaran itu oleh, atau melalui seseorang penama bagi, syarikat
penerima pindahan itu atau subsidiarinya, telah diluluskan, syarikat
pemindah itu bagi pihak syarikat penerima pindahan mempunyai
masa empat bulan untuk membuat tawaran untuk membeli syer
itu.

(2) Syarikat penerima pindahan boleh pada bila-bila masa dalam
masa dua bulan selepas tawaran diluluskan di bawah subseksyen (1)
memberikan notis kepada mana-mana pemegang syer yang menentang
dalam syarikat pemindah bahawa syarikat penerima pindahan
berhasrat untuk memperoleh syer pemegang syer yang menentang
itu mengikut bentuk dan cara yang ditentukan oleh Pendaftar.

(3) Jika suatu notis diberikan oleh syarikat penerima pindahan,
syarikat penerima pindahan itu berhak dan terikat untuk memperoleh
syer mengikut terma yang, di bawah skim atau kontrak, syer
pemegang syer yang membenarkan dipindahkan kepada syarikat
penerima pindahan atau jika tawaran itu mengandungi dua set
terma pilihan atau lebih, mengikut terma yang dinyatakan dalam
tawaran itu sebagai terpakai bagi pemegang syer yang menentang,
melainkan jika atas permohonan yang dibuat oleh pemegang
syer yang menentang itu dalam masa satu bulan dari tarikh notis
itu diberikan atau dalam masa tujuh hari dari suatu pernyataan
diberikan kepada seseorang pemegang syer yang menentang di
bawah subseksyen (4), mengikut mana-mana yang terkemudian,
sebagaimana yang difikirkan sesuai oleh Mahkamah untuk
memerintahkan selainnya.

(4) Jika suatu syarikat penerima pindahan memberikan notis
kepada mana-mana pemegang syer yang menentang bahawa syarikat
penerima pindahan itu berhasrat untuk memperoleh syernya,
pemegang syer yang menentang itu berhak untuk menghendaki
syarikat itu supaya memberinya suatu pernyataan bertulis tentang
nama dan alamat semua pemegang syer yang menentang lain
sebagaimana yang ditunjukkan dalam daftar anggota, melalui
permintaan secara bertulis yang disampaikan ke atas syarikat
itu dalam masa satu bulan dari tarikh notis itu diberikan kepada
pemegang syer yang menentang itu.


-----

_Syarikat_ 377

(5) Tertakluk kepada subseksyen (4), syarikat penerima pindahan
itu tidak berhak atau terikat untuk memperoleh syer pemegang
syer yang menentang sehingga empat belas hari selepas pernyataan
tentang nama dan alamat itu diposkan kepada pemegang syer
yang menentang itu.

(6) Jika, di bawah apa-apa skim atau kontrak, syer dalam sesuatu
syarikat dipindahkan kepada syarikat yang lain atau penamanya
dan syer itu bersama dengan mana-mana syer lain dalam syarikat
pemindah yang dipegang oleh, atau melalui seseorang penama
bagi, syarikat penerima pindahan atau subsidiarinya pada tarikh
pemindahan itu, mengandungi atau termasuk sembilan puluh peratus
daripada syer dalam syarikat pemindah itu atau mana-mana kelas
syer itu, maka—

_(a)_ syarikat penerima pindahan hendaklah memberikan

notis tentang fakta itu mengikut bentuk dan cara yang
ditentukan oleh Pendaftar kepada pemegang syer yang
tinggal atau syer yang tinggal dalam kelas itu yang tidak
bersetuju dengan skim atau kontrak itu, dalam masa satu
bulan dari tarikh pemindahan itu melainkan jika semasa
pemindahan terdahulu di bawah skim atau kontrak itu,
syarikat penerima pindahan itu mematuhi kehendak ini;
dan

_(b)_ mana-mana pemegang syer boleh menghendaki syarikat

penerima pindahan supaya memperoleh syer yang
berkenaan dalam masa tiga bulan dari pemberian notis
itu kepadanya,

dan jika seorang pemegang syer memberikan notis di bawah
perenggan (b) berkenaan dengan mana-mana syer, syarikat penerima
pindahan itu adalah berhak dan terikat untuk memperoleh syer itu
mengikut terma yang di bawah skim atau kontrak syer pemegang
syer yang membenarkan itu dipindahkan kepada syarikat penerima
pindahan itu, atau mengikut apa-apa terma lain sebagaimana
yang dipersetujui atau sebagaimana yang difikirkan sesuai oleh
Mahkamah untuk memerintahkan, atas permohonan sama ada
syarikat penerima pindahan atau pemegang syer itu.

(7) Jika suatu notis diberikan oleh syarikat penerima pindahan
di bawah subseksyen (1) dan Mahkamah tidak, atas permohonan
yang dibuat oleh pemegang syer yang menentang, memerintahkan
sebaliknya, syarikat penerima pindahan itu hendaklah, menyampaikan
suatu salinan notis itu kepada syarikat pemindah bersama dengan


-----

378 _Rang Undang-Undang_

surat cara pemindahan yang disempurnakan, bagi pihak pemegang
syer oleh mana-mana orang yang dilantik oleh syarikat penerima
pindahan, dan bagi pihaknya sendiri oleh syarikat penerima
pindahan—

_(a)_ selepas habis tempoh satu bulan selepas tarikh notis itu

diberikan;

_(b)_ selepas empat belas hari suatu pernyataan diberikan

kepada seseorang pemegang syer yang menentang di
bawah subseksyen (4); atau

_(c)_ jika suatu permohonan kepada Mahkamah oleh pemegang

syer yang menentang pada masa itu belum selesai, selepas
permohonan itu diselesaikan.

(8) Berhubung dengan subseksyen (7), syarikat penerima pindahan
hendaklah membayar, mengumpukkan atau memindahkan amaun
atau balasan lain yang mewakili harga yang kena dibayar oleh
syarikat penerima pindahan itu bagi syer yang menurut kuasa
seksyen ini syarikat itu berhak memperoleh kepada syarikat
pemindah, dan syarikat pemindah itu hendaklah mendaftarkan
syarikat penerima pindahan itu sebagai pemegang syer.

(9) Apa-apa wang yang diterima oleh syarikat pemindah di
bawah seksyen ini hendaklah dibayar ke dalam akaun bank yang
berasingan, dan apa-apa wang dan apa-apa balasan lain yang
diterima hendaklah dipegang oleh syarikat pemindah itu sebagai
amanah bagi beberapa orang yang berhak kepada syer yang
berkenaan dengannya wang diterima oleh syarikat pemindah itu,
masing-masingnya.

(10) Jika apa-apa balasan selain wang tunai dipegang sebagai
amanah oleh suatu syarikat bagi mana-mana orang di bawah
seksyen ini atau di bawah mana-mana undang-undang bertulis
terdahulu yang bersamaan, mana-mana balasan selain wang tunai,
selepas habis tempoh dua tahun dan hendaklah sebelum habis
tempoh sepuluh tahun dari tarikh balasan itu diumpukkan atau
dipindahkan kepada syarikat itu, memindahkan balasan selain
wang tunai itu kepada Menteri yang dipertanggungkan dengan
tanggungjawab bagi kewangan.

(11) Menteri yang dipertanggungkan dengan tanggungjawab
bagi kewangan hendaklah menjual atau melupuskan apa-apa
balasan yang diterima di bawah subseksyen (10) sebagaimana
yang difikirkannya patut dan hendaklah berurusan dengan hasil


-----

_Syarikat_ 379

jualan atau pelupusan itu seolah-olah hasil jualan atau pelupusan
itu merupakan wang yang dibayar kepada Menteri itu di bawah
undang-undang yang berhubungan dengan wang yang tidak dituntut.

(12) Dalam seksyen ini, “pemegang syer yang menentang”
termasuklah seseorang pemegang syer yang tidak bersetuju dengan
skim atau kontrak dan mana-mana pemegang syer yang tidak atau
enggan memindahkan syernya kepada syarikat penerima pindahan
mengikut skim atau kontrak itu.

Subpenggal 3

_Penerima dan Penerima dan Pengurus_

**Kelayakan bagi pelantikan penerima atau penerima dan**
**pengurus**

**372.** Mana-mana orang yang merupakan seorang penyelesai
diluluskan yang disebut dalam seksyen 433 hendaklah layak untuk
dilantik sebagai penerima atau penerima dan pengurus.

**Hilang kelayakan bagi pelantikan sebagai penerima atau**
**penerima dan pengurus**

**373. Tertakluk kepada seksyen 372, orang yang berikut tidak layak**
untuk bertindak sebagai penerima atau penerima dan pengurus
harta suatu syarikat:

_(a)_ suatu perbadanan;

_(b)_ seorang bankrap yang belum dilepaskan; dan

_(c)_ seorang penerima gadai janji bagi apa-apa harta syarikat,

juruaudit syarikat atau pegawai syarikat atau mana-mana
perbadanan yang merupakan penerima gadai janji bagi
harta syarikat.

**Pelantikan penerima atau penerima dan pengurus**

**374. Seseorang penerima atau penerima dan pengurus boleh dilantik—**

_(a)_ di bawah apa-apa surat cara yang memberi pemegang

debentur atau pemegang gadaian kuasa untuk melantik
penerima atau penerima dan pengurus;


-----

380 _Rang Undang-Undang_

_(b)_ di bawah apa-apa surat cara yang mewujudkan gadaian

berkenaan dengan harta dan pengusahaan suatu syarikat
yang memberi pemegang gadaian kuasa untuk melantik
penerima atau penerima dan pengurus; atau

_(c)_ oleh Mahkamah.

**Pelantikan penerima atau penerima dan pengurus di bawah**
**surat cara**

**375. (1) Jika suatu surat cara memberi pemegang debentur kuasa**
untuk melantik penerima atau penerima dan pengurus, pemegang
debentur itu boleh melantik penerima atau penerima dan pengurus
melalui suatu surat cara secara bertulis yang ditandatangani oleh
pemegang debentur itu atau bagi pihaknya.

(2) Melainkan jika surat cara itu memperuntukkan selainnya
dengan nyata—

_(a)_ seseorang penerima atau penerima dan pengurus merupakan

ejen syarikat;

_(b)_ seseorang yang dilantik sebagai penerima boleh bertindak

sebagai penerima dan pengurus; atau

_(c)_ kuasa yang diberikan untuk melantik penerima atau penerima

dan pengurus termasuklah kuasa untuk melantik—

(i) dua atau lebih penerima atau penerima dan pengurus;

(ii) seorang penerima atau penerima dan pengurus

tambahan kepada penerima atau penerima dan
pengurus dalam jawatan; dan

(iii) seorang penerima atau penerima dan pengurus

untuk menggantikan penerima atau penerima dan
pengurus yang jawatannya menjadi kosong.

(3) Jika dua atau lebih penerima atau penerima dan pengurus
dilantik di bawah satu surat cara, melainkan jika surat cara itu
memperuntukkan selainnya secara nyata—

_(a)_ fungsi atau kuasa penerima atau penerima dan pengurus

boleh dilaksanakan atau dijalankan oleh mana-mana
satu daripada mereka atau kedua-duanya atau kesemua
mereka secara bersesama; dan


-----

_Syarikat_ 381

_(b)_ sebutan mengenai penerima atau penerima dan pengurus

hendaklah menjadi sebutan mengenai mana-mana satu
daripada penerima atau penerima dan pengurus itu.

**Pelantikan penerima atau penerima dan pengurus oleh**
**Mahkamah**

**376. (1) Mahkamah boleh, selepas memberikan notis kepada**
syarikat melantik seorang penerima atau penerima dan pengurus
atas permohonan pemegang debentur atau mana-mana orang
lain yang berkepentingan dan dengan memberikan notis kepada
syarikat, jika Mahkamah berpuas hati bahawa—

_(a)_ syarikat itu tidak membayar hutang yang kena dibayar

kepada pemegang debentur atau selainnya tidak memenuhi
apa-apa obligasi kepada pemegang debentur, atau bahawa
apa-apa wang pokok yang dipinjam oleh syarikat atau
faedah adalah tertunggak;

_(b)_ syarikat itu bercadang untuk menjual atau selainnya

melupuskan harta yang dijamin dengan melanggar terma
mana-mana surat cara yang mewujudkan jaminan atau
gadaian itu; atau

_(c)_ adalah perlu untuk melantik seorang penerima atau penerima

dan pengurus untuk memastikan harta yang dijamin itu
dipelihara bagi manfaat pemegang debentur.

(2) Seseorang yang dilantik sebagai penerima oleh Mahkamah
boleh bertindak sebagai penerima dan pengurus melainkan jika
perintah Mahkamah tidak memasukkan pelantikan sebagai penerima
dan pengurus.

(3) Jika dua atau lebih penerima atau penerima dan pengurus
dilantik oleh Mahkamah, melainkan jika Mahkamah memperuntukkan
selainnya secara nyata—

_(a)_ fungsi atau kuasa penerima atau penerima dan pengurus

boleh dilaksanakan atau dijalankan oleh mana-mana
satu daripada mereka atau kedua-duanya atau kesemua
mereka secara bersesama; dan

_(b)_ sebutan mengenai penerima atau penerima dan pengurus

hendaklah menjadi sebutan mengenai mana-mana satu
daripada penerima atau penerima dan pengurus itu.


-----

382 _Rang Undang-Undang_

(4) Hak mana-mana orang untuk memohon kepada Mahkamah
bagi pelantikan penerima atau penerima dan pengurus di bawah
_common law tidak terbatal dengan penguatkuasaan seksyen atau_
Subpenggal ini.

**Notis pelantikan penerima atau penerima dan pengurus**

**377. (1) Jika mana-mana orang—**

_(a)_ memperoleh suatu perintah bagi pelantikan penerima atau

penerima dan pengurus mengenai harta suatu syarikat
atau mengenai harta mana-mana perbadanan lain dalam
Malaysia; atau

_(b)_ melantik seorang penerima atau penerima dan pengurus

di bawah mana-mana kuasa yang terkandung dalam apaapa surat cara,

dia hendaklah menyerah simpan dengan Pendaftar dalam suatu
notis pelantikan tentang fakta itu, dalam masa tujuh hari dari tarikh
orang itu memperoleh perintah itu atau membuat pelantikan itu.

(2) Mana-mana orang yang melanggar seksyen ini melakukan
suatu kesalahan dan boleh, apabila disabitkan, dikenakan penalti
tidak melebihi lima puluh ribu ringgit, dan dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari selama kesalahan itu berterusan
selepas sabitan.

**Kekosongan jawatan penerima atau penerima dan pengurus**

**378. (1) Jawatan seseorang penerima atau penerima dan pengurus**
hendaklah menjadi kosong jika orang yang memegang jawatan
itu—

_(a)_ meletakkan jawatan;

_(b)_ mati;

_(c)_ menjadi tidak layak oleh mana-mana sebab di bawah

perenggan 373(b) atau _(c);_


-----

_Syarikat_ 383

_(d)_ ditamatkan perkhidmatan atau diberhentikan di bawah surat

cara yang melantik seseorang penerima atau penerima
dan pengurus atau jika tiada surat cara yang melantik
seseorang penerima atau penerima dan pengurus, oleh
Mahkamah;

_(e)_ menyerah hak estetnya bagi manfaat pemiutangnya atau

membuat perkiraan dengan pemiutangnya di bawah
mana-mana undang-undang yang berhubungan dengan
kebankrapan; atau

_(f)_ disabitkan dengan kesalahan yang melibatkan fraud atau

kecurangan yang boleh dihukum apabila disabitkan
dengan pemenjaraan selama tiga bulan atau lebih.

(2) Seseorang penerima atau penerima dan pengurus yang dilantik
di bawah kuasa yang diberikan oleh surat cara boleh meletakkan
jawatan dengan memberikan notis bertulis tidak kurang daripada
empat belas hari tentang niatnya untuk meletakkan jawatan kepada
orang yang melaluinya dia dilantik.

(3) Seseorang penerima atau penerima dan pengurus yang
dilantik oleh Mahkamah tidak boleh meletakkan jawatan tanpa
terlebih dahulu memperoleh keizinan Mahkamah untuk berbuat
demikian.

(4) Seseorang yang mengosongkan jawatan penerima atau
penerima dan pengurus hendaklah, jika dapat dilaksanakan,
menyediakan apa-apa maklumat dan memberikan apa-apa bantuan
dalam penjalanan penerimaan kepada penggantinya sebagaimana
yang semunasabahnya diperlukan oleh orang itu.

(5) Atas permohonan seseorang yang dilantik untuk mengisi
kekosongan jawatan penerima atau penerima dan pengurus,
Mahkamah boleh membuat apa-apa perintah yang difikirkan
perlu atau wajar oleh Mahkamah untuk memudahkan pelaksanaan
kewajipan orang itu.

**Notis pemberhentian jawatan**

**379. (1) Seseorang yang terhenti untuk bertindak sebagai penerima**
atau penerima dan pengurus dengan—

_(a)_ sebab yang dinyatakan di bawah perenggan 378(1)(a),

_(c),_ _(d) atau_ _(e); atau_


-----

384 _Rang Undang-Undang_

_(b)_ memperoleh keizinan untuk meletakkan jawatan daripada

Mahkamah,

hendaklah menyerah simpan dengan Pendaftar suatu notis
pemberhentian tentang fakta itu, mengikut apa-apa cara sebagaimana
yang ditentukan oleh Pendaftar, dalam masa empat belas hari
selepas berlakunya kekosongan itu.

(2) Jika suatu kekosongan disebabkan oleh sebab yang dinyatakan
di bawah perenggan 378(1)(b), notis di bawah subseksyen (1)
hendaklah diserah simpan dengan Pendaftar oleh wakil diri atau
pemegang debentur seorang penerima atau penerima dan pengurus.

(3) Jika suatu kekosongan disebabkan oleh sebab yang dinyatakan
di bawah perenggan 378(1)(f), notis di bawah subseksyen (1)
hendaklah diserah simpan dengan Pendaftar oleh pemegang debentur
dalam masa empat belas hari dari fakta relevan diketahui oleh
pemegang debentur.

(4) Mana-mana orang yang melanggar seksyen ini melakukan
suatu kesalahan dan, dalam hal suatu kesalahan yang berterusan,
didenda selanjutnya tidak melebihi lima ratus ringgit bagi setiap
hari selama kesalahan itu berterusan selepas sabitan.

**Pernyataan yang berhubungan dengan pelantikan penerima**
**atau penerima dan pengurus**

**380. (1) Jika seseorang penerima atau seseorang penerima dan**
pengurus harta dilantik, tiap-tiap invois, tempahan bagi barang
atau perkhidmatan, surat urusan atau borang tempahan sama ada
dalam bentuk salinan cetak atau elektronik yang dikeluarkan oleh
atau bagi pihak perbadanan atau penerima itu atau penerima dan
pengurus itu atau penyelesai perbadanan itu dan padanya terdapat
nama perbadanan itu, dan tiap-tiap laman sesawang rasmi perbadanan
itu jika terdapat nama perbadanan itu hendaklah mengandungi
suatu pernyataan bahawa seorang penerima atau penerima dan
pengurus dilantik.

(2) Kegagalan untuk mematuhi subseksyen (1) tidak menjejaskan
kesahan dokumen itu.

(3) Syarikat dan tiap-tiap pegawai yang melanggar seksyen ini
melakukan suatu kesalahan.


-----

_Syarikat_ 385

**Liabiliti penerima atau penerima dan pengurus**

**381. (1) Mana-mana penerima atau penerima dan pengurus atau**
orang lain yang diberi kuasa yang mengambil milikan apa-apa
aset sesuatu syarikat bagi maksud menguatkuasakan apa-apa
gadaian hendaklah, tanpa menjejaskan haknya terhadap syarikat
itu atau mana-mana orang lain, bertanggungan bagi hutang yang
ditanggung olehnya atau orang lain yang diberi kuasa dalam
perjalanan penerimaan atau pemilikan itu, bagi perkhidmatan yang
diberikan, barang yang dibeli atau harta yang disewa, dipajak,
digunakan atau diduduki melainkan jika diperuntukkan selainnya
dalam surat cara yang melantik penerima atau penerima dan
pengurus atau orang lain yang diberi kuasa.

(2) Subseksyen (1) tidak boleh ditafsirkan sebagai menjadikan
pemegang gadaian, sebagai seorang penerima gadai janji dalam
milikan.

(3) Bagi maksud seksyen ini, “penerima gadai janji dalam
milikan” ertinya pemegang gadaian yang dengan sendiri atau
yang melalui seseorang ejen menjalankan kuasa untuk—

_(a)_ menerima pendapatan daripada suatu harta yang digadaikan;

_(b)_ mengambil milikan atau mengambil alih kawalan bagi

suatu harta yang digadaikan; atau

_(c)_ menjual atau selainnya memberi hakmilik sesuatu harta

yang digadaikan.

**Liabiliti bagi kontrak**

**382. (1) Seseorang penerima atau penerima dan pengurus**
adalah bertanggungan sendiri bagi sesuatu kontrak yang dibuat
olehnya dalam menjalankan mana-mana kuasanya melainkan jika
diperuntukkan selainnya secara khusus dalam surat cara yang
melantik penerima atau penerima dan pengurus.

(2) Terma sesuatu kontrak yang disebut dalam subseksyen (1)
boleh tidak memasukkan atau mengehadkan liabiliti diri penerima
atau penerima dan pengurus selain penerima atau penerima dan
pengurus yang dilantik oleh Mahkamah.


-----

386 _Rang Undang-Undang_

**Kuasa penerima atau penerima dan pengurus**

**383. (1) Seseorang penerima atau penerima dan pengurus**
hendaklah mempunyai kuasa secara nyata atau tersirat yang
diberikan melalui surat cara atau melalui perintah Mahkamah,
yang melaluinya atau di bawahnya pelantikan dibuat.

(2) Tertakluk kepada surat cara atau perintah Mahkamah yang
melaluinya atau di bawahnya pelantikan dibuat, seseorang penerima
atau penerima dan pengurus hendaklah mempunyai kuasa yang
dinyatakan dalam Jadual Keenam.

**Permohonan kepada Mahkamah bagi arahan**

**384. (1) Seseorang penerima atau penerima dan pengurus harta**
sesuatu syarikat boleh memohon kepada Mahkamah bagi arahan
berhubung dengan apa-apa perkara yang berbangkit berkaitan dengan
pelaksanaan fungsi penerima atau penerima dan pengurus itu.

(2) Jika seseorang penerima atau penerima dan pengurus
dilantik untuk menguatkuasakan apa-apa gadaian bagi faedah
pemegang debentur syarikat, mana-mana pemegang debentur itu
boleh memohon kepada Mahkamah bagi arahan berhubung dengan
apa-apa perkara yang berbangkit berkaitan dengan pelaksanaan
fungsi penerima atau penerima dan pengurus itu.

**Pelantikan penyelesai sebagai penerima atau penerima dan**
**pengurus dalam hal penggulungan**

**385. Seorang penyelesai diluluskan boleh dilantik sebagai penerima**
atau penerima dan pengurus, jika suatu permohonan dibuat kepada
Mahkamah untuk melantik penerima atau penerima dan pengurus
bagi pihak pemegang debentur atau pemiutang lain syarikat yang
digulung oleh Mahkamah.

**Kuasa penerima atau penerima dan pengurus mengenai**
**penyelesaian**

**386. (1) Selepas penggulungan sesuatu syarikat berkuat kuasa—**

_(a)_ seorang penerima boleh terus bertindak sebagai penerima

dan menjalankan segala kuasa penerima berkenaan dengan
harta atau aset yang dijamin di bawah debentur yang
melantik penerima itu; dan


-----

_Syarikat_ 387

_(b)_ seorang penerima dan pengurus boleh terus bertindak

sebagai penerima yang disebut dalam perenggan (a) dan
penerima dan pengurus boleh menjalankan segala kuasa
penerima dan pengurus bagi maksud menjalankan urusan
syarikat dengan syarat bahawa penerima dan pengurus
itu memperoleh persetujuan daripada penyelesai atau
jika penyelesai enggan memberikan persetujuannya,
persetujuan Mahkamah.

(2) Seorang penerima atau penerima dan pengurus yang
memegang jawatan yang disebut dalam subseksyen (1) hendaklah
terus bertindak sebagai ejen syarikat.

(3) Hutang atau liabiliti yang ditanggung oleh suatu syarikat
melalui tindakan penerima atau penerima dan pengurus yang
bertindak sebagai ejen syarikat mengikut subseksyen (2) bukan
merupakan suatu kos, caj atau perbelanjaan bagi penyelesaian.

**Kuasa Mahkamah untuk menetapkan saraan bagi penerima**
**atau penerima dan pengurus**

**387. (1) Mahkamah boleh, atas permohonan oleh penyelesai**
suatu syarikat, melalui perintah menetapkan amaun yang dibayar
secara saraan kepada mana-mana orang yang, di bawah kuasa yang
terkandung dalam apa-apa surat cara, dilantik sebagai penerima
atau penerima dan pengurus harta syarikat.

(2) Kuasa Mahkamah hendaklah—

_(a)_ dilanjutkan dengan menetapkan saraan bagi apa-apa tempoh

sebelum perintah atau permohonan dibuat;

_(b)_ dijalankan walaupun penerima atau penerima dan pengurus

mati atau terhenti daripada bertindak sebelum perintah
atau permohonan dibuat; dan

_(c)_ jika penerima atau penerima dan pengurus dibayar atau

memegang simpan bagi saraannya selama apa-apa
tempoh sebelum perintah dibuat apa-apa amaun yang
melebihi amaun yang ditetapkan selama tempoh itu,
dilanjutkan untuk menghendakinya atau wakil dirinya
supaya bertanggungjawab bagi lebihan itu atau manamana bahagiannya sebagaimana yang ditentukan dalam
perintah,

jika tiada perintah terdahulu telah dibuat berkenaan dengannya.


-----

388 _Rang Undang-Undang_

(3) Kuasa yang diberikan oleh perenggan (2)(c) tidak boleh
dijalankan berkenaan dengan apa-apa tempoh sebelum permohonan
bagi perintah dibuat melainkan jika pada pendapat Mahkamah
terdapat hal keadaan khas yang menjadikan kuasa itu patut
dijalankan sedemikian.

(4) Mahkamah boleh dari semasa ke semasa mengubah atau
meminda suatu perintah yang dibuat di bawah seksyen ini atas
permohonan yang dibuat sama ada oleh penyelesai atau oleh
penerima atau penerima dan pengurus.

**Peruntukan mengenai maklumat jika penerima atau penerima**
**dan pengurus dilantik**

**388. (1) Jika seseorang penerima atau penerima dan pengurus**
bagi harta sesuatu syarikat dilantik, penerima atau penerima
dan pengurus itu hendaklah menghantar suatu notis mengenai
pelantikannya kepada syarikat itu dan syarikat itu hendaklah,
mengemukakan kepada penerima atau penerima dan pengurus itu
suatu pernyataan tentang hal ehwal syarikat mengikut seksyen
ini dalam masa empat belas hari dari penerimaan notis itu atau
apa-apa tempoh yang lebih panjang sebagaimana yang dibenarkan
oleh Mahkamah.

(2) Penerima atau penerima dan pengurus hendaklah dalam masa
tiga puluh hari dari penerimaan pernyataan di bawah subseksyen (1)
atau apa-apa tempoh yang lebih panjang sebagaimana yang
dibenarkan oleh Mahkamah—

_(a)_ menyerah simpan dengan Pendaftar suatu salinan pernyataan

itu dan apa-apa ulasan yang difikirkan sesuai oleh
penerima untuk dibuat mengenai pernyataan itu;

_(b)_ menghantar kepada syarikat itu suatu salinan apa-apa

ulasan itu atau, jika difikirkan tidak sesuai oleh penerima
untuk membuat apa-apa ulasan, suatu notis mengenai
perkara itu; dan

_(c)_ jika penerima atau penerima dan pengurus dilantik oleh

atau bagi pihak pemegang debentur, menghantar kepada
wakil pemegang debentur suatu salinan pernyataan itu
dan ulasannya dalam pernyataan itu atau, jika difikirkan
tidak sesuai oleh penerima atau penerima dan pengurus
itu untuk membuat apa-apa ulasan, suatu notis mengenai
perkara itu.


-----

_Syarikat_ 389

(3) Subseksyen (1) dan (2) tidak terpakai berhubung dengan
pelantikan penerima atau penerima dan pengurus untuk bertindak—

_(a)_ dengan penerima atau penerima dan pengurus yang sedia

ada; atau

_(b)_ sebagai ganti penerima atau penerima dan pengurus yang

terhenti daripada bertindak,

kecuali, jika subseksyen (1) dan (2) terpakai bagi penerima atau
penerima dan pengurus yang mati atau terhenti daripada bertindak
sebelum subseksyen itu dipatuhi sepenuhnya, sebutan dalam
subseksyen (1) dan (2) mengenai penerima atau penerima dan
pengurus hendaklah, tertakluk kepada subseksyen (4) termasuklah
sebutan mengenai penggantinya dan mengenai mana-mana penerima
atau penerima dan pengurus yang masih ada.

(4) Jika syarikat digulung, seksyen ini dan seksyen 389, 390,
391 dan 392 hendaklah terpakai walau apa pun penerima atau
penerima dan pengurus dan penyelesai merupakan orang yang sama,
tetapi dengan apa-apa ubah suaian yang perlu yang berbangkit
daripada fakta itu.

(5) Penerima atau penerima dan pengurus yang melanggar
seksyen ini melakukan suatu kesalahan, dan dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari selama kesalahan itu berterusan
selepas sabitan.

**Obligasi syarikat dan pengarah untuk memberikan maklumat**
**kepada penerima atau penerima dan pengurus**

**389. (1) Jika seorang penerima atau penerima dan pengurus**
dilantik berkenaan dengan harta atau pengusahaan bagi suatu
syarikat, syarikat dan tiap-tiap pengarah syarikat itu hendaklah—

_(a)_ menjadikan tersedia kepada penerima atau penerima dan

pengurus itu semua buku, dokumen dan maklumat yang
berhubungan dengan harta atau pengusahaan dalam
penerimaan dalam milikan syarikat itu atau di bawah
kawalan syarikat itu dalam masa tujuh hari selepas
menerima notis di bawah subseksyen 388(1);


-----

390 _Rang Undang-Undang_

_(b)_ jika dikehendaki untuk berbuat demikian oleh penerima

atau penerima dan pengurus itu, menentusahkan melalui
suatu afidavit bahawa buku, dokumen dan maklumat itu
adalah lengkap dan betul;

_(c)_ memberi penerima atau penerima dan pengurus itu apa
apa bantuan yang semunasabahnya diperlukannya; dan

_(d)_ jika syarikat itu mempunyai meterai, menjadikan meterai

itu tersedia untuk digunakan oleh penerima atau penerima
dan pengurus itu.

(2) Mana-mana orang yang melanggar seksyen ini melakukan
suatu kesalahan dan boleh, apabila disabitkan, dikenakan denda
tidak melebihi lima puluh ribu ringgit, dan dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari selama kesalahan itu berterusan
selepas sabitan.

**Penyerahan pernyataan hal ehwal**

**390. (1) Pernyataan mengenai hal ehwal suatu syarikat yang**
dikehendaki oleh subsekyen 388(1) hendaklah menyatakan setakat
tarikh pelantikan seorang penerima atau penerima dan pengurus—

_(a)_ butir-butir tentang aset, hutang dan liabiliti syarikat;

_(b)_ nama dan alamat pemiutang syarikat;

_(c)_ sekuriti yang dipegang oleh pemiutang masing-masingnya;

_(d)_ tarikh apabila sekuriti itu diwujudkan masing-masingnya;

dan

_(e)_ apa-apa maklumat lain sebagaimana yang dikehendaki

oleh Pendaftar.

(2) Pernyataan hendaklah diserahkan oleh, dan ditentusahkan
melalui afidavit, satu orang atau lebih yang pada tarikh pelantikan
seorang penerima atau penerima dan pengurus, merupakan pengarah
syarikat atau oleh mana-mana orang yang dalam subseksyen
ini disebut sebagaimana yang dikehendaki oleh penerima atau
penerima dan pengurus itu supaya diserahkan dan ditentusahkan
pernyataan itu, yang menyatakan—

_(a)_ orang yang menjadi atau telah menjadi pegawai;


-----

_Syarikat_ 391

_(b)_ orang yang terlibat dalam penubuhan syarikat pada bila-bila

masa dalam masa satu tahun sebelum tarikh pelantikan
penerima atau penerima dan pengurus;

_(c)_ orang yang bekerja dengan syarikat, atau telah bekerja

dengan syarikat dalam tahun itu, dan pada pendapat
penerima atau penerima dan pengurus mampu untuk
memberikan maklumat yang dikehendaki;

_(d)_ orang yang menjadi atau telah menjadi pegawai atau

bekerja dengan suatu perbadanan dalam tahun itu yang,
atau dalam tahun itu, menjadi pegawai syarikat yang
berkaitan dengan pernyataan itu.

(3) Mana-mana orang yang membuat pernyataan dan afidavit
hendaklah dibenarkan dan hendaklah dibayar oleh penerima atau
penerima dan pengurus daripada terimaannya, apa-apa kos dan
perbelanjaan yang dilakukan dalam dan mengenai penyediaan
dan pembuatan pernyataan dan afidavit itu sebagaimana yang
difikirkan munasabah oleh penerima atau penerima dan pengurus,
tertakluk kepada rayuan kepada Mahkamah.

(4) Mana-mana orang yang melanggar subseksyen (1) dan (2)
melakukan suatu kesalahan dan dalam hal suatu kesalahan yang
berterusan, didenda selanjutnya tidak melebihi lima ratus ringgit
bagi setiap hari selama kesalahan itu berterusan selepas sabitan.

**Menyerah simpan akaun penerima atau penerima dan pengurus**

**391. (1) Tiap-tiap penerima atau penerima dan pengurus harta**
bagi sesuatu syarikat atau harta dalam Malaysia bagi mana-mana
perbadanan lain hendaklah—

_(a)_ dalam masa tiga puluh hari dari habis tempoh enam bulan

dari tarikh pelantikannya dan tiap-tiap tempoh enam
bulan yang berikut dan dalam masa tiga puluh hari
dari dia terhenti daripada bertindak sebagai penerima
atau penerima dan pengurus, menyerah simpan dengan
Pendaftar suatu akaun terperinci yang menunjukkan—

(i) terimaannya dan bayarannya sepanjang setiap

tempoh enam bulan, atau, jika dia terhenti daripada
bertindak sebagai penerima atau penerima dan
pengurus, sepanjang tempoh dari akhir tempoh
yang berkaitan dengan akaun terakhir sebelumnya


-----

392 _Rang Undang-Undang_

atau dari tarikh pelantikannya, mengikut manamana yang berkenaan, sehingga tarikh dia terhenti
daripada bertindak sebagai penerima atau penerima
dan pengurus;

(ii) amaun agregat penerimaan dan pembayaran itu

sepanjang semua tempoh sebelumnya sejak
pelantikannya; dan

(iii) jika dia dilantik di bawah kuasa yang terkandung

dalam apa-apa surat cara, amaun terhutang di bawah
surat cara itu pada masa pelantikannya, dalam hal
akaun pertama, dan pada habis tempoh tiap-tiap
enam bulan selepas pelantikannya dan, jika dia
terhenti daripada bertindak sebagai penerima atau
penerima dan pengurus pada tarikh dia terhenti
daripada bertindak sebagai penerima atau penerima
dan pengurus, dan anggarannya tentang jumlah
nilai semua aset syarikat atau perbadanan lain
yang tertakluk kepada surat cara itu; dan

_(b)_ sebelum menyerah simpan akaun itu, menentusahkan

melalui afidavit semua akaun dan penyata yang disebut
dalam akaun itu.

(2) Pendaftar boleh menyebabkan akaun itu diaudit oleh
juruaudit syarikat diluluskan yang dilantik oleh Pendaftar atas
usulnya sendiri atau atas permohonan syarikat atau perbadanan
lain atau seseorang pemiutang.

(3) Bagi maksud audit di bawah subseksyen (2), penerima atau
penerima dan pengurus hendaklah memberi juruaudit apa-apa
baucar dan maklumat sebagaimana yang dikehendaki oleh penerima
atau penerima dan pengurus dan juruaudit itu boleh pada bila-bila
masa menghendaki pengemukaan dan pemeriksaan apa-apa buku
akaun yang disimpan oleh penerima atau penerima dan pengurus
atau apa-apa dokumen atau rekod lain yang berhubungan dengan
audit itu.

(4) Pendaftar boleh menghendaki pemohon di bawah subseksyen (2)
supaya memberikan jaminan bagi pembayaran kos audit.

(5) Kos suatu audit di bawah subseksyen (2) hendaklah ditetapkan
oleh Pendaftar dan dibayar oleh penerima atau penerima dan
pengurus melainkan jika Pendaftar menentukan selainnya.


-----

_Syarikat_ 393

(6) Tiap-tiap penerima atau penerima dan pengurus yang
melanggar seksyen ini melakukan suatu kesalahan dan dalam
hal suatu kesalahan yang berterusan, didenda selanjutnya tidak
melebihi lima ratus ringgit bagi setiap hari selama kesalahan itu
berterusan selepas sabitan.

**Pembayaran hutang tertentu yang tertakluk kepada gadaian**
**terapung diberikan keutamaan daripada tuntutan di bawah**
**gadaian**

**392. (1) Jika seseorang penerima atau penerima dan pengurus**
dilantik bagi pihak pemegang apa-apa debentur suatu syarikat
yang dijamin oleh suatu gadaian terapung atau milikan diambil
oleh atau bagi pihak pemegang debentur bagi mana-mana harta
yang termasuk dalam atau tertakluk kepada gadaian terapung,
maka jika syarikat itu tidak digulung pada masa itu, hendaklah
dibayar daripada aset yang diterima oleh penerima atau penerima
dan pengurus atau orang lain yang mengambil milikan dengan
diberikan keutamaan daripada pemegang debentur yang berikut:

_(a)_ pertama, kos, perbelanjaan dan saraan penerima atau

penerima dan pengurus dan apa-apa tanggung rugi yang
kepadanya penerima atau penerima dan pengurus itu
berhak daripada harta syarikat;

_(b)_ kedua, segala upah dan gaji, termasuk apa-apa amaun

yang kena dibayar secara elaun atau pembayaran balik
di bawah mana-mana kontrak pekerjaan atau award atau
perjanjian yang mengawal selia syarat pekerjaan, sama
ada diperoleh sepenuhnya atau sebahagiannya melalui
komisen atau tidak, mana-mana pekerja berkenaan dengan
perkhidmatan yang diberikan olehnya kepada syarikat
selama tempoh empat bulan sebelum tarikh pelantikan
penerima atau penerima dan pengurus sehingga suatu
amaun yang tidak melebihi lima belas ribu ringgit;

_(c)_ ketiga, segala saraan yang kena dibayar kepada mana
mana pekerja berkenaan dengan cuti rehat, atau dalam
hal kematian pekerja itu kepada mana-mana orang lain
mengikut haknya, yang terakru berkenaan dengan apaapa tempoh sebelum tarikh pelantikan penerima atau
penerima dan pengurus; dan


-----

394 _Rang Undang-Undang_

_(d)_ keempat, semua amaun yang kena dibayar berkenaan

dengan sumbangan yang kena dibayar, termasuk bahagian
pekerja yang telah dipotong tetapi tidak dibayar, sepanjang
dua belas bulan yang berikut sebelum tarikh pelantikan
penerima atau penerima dan pengurus, oleh syarikat
sebagai majikan mana-mana orang di bawah manamana undang-undang bertulis yang berhubungan dengan
caruman keselamatan sosial pekerja dan persaraan atau
kumpulan wang simpanan atau di bawah apa-apa skim
persaraan atau faedah persaraan yang merupakan suatu
skim diluluskan di bawah undang-undang persekutuan
yang berhubungan dengan cukai pendapatan.

(2) Hutang dalam setiap kelas yang dinyatakan dalam
subseksyen (1) hendaklah mengikut susunan tetapi antara hutang
daripada kelas yang sama hendaklah berada pada kedudukan
_pari passu antara hutang itu, dan hendaklah dibayar sepenuhnya,_
melainkan jika harta syarikat tidak mencukupi untuk menjelaskan
hutang itu, yang dalam hal sedemikian hutang itu hendaklah
dikurangkan mengikut kadar yang sama.

(3) Jika apa-apa bayaran dibuat kepada mana-mana pekerja syarikat
bagi upah, gaji atau cuti rehat daripada wang yang didahulukan
oleh seseorang bagi maksud itu, orang yang melaluinya wang itu
didahulukan hendaklah, dalam kuasa penerima, mempunyai hak
keutamaan berkenaan dengan wang yang didahulukan sedemikian
dan yang dibayar, setakat amaun yang jumlah wang, yang berkenaan
dengannya pekerja itu sepatutnya berhak kepada keutamaan dalam
kuasa penerima dikurangkan disebabkan bayaran itu, dan hendaklah
mempunyai hak keutamaan yang sama berkenaan dengan amaun
itu sebagaimana yang sepatutnya dipunyai oleh pekerja itu jika
bayaran itu tidak dibuat.

(4) Jika syarikat berada di bawah kontrak insurans, yang dibuat
sebelum tarikh pelantikan penerima atau penerima dan pengurus,
yang dijamin terhadap liabiliti pihak ketiga, maka jika apa-apa
liabiliti dilakukan oleh syarikat, sama ada sebelum atau selepas
tarikh pelantikan penerima atau penerima dan pengurus, dan suatu
amaun berkenaan dengan liabiliti itu diterima atau telah diterima
oleh syarikat atau penerima atau penerima dan pengurus daripada
penanggung insurans, amaun itu hendaklah, selepas menolak
apa-apa perbelanjaan dalam mendapatkan amaun itu atau yang


-----

_Syarikat_ 395

bersampingan dengannya, dibayar oleh penerima atau penerima
dan pengurus kepada pihak ketiga itu yang berkenaan dengannya
liabiliti itu dilakukan setakat yang perlu untuk melepaskan liabiliti
itu atau mana-mana bahagian liabiliti itu yang masih belum
dilepaskan dengan diberikan keutamaan daripada segala bayaran
berkenaan dengan hutang yang disebut dalam subseksyen (1).

(5) Apa-apa bayaran yang dibuat di bawah seksyen ini hendaklah
didapatkan setakat yang boleh daripada aset syarikat yang tersedia
bagi pembayaran pemiutang umum.

(6) Jika sesuatu permintaan dibuat oleh atau dengan persetujuan
penerima atau penerima dan pengurus bagi pemberian apa-apa
bekalan termasuk air, elektrik, gas dan telekomunikasi, selepas
pelantikan penerima atau penerima dan pengurus, pembekal boleh
menjadikannya suatu syarat pemberian bekalan yang penerima atau
penerima dan pengurus sendiri menjamin pembayaran apa-apa caj
berkenaan dengan bekalan yang diberikan selepas pelantikannya.

(7) Walau apa pun subseksyen (6), pembekal tidak boleh
menjadikannya syarat pemberian bekalan, atau melakukan apa-apa
jua yang mempunyai kesan untuk menjadikannya syarat pemberian
bekalan, bahawa apa-apa caj tertunggak berkenaan dengan bekalan
yang diberikan kepada syarikat sebelum pelantikan penerima atau
penerima dan pengurus hendaklah dibayar.

**Pelaksanaan kewajipan penerima atau penerima dan pengurus,**
**dsb., untuk menyediakan penyata**

**393. (1) Mana-mana penerima atau penerima dan pengurus harta**
bagi sesuatu syarikat yang ingkar dalam menyerah simpan apaapa penyata, akaun atau dokumen lain atau dalam memberikan
apa-apa notis yang dikehendaki oleh undang-undang hendaklah
membetulkan keingkaran itu dalam masa empat belas hari dari
penyampaian suatu notis yang menghendakinya supaya berbuat
demikian oleh mana-mana anggota atau pemiutang syarikat atau
pemegang amanah bagi pemegang debentur.

(2) Mahkamah boleh, atas permohonan yang dibuat oleh orang
yang memberikan notis di bawah subseksyen (1), membuat suatu
perintah yang mengarahkan penerima atau penerima dan pengurus
supaya membetulkan keingkaran dalam apa-apa masa sebagaimana
yang dinyatakan dalam perintah itu.


-----

396 _Rang Undang-Undang_

(3) Jika didapati bahawa mana-mana penerima atau penerima
dan pengurus harta bagi suatu syarikat menyalahgunakan atau
memegang atau menjadi bertanggungan atau bertanggungjawab
bagi apa-apa wang atau harta syarikat atau bersalah atas apaapa misfeasans atau pecah amanah atau pelanggaran kewajipan
berhubung dengan syarikat itu, Mahkamah boleh, atas permohonan
mana-mana pemiutang atau penyumbang atau penyelesai, menilai
pelakuan penerima atau penerima dan pengurus itu dan mengarahkan
penerima atau penerima dan pengurus itu—

_(a)_ supaya membayar balik atau mengembalikan wang atau

harta itu atau mana-mana bahagian wang atau harta itu
berserta faedah mengikut apa-apa kadar sebagaimana
yang difikirkan adil oleh Mahkamah; atau

_(b)_ supaya menyumbang apa-apa jumlah wang kepada

aset syarikat secara pampasan berkenaan dengan
penyalahgunaan, pemegangan, misfeasans atau pecah
amanah atau pelanggaran kewajipan itu sebagaimana
yang difikirkan adil oleh Mahkamah.

(4) Seksyen ini hendaklah berkuat kuasa walaupun kesalahan itu
merupakan suatu kesalahan yang baginya pesalah bertanggungan
secara jenayah.

Penggal 8

_Mekanisme Penyelamat Korporat_

**Tafsiran**

**394. Bagi maksud Penggal ini—**

“penama” ertinya mana-mana orang yang layak untuk dilantik
sebagai pengamal insolvensi yang kuasa dan kewajipannya
hendaklah termasuk kuasa dan kewajipan yang dinyatakan dalam
Jadual Ketujuh.

“perkiraan sukarela” ertinya suatu persetujuan penyelesaian bagi
menjelaskan hutang suatu syarikat atau skim perkiraan tentang
hal ehwal syarikat di bawah Subpenggal 1.


-----

_Syarikat_ 397

Subpenggal 1

_Perkiraan Sukarela Korporat_

**Ketidakpakaian Subpenggal ini**

**395.** Subpenggal ini tidak terpakai bagi—

_(a) syarikat awam;_

_(b) syarikat yang merupakan institusi berlesen atau pengendali_

sistem pembayaran ditetapkan yang dikawal selia
di bawah undang-undang yang dikuatkuasakan oleh Bank
Negara Malaysia;

_(c) syarikat yang tertakluk kepada Akta Pasaran Modal dan_

Perkhidmatan 2007; dan

_(d)_ syarikat yang mewujudkan suatu gadaian ke atas hartanya

atau mana-mana pengusahaannya.

**Orang yang boleh mencadangkan perkiraan sukarela**

**396.** (1) Pengarah sesuatu syarikat selain syarikat yang berada
di bawah pengurusan kehakiman atau yang digulung boleh membuat
cadangan kepada syarikat itu dan kepada pemiutangnya bagi suatu
perkiraan sukarela di bawah Subpenggal ini.

(2) Cadangan bagi suatu perkiraan sukarela di bawah Subpenggal
ini hendaklah termasuk pelantikan seorang penama sama ada
sebagai pemegang amanah atau penyelia bagi maksud menyelia
pelaksanaan perkiraan sukarela itu.

(3) Suatu cadangan bagi perkiraan sukarela boleh juga dibuat—

_(a)_ oleh pengurus kehakiman jika suatu syarikat berada

di bawah perintah pengurusan kehakiman; atau

_(b)_ oleh penyelesai jika suatu syarikat digulung,

yang boleh juga menjadi penama bagi perkiraan sukarela itu.

(4) Dalam hal jika penyelesai ialah Pegawai Penerima, penama
hendaklah merupakan seorang pengamal insolvensi.


-----

398 _Rang Undang-Undang_

**Cadangan bagi perkiraan sukarela**

**397. (1) Jika pengarah suatu syarikat atau Pegawai Penerima**
berniat untuk membuat cadangan bagi suatu perkiraan sukarela,
pengarah atau Pegawai Penerima itu hendaklah melantik penama
dan hendaklah mengemukakan dokumen yang berikut kepada
penama:

_(a)_ suatu dokumen yang menyatakan terma perkiraan sukarela

yang dicadangkan; dan

_(b)_ suatu pernyataan tentang hal ehwal syarikat yang

mengandungi—

(i) butir-butir tentang pemiutang syarikat dan tentang

hutangnya dan liabiliti lain dan tentang asetnya;
dan

(ii) maklumat lain sebagaimana yang dikehendaki oleh

penama bagi mematuhi subseksyen (2).

(2) Bagi maksud subseksyen (1), penama hendaklah mengemukakan
kepada pengarah, suatu pernyataan yang menunjukkan sama ada
atau tidak, pada pendapatnya—

_(a)_ perkiraan sukarela yang dicadangkan mempunyai peluang

yang munasabah untuk diluluskan dan dilaksanakan;

_(b)_ syarikat berkemungkinan mempunyai dana yang mencukupi

yang tersedia bagi syarikat sepanjang moratorium yang
dicadangkan untuk membolehkan syarikat itu menjalankan
perniagaannya; dan

_(c)_ bahawa mesyuarat syarikat dan pemiutangnya hendaklah

dipanggil untuk menimbangkan perkiraan sukarela yang
dicadangkan.

(3) Penama berhak untuk bergantung kepada maklumat
yang dikemukakan kepadanya di bawah subseksyen (1) dalam
merumuskan pendapatnya mengenai perkara yang dikehendaki
di bawah subseksyen (2) melainkan jika penama itu mempunyai
sebab untuk meragui tentang ketepatannya.


-----

_Syarikat_ 399

**Moratorium**

**398. (1) Suatu moratorium dalam perkiraan sukarela bermula**
secara automatik dari masa pemfailan dokumen yang berikut oleh
syarikat dengan Mahkamah:

_(a)_ suatu dokumen yang menyatakan terma perkiraan sukarela

yang dicadangkan;

_(b)_ suatu pernyataan tentang hal ehwal syarikat yang

mengandungi—

(i) butir-butir tentang pemiutang syarikat dan tentang

hutangnya dan liabiliti lain dan tentang asetnya; dan

(ii) maklumat lain;

_(c)_ suatu pernyataan bahawa syarikat itu layak bagi moratorium;

_(d)_ suatu pernyataan daripada penama bahawa dia memberikan

persetujuannya untuk bertindak;

_(e)_ suatu pernyataan daripada penama; dan

_(f)_ suatu pernyataan yang menzahirkan butir-butir lengkap

tentang perkiraan sukarela yang dicadangkan terdahulu
atau suatu permohonan bagi moratorium dan keputusan
permohonan itu, jika ada.

(2) Jadual Kelapan hendaklah berkuat kuasa berkenaan dengan—

_(a)_ syarikat yang layak bagi moratorium;

_(b)_ tempoh dan pelanjutan moratorium;

_(c)_ kesan moratorium; dan

_(d)_ tatacara yang terpakai berhubung dengan kelulusan dan

pelaksanaan perkiraan sukarela jika moratorium itu
sedang atau telah berkuat kuasa.

**Panggilan mesyuarat**

**399. (1) Jika suatu moratorium berkuat kuasa, penama hendaklah**
memanggil mesyuarat syarikat dan mesyuarat pemiutangnya pada
masa, tarikh dan di tempat sebagaimana yang difikirkan sesuai oleh
penama dalam tempoh yang dinyatakan dalam Jadual Kelapan.


-----

400 _Rang Undang-Undang_

(2) Tiap-tiap pemiutang syarikat yang tuntutan dan alamatnya
diketahui oleh penama hendaklah dipanggil ke mesyuarat pemiutang
di bawah seksyen ini.

(3) Sesuatu mesyuarat yang dipanggil di bawah seksyen ini
hendaklah dijalankan mengikut kaedah-kaedah mesyuarat di bawah
Penggal 5 Bahagian III.

**Keputusan mesyuarat**

**400. (1) Sesuatu mesyuarat yang dipanggil di bawah seksyen 399**
hendaklah memutuskan sama ada untuk meluluskan perkiraan
sukarela yang dicadangkan atau selainnya.

(2) Majoriti yang diperlukan untuk meluluskan suatu cadangan
bagi perkiraan sukarela dalam mesyuarat pemiutang adalah tujuh
puluh lima peratus daripada jumlah nilai pemiutang, yang hadir
dan mengundi dalam mesyuarat itu sama ada dengan sendiri atau
melalui proksi.

(3) Suatu majoriti mudah dikehendaki bagi meluluskan suatu
ketetapan untuk meluluskan cadangan bagi perkiraan sukarela
dalam suatu mesyuarat anggota.

(4) Sesuatu mesyuarat yang dipanggil di bawah seksyen 399
tidak boleh meluluskan apa-apa cadangan yang menjejaskan hak
pemiutang bercagar syarikat untuk melaksanakan jaminannya,
kecuali dengan persetujuan pemiutang bercagar yang berkenaan.

(5) Apabila diluluskan melalui majoriti yang dikehendaki
di bawah subseksyen (2) dan (3), perkiraan sukarela yang
dicadangkan hendaklah berkuat kuasa dan mengikat semua
pemiutang syarikat sama ada pemiutang itu mengundi dengan
memihak kepada cadangan itu atau tidak.

(6) Sesuatu ubah suaian berkenaan dengan cadangan tidak
boleh dibenarkan dibuat dalam mana-mana mesyuarat di bawah
seksyen 399.


-----

_Syarikat_ 401

(7) Selepas tamat setiap mesyuarat yang diadakan di bawah
subseksyen (2) dan (3), penama hendaklah melaporkan keputusan
mesyuarat kepada Mahkamah dan hendaklah memberikan notis
tentang keputusan itu kepada Pendaftar dan kepada mana-mana
orang atau badan lain sebagaimana yang diluluskan oleh Mahkamah.

**Pelaksanaan cadangan**

**401. (1) Orang yang pada masa ini menjalankan, berhubung**
dengan perkiraan sukarela, fungsi yang diberikan—

_(a)_ kepada penama menurut kuasa kelulusan yang diberikan

dalam satu atau kedua-dua mesyuarat yang dipanggil
di bawah seksyen 399;

_(b)_ kepada mana-mana orang lain selain penama yang

merupakan seorang pengamal insolvensi,

hendaklah dikenali sebagai penyelia perkiraan sukarela.

(2) Mahkamah boleh mengarahkan supaya penama digantikan
oleh orang yang lain yang layak untuk bertindak sebagai penama
berhubung dengan perkiraan sukarela atas permohonan—

_(a)_ oleh pengarah atau Pegawai Penerima dalam hal jika

penama tidak mematuhi mana-mana kewajipan yang
dikenakan ke atas penama di bawah Jadual Ketujuh atau
penama telah mati; atau

_(b)_ oleh pengarah atau Pegawai Penerima atau penama dalam

hal jika tidak sesuai bagi penama untuk terus bertindak.

(3) Seseorang hanya boleh dilantik sebagai penama gantian
di bawah Jadual Ketujuh jika orang itu mengemukakan suatu
pernyataan yang menyatakan persetujuannya untuk bertindak
sebagai penama kepada Mahkamah.

(4) Jika mana-mana pemiutang syarikat atau mana-mana orang
lain tidak berpuas hati dengan apa-apa perbuatan, peninggalan
atau keputusan penyelia, pemiutang syarikat itu boleh merayu
kepada Mahkamah dan setelah menerima permohonan rayuan itu,
Mahkamah boleh—

_(a)_ mengesahkan, mengakas atau mengubah suai apa-apa

perbuatan atau keputusan penyelia;


-----

402 _Rang Undang-Undang_

_(b)_ memberikan arahan kepada penyelia; atau

_(c)_ membuat apa-apa perintah lain sebagaimana yang difikirkan

sesuai oleh Mahkamah.

(5) Penyelia boleh memohon kepada Mahkamah bagi arahan
berhubung dengan apa-apa perkara tertentu yang berbangkit
di bawah perkiraan sukarela dan termasuk dalam kalangan orang
yang boleh memohon kepada Mahkamah bagi penggulungan
syarikat atau bagi suatu perintah pengurusan kehakiman dibuat
berhubung dengan penggulungan syarikat.

(6) Mahkamah boleh membuat suatu perintah yang melantik
seseorang yang layak untuk bertindak sebagai pengamal insolvensi
atau diberi kuasa untuk bertindak sebagai penyelia, berhubung
dengan perkiraan sukarela, sama ada sebagai pengganti bagi
penyelia sedia ada atau untuk mengisi kekosongan jika—

_(a)_ adalah suai manfaat untuk melantik seseorang bagi

menjalankan fungsi penyelia; dan

_(b)_ adalah tidak suai manfaat, sukar atau tidak praktik bagi

suatu pelantikan dibuat tanpa bantuan Mahkamah.

(7) Kuasa yang diberikan oleh subseksyen (6) boleh dijalankan—

_(a)_ untuk meningkatkan bilangan orang yang menjalankan

fungsi seseorang penyelia; atau

_(b)_ untuk menggantikan satu daripada orang itu atau lebih

jika terdapat lebih daripada satu orang yang menjalankan
fungsi itu.

**Perkiraan yang berakhir sebelum waktunya**

**402. Bagi maksud Subpenggal ini, suatu perkiraan sukarela yang**
kelulusan baginya telah berkuat kuasa di bawah seksyen 401
berakhir sebelum waktunya jika perkiraan sukarela itu tidak
dilaksanakan dengan sepenuhnya berkenaan dengan semua orang
yang terikat dengan perkiraan itu menurut kuasa subseksyen 400(5)
apabila perkiraan sukarela itu terhenti berkuat kuasa.


-----

_Syarikat_ 403

Subpenggal 2

_Pengurusan Kehakiman_

**Ketidakpakaian Subpenggal ini**

**403.** Subpenggal ini tidak terpakai bagi—

_(a)_ syarikat yang merupakan suatu institusi berlesen atau

pengendali sistem pembayaran ditetapkan yang dikawal
selia di bawah undang-undang yang dikuatkuasakan oleh
Bank Negara Malaysia; dan

_(b)_ syarikat yang tertakluk kepada Akta Pasaran Modal dan

Perkhidmatan 2007.

**Permohonan kepada Mahkamah bagi syarikat diletakkan**
**di bawah pengurusan kehakiman dan bagi pelantikan pengurus**
**kehakiman**

**404. Suatu permohonan bagi perintah supaya sesuatu syarikat**
ditempatkan di bawah pengurusan kehakiman dan bagi pelantikan
pengurus kehakiman boleh dibuat kepada Mahkamah oleh syarikat
atau pemiutang syarikat jika syarikat atau pemiutang syarikat itu
menganggap bahawa—

_(a)_ syarikat tidak mampu atau akan menjadi tidak mampu

untuk membayar hutangnya; dan

_(b)_ terdapat kebarangkalian yang munasabah untuk memulihkan

syarikat atau mengekalkan semua atau sebahagian daripada
perniagaannya sebagai suatu usaha berterusan atau supaya
selainnya kepentingan pemiutang lebih terjaga daripada
mengambil keputusan untuk menggulung syarikat.

**Kuasa Mahkamah untuk membuat perintah pengurusan**
**kehakiman dan melantik pengurus kehakiman**

**405. (1) Jika suatu syarikat atau pengarahnya, di bawah suatu**
ketetapan anggotanya atau lembaga pengarah, atau pemiutang,
termasuklah mana-mana pemiutang luar jangka atau prospektif


-----

404 _Rang Undang-Undang_

atau semua atau mana-mana pihak itu, bersama-sama atau secara
berasingan, membuat permohonan di bawah seksyen 404, Mahkamah
boleh membuat suatu perintah pengurusan kehakiman berhubung
dengan syarikat itu jika—

_(a)_ Mahkamah berpuas hati bahawa syarikat itu tidak mampu

atau akan menjadi tidak mampu untuk membayar
hutangnya; dan

_(b)_ Mahkamah menganggap bahawa pembuatan perintah itu

berkemungkinan mencapai satu daripada tujuan yang
berikut atau lebih:

(i) penerusan syarikat itu, atau keseluruhan atau

sebahagian daripada pengusahaannya sebagai
suatu usaha berterusan;

(ii) kelulusan di bawah seksyen 366 daripada suatu

kompromi atau perkiraan antara syarikat itu dengan
mana-mana orang yang disebut dalam seksyen
itu;

(iii) penghasilan aset syarikat yang lebih menguntungkan

dapat dilaksanakan berbanding dengan penggulungan.

(2) Setelah mendengar permohonan bagi suatu perintah
pengurusan kehakiman, Mahkamah boleh menolak permohonan
itu atau menangguhkan pendengaran itu dengan syarat atau tanpa
syarat atau membuat suatu perintah interim atau apa-apa perintah
lain yang difikirkan sesuai oleh Mahkamah.

(3) Apa-apa perintah pengurusan kehakiman yang dibuat
di bawah subseksyen (1) hendaklah mengarahkan bahawa sepanjang
tempoh yang perintah itu berkuat kuasa, hal ehwal, urusan dan harta
syarikat hendaklah diuruskan oleh seorang pengurus kehakiman
yang dilantik oleh Mahkamah.

(4) Kos dan perbelanjaan mana-mana permohonan yang
tidak berjaya bagi perintah pengurusan kehakiman yang dibuat
di bawah seksyen ini hendaklah, melainkan jika Mahkamah
mengarahkan selainnya, ditanggung oleh pemohon dan, jika
Mahkamah berpendapat bahawa permohonan itu adalah remeh
atau menyusahkan, Mahkamah boleh membuat apa-apa perintah
untuk membetulkan apa-apa ketidakadilan yang mungkin berlaku
sebagaimana yang difikirkan adil dan saksama oleh Mahkamah.


-----

_Syarikat_ 405

(5) Tiada apa-apa jua dalam seksyen ini boleh menghalang
Mahkamah—

_(a)_ daripada membuat suatu perintah pengurusan kehakiman

dan melantik seorang pengurus kehakiman jika Mahkamah
berpendapat kepentingan awam menghendaki sedemikian;
atau

_(b)_ daripada melantik, selepas suatu permohonan bagi perintah

pengurusan kehakiman dibuat dan atas permohonan
orang yang memohon perintah pengurusan kehakiman
itu, seorang pengurus kehakiman interim, sementara
menunggu suatu perintah pengurusan kehakiman dibuat, dan
pengurus kehakiman interim itu boleh menjadi orang yang
dinamakan dalam permohonan itu dan boleh menjalankan
apa-apa fungsi, kuasa dan kewajipan sebagaimana yang
dinyatakan oleh Mahkamah dalam perintah interim itu.

(6) Suatu perintah pengurusan kehakiman tidak boleh dibuat
berhubung dengan suatu syarikat selepas syarikat itu berada dalam
penyelesaian.

(7) Bagi maksud Subpenggal ini, “harta” berhubung dengan suatu
syarikat termasuk wang, barang, benda dalam tindakan dan tiap-tiap
perihal harta, sama ada harta tanah atau harta persendirian, dan
sama ada di Malaysia atau di tempat lain, dan juga obligasi dan
tiap-tiap perihal kepentingan sama ada pada masa ini atau pada
masa hadapan atau terletak hak atau kontingen yang berbangkit
daripada, atau bersampingan dengan, harta.

(8) Takrif “ketidakmampuan untuk membayar hutang” dalam
seksyen 466 hendaklah terpakai bagi maksud seksyen ini
sebagaimana yang takrif itu terpakai bagi maksud Subpenggal 7
Penggal 1 Bahagian IV.

**Tempoh perintah pengurusan kehakiman dan pelanjutannya**

**406. (1) Suatu perintah pengurusan kehakiman hendaklah terus**
berkuat kuasa selama tempoh enam bulan dari tarikh perintah
itu dibuat, melainkan jika pengurusan kehakiman itu dilepaskan
selainnya, tetapi Mahkamah boleh, atas permohonan seseorang
pengurus kehakiman, melanjutkan tempoh ini selama enam bulan
lagi tertakluk kepada apa-apa terma sebagaimana yang dikenakan
oleh Mahkamah.


-----

406 _Rang Undang-Undang_

(2) Jika suatu permohonan untuk melanjutkan tempoh selama
enam bulan lagi sebagaimana yang disebut dalam subseksyen (1)
dibuat, pengurus kehakiman hendaklah memberikan notis mengenai
permohonan itu kepada—

_(a)_ semua pengarah;

_(b)_ semua anggota;

_(c)_ semua pemiutang; dan

_(d)_ mana-mana orang yang berhak untuk melantik penerima

atau penerima dan pengurus,

syarikat, dan tempoh itu tidak boleh dianggap sebagai sebahagian
daripada apa-apa tempoh had masa sebagaimana yang dinyatakan
di bawah mana-mana undang-undang bertulis.

(3) Pemohon hendaklah memberitahu Pendaftar tentang apa-apa
permohonan yang dibuat di bawah subseksyen (1) mengikut bentuk
dan cara yang ditentukan oleh Pendaftar.

**Penamaan bagi pengurus kehakiman**

**407. (1) Dalam mana-mana permohonan bagi suatu perintah**
pengurusan kehakiman di bawah seksyen 404, pemohon hendaklah
menamakan seseorang yang merupakan pengamal insolvensi,
yang bukan juruaudit syarikat, untuk bertindak sebagai pengurus
kehakiman.

(2) Mahkamah boleh menolak penamaan daripada pemohon
di bawah subseksyen (1) dan boleh melantik orang lain yang
merupakan pengamal insolvensi sebagai pengurus kehakiman.

(3) Jika suatu penamaan dibuat oleh syarikat di bawah subseksyen (1),
suatu majoriti dalam nilai pemiutang, termasuklah pemiutang luar
jangka atau prospektif boleh didengari sebagai penentangan terhadap
penamaan itu dan Mahkamah boleh, jika berpuas hati tentang
nilai tuntutan pemiutang dan tentang alasan penentangan itu—

_(a)_ mempelawa pemiutang itu untuk menamakan seseorang

yang merupakan pengamal insolvensi untuk bertindak
sebagai pengurus kehakiman; dan

_(b)_ menerima pakai penamaan itu jika difikirkan sesuai oleh

Mahkamah.


-----

_Syarikat_ 407

(4) Seorang pengurus kehakiman adalah berhak untuk menerima
apa-apa gaji atau saraan secara peratusan atau selainnya sebagaimana
yang ditentukan—

_(a)_ melalui perjanjian antara pengurus kehakiman dengan

syarikat atau pemiutang, mengikut mana-mana yang
berkenaan;

_(b)_ jika tiada perjanjian sedemikian, melalui suatu ketetapan

yang diluluskan pada mesyuarat pemiutang oleh suatu
majoriti yang tidak kurang daripada tujuh puluh lima
peratus daripada nilai dan pemiutang yang hadir dengan
sendiri atau melalui proksi dan mengundi dalam mesyuarat
itu dan yang hutangnya telah diterima masuk ke dalam
undi, yang mesyuarat hendaklah diadakan oleh pengurus
kehakiman melalui suatu notis kepada setiap pemiutang
yang kepada notis hendaklah dilampirkan penyata semua
resit dan perbelanjaan oleh pengurus kehakiman dan
amaun saraan yang diminta olehnya; atau

_(c)_ jika tiada penentuan mengikut cara yang disebut dalam

perenggan _(a) atau_ _(b), oleh Mahkamah._

**Notis permohonan bagi perintah pengurusan kehakiman**

**408. (1) Apabila suatu permohonan bagi perintah pengurusan**
kehakiman dibuat kepada Mahkamah, pemohon hendaklah
menyebabkan notis tentang permohonan itu—

_(a)_ diiklankan dalam satu surat khabar yang diedarkan secara

meluas di Malaysia dalam bahasa kebangsaan dan satu
surat khabar yang diedarkan secara meluas di Malaysia
dalam bahasa Inggeris; dan

_(b)_ hendaklah diberikan—

(i) kepada syarikat, dalam hal jika pemiutang ialah

pemohon; dan

(ii) kepada mana-mana orang yang melantik atau berhak

atau berkemungkinan berhak untuk melantik
penerima atau penerima dan pengurus bagi
keseluruhan, atau sebahagian besar keseluruhan
harta suatu syarikat di bawah terma apa-apa
debentur suatu syarikat.


-----

408 _Rang Undang-Undang_

(2) Pemohon hendaklah memberitahu Pendaftar tentang apaapa permohonan yang dibuat di bawah subseksyen (1) mengikut
bentuk dan cara yang ditentukan oleh Pendaftar.

**Penolakan permohonan bagi perintah pengurusan kehakiman**

**409. Tertakluk kepada subseksyen 405(5), Mahkamah hendaklah**
menolak suatu permohonan bagi perintah pengurusan kehakiman
jika Mahkamah berpuas hati bahawa—

_(a)_ penerima atau penerima dan pengurus yang disebut dalam

subperenggan 408(1)(b)(ii) telah atau akan dilantik; dan

_(b)_ pembuatan perintah itu ditentang oleh seorang pemiutang

bercagar.

**Kesan permohonan bagi perintah pengurusan kehakiman**

**410. Sepanjang tempoh yang bermula dengan pembuatan suatu**
permohonan bagi perintah pengurusan kehakiman dan yang berakhir
dengan pembuatan perintah itu atau penolakan permohonan itu—

_(a)_ tiada ketetapan boleh diluluskan atau perintah dibuat bagi

penggulungan syarikat;

_(b)_ tiada langkah-langkah boleh diambil untuk menguatkuasakan

apa-apa gadaian ke atas atau jaminan ke atas harta
syarikat atau untuk memiliki semula apa-apa barang
dalam milikan syarikat di bawah mana-mana perjanjian
sewa beli, perjanjian pemajakan catel atau penjanjian
pemegangan hakmilik, kecuali dengan keizinan Mahkamah
dan tertakluk kepada apa-apa terma sebagaimana yang
dikenakan oleh Mahkamah; dan

_(c)_ tiada prosiding lain dan tiada pelaksanaan atau proses

undang-undang lain boleh dimulakan atau diteruskan
dan tiada distres boleh dikenakan terhadap syarikat atau
hartanya kecuali dengan keizinan Mahkamah dan tertakluk
kepada apa-apa terma sebagaimana yang dikenakan oleh
Mahkamah.


-----

_Syarikat_ 409

**Kesan perintah pengurusan kehakiman**

**411. (1) Selepas perintah pengurusan kehakiman dibuat—**

_(a)_ mana-mana penerima atau penerima dan pengurus hendaklah

mengosongkan jawatan; dan

_(b)_ apa-apa permohonan bagi penggulungan syarikat hendaklah

ditolak.

(2) Jika mana-mana penerima atau penerima dan pengurus
mengosongkan jawatan di bawah perenggan (1)(a)—

_(a)_ saraannya dan perbelanjaan yang dilakukan dengan

sepatutnya oleh penerima atau penerima dan pengurus
itu; dan

_(b)_ apa-apa ganti rugi yang baginya penerima atau penerima

dan pengurus itu berhak daripada aset syarikat,

hendaklah dicajkan kepada dan, tertakluk kepada subseksyen (4),
dibayar daripada apa-apa harta yang berada dalam jagaannya
atau di bawah kawalannya pada masa itu dengan memberikan
keutamaan kepada apa-apa jaminan yang dipegang oleh orang
itu yang olehnya atau bagi pihaknya penerima atau penerima dan
pengurus itu dilantik.

(3) Tiada penerima atau penerima dan pengurus sesuatu syarikat
yang mengosongkan jawatan di bawah perenggan (1)(a) boleh
dikehendaki supaya mengambil langkah-langkah untuk mematuhi
mana-mana kewajipan yang dipertanggungjawabkan ke atasnya oleh
seksyen 391 pada atau selepas mengosongkan jawatan sedemikian.

(4) Sepanjang tempoh yang suatu perintah pengurusan kehakiman
berkuat kuasa—

_(a)_ tiada ketetapan boleh diluluskan atau perintah dibuat bagi

penggulungan syarikat;

_(b)_ tiada penerima atau penerima dan pengurus daripada jenis

yang disebut dalam seksyen 374 boleh dilantik;

_(c)_ tiada prosiding lain dan tiada pelaksanaan atau proses

undang-undang lain boleh dimulakan atau diteruskan
dan tiada distres boleh dikenakan terhadap syarikat atau
hartanya kecuali dengan persetujuan pengurus kehakiman
atau dengan keizinan Mahkamah dan, jika Mahkamah
memberikan keizinan, tertakluk kepada apa-apa terma
sebagaimana yang dikenakan oleh Mahkamah;


-----

410 _Rang Undang-Undang_

_(d)_ tiada langkah boleh diambil untuk menguatkuasakan

jaminan ke atas harta syarikat atau untuk memiliki semula
apa-apa barang dalam milikan syarikat di bawah manamana perjanjian sewa beli, perjanjian pemajakan catel
atau perjanjian pemegangan hakmilik, kecuali dengan
persetujuan pengurus kehakiman atau keizinan Mahkamah
dan tertakluk kepada apa-apa terma sebagaimana yang
dikenakan oleh Mahkamah; dan

_(e)_ tiada langkah boleh diambil untuk memindahkan apa-apa

syer syarikat atau untuk mengubah kedudukan mana-mana
anggota syarikat kecuali dengan keizinan Mahkamah
dan, jika Mahkamah memberikan keizinan, tertakluk
kepada apa-apa terma sebagaimana yang dikenakan oleh
Mahkamah.

**Pemberitahuan bahawa suatu syarikat berada di bawah**
**perintah pengurusan kehakiman**

**412. (1) Jika seorang pengurus kehakiman dilantik, tiap-tiap**
invois, pesanan bagi barang atau perkhidmatan, surat urusan
atau borang pesanan sama ada dalam bentuk salinan cetak atau
elektronik yang dikeluarkan oleh atau bagi pihak syarikat atau
pengurus kehakiman dan yang atasnya terdapat nama syarikat,
dan tiap-tiap laman sesawang rasmi syarikat jika terdapat nama
syarikat hendaklah mengandungi suatu pernyataan bahawa hal
ehwal, urusan dan harta syarikat sedang diuruskan oleh pengurus
kehakiman.

(2) Syarikat, pengurus kehakiman dan tiap-tiap pegawai yang
melanggar seksyen ini melakukan suatu kesalahan dan, dalam
hal suatu kesalahan yang berterusan, didenda selanjutnya tidak
melebihi satu ribu ringgit bagi setiap hari selama kesalahan itu
berterusan selepas sabitan.

**Kekosongan dalam pelantikan pengurus kehakiman**

**413. Jika sesuatu kekosongan berlaku disebabkan kematian,**
peletakan jawatan atau selainnya dalam jawatan seseorang
pengurus kehakiman bagi sesuatu syarikat Mahkamah boleh, atas
permohonan syarikat itu atau mana-mana pemiutang syarikat itu,
melalui perintah, mengisi kekosongan itu.


-----

_Syarikat_ 411

**Kuasa dan kewajipan am pengurus kehakiman**

**414. (1) Selepas suatu perintah pengurusan kehakiman dibuat,**
pengurus kehakiman hendaklah meletakkan dalam jagaannya atau
di bawah kawalannya segala harta yang kepadanya syarikat berhak
atau didapati berhak.

(2) Sepanjang tempoh yang suatu perintah pengurusan kehakiman
berkuat kuasa, segala kuasa yang diberikan dan kewajipan yang
dipertanggungjawabkan ke atas pengarah oleh Akta ini atau oleh
perlembagaan syarikat hendaklah dijalankan dan dilaksanakan oleh
pengurus kehakiman dan bukan oleh pengarah itu, tetapi tiada
apa-apa jua dalam subseksyen ini boleh menghendaki pengurus
kehakiman itu supaya memanggil apa-apa mesyuarat syarikat.

(3) Pengurus kehakiman suatu syarikat hendaklah—

_(a)_ melakukan segala benda sebagaimana yang perlu bagi

pengurusan hal ehwal, perniagaan dan harta syarikat
itu; dan

_(b)_ melakukan segala benda lain sebagaimana yang diarahkan

oleh Mahkamah.

(4) Tanpa menjejaskan keluasan perenggan (3)(a), kuasa yang
diberikan oleh subseksyen itu hendaklah termasuk kuasa yang
dinyatakan dalam Jadual Kesembilan.

(5) Pengurus kehakiman boleh memohon kepada Mahkamah
bagi arahan berhubung dengan apa-apa perkara tertentu yang
berbangkit berkaitan dengan penjalanan fungsinya.

(6) Tiada apa-apa jua dalam seksyen ini boleh dianggap sebagai
membenarkan pengurus kehakiman bagi suatu syarikat untuk
membuat apa-apa bayaran bagi menjelaskan apa-apa hutang yang
kepadanya syarikat itu tertakluk apabila perintah pengurusan
kehakiman dibuat melainkan jika—

_(a)_ bayaran yang dibuat itu dibenarkan oleh Mahkamah

atau bayaran itu dibuat di bawah suatu kompromi atau
perkiraan yang dibenarkan sedemikian; atau

_(b)_ bayaran itu dibuat bagi menjelaskan jumlah yang dijamin

oleh suatu jaminan atau yang kena dibayar di bawah
suatu perjanjian sewa beli, perjanjian pemajakan catel
atau perjanjian pemegangan hakmilik yang kepadanya
seksyen 415 terpakai


-----

412 _Rang Undang-Undang_

(7) Jika suatu permintaan dibuat oleh atau dengan persetujuan
pengurus kehakiman bagi pemberian apa-apa bekalan termasuklah
air, elektrik, gas dan telekomunikasi, selepas perintah pengurusan
kehakiman dibuat—

_(a)_ pembekal boleh menjadikannya syarat pemberian bekalan itu

yang pengurus kehakiman sendiri menjamin pembayaran
apa-apa caj berkenaan dengan bekalan yang diberikan
selepas pelantikan pengurus kehakiman; atau

_(b)_ pembekal tidak boleh menjadikannya syarat pemberian

bekalan itu, atau melakukan apa-apa jua yang mempunyai
kesan untuk menjadikannya syarat pemberian bekalan
itu, bahawa apa-apa caj tertunggak berkenaan dengan
bekalan yang diberikan kepada syarikat sebelum perintah
pengurusan kehakiman dibuat hendaklah dibayar.

(8) Pengurus kehakiman bagi sesuatu syarikat boleh memanggil
mesyuarat pemiutang syarikat, jika difikirkannya sesuai, dan
hendaklah memanggil mesyuarat sedemikian jika dia diarahkan
untuk berbuat demikian oleh Mahkamah.

(9) Apa-apa pengubahan dalam perlembagaan yang dibuat menurut
kuasa suatu perintah di bawah perenggan (3)(b) mempunyai kesan
yang sama seolah-olah dibuat dengan sewajarnya melalui ketetapan
syarikat, dan peruntukan Akta ini terpakai bagi perlembagaan itu
sebagaimana yang diubah dengan sewajarnya sedemikian.

(10) Pengurus kehakiman hendaklah menyerahkan suatu salinan
pejabat bagi perintah yang membenarkan pengubahan perlembagaan
di bawah perenggan (3)(b) kepada Pendaftar dalam masa empat
belas hari dari perintah itu dibuat.

(11) Seseorang yang berurusan dengan pengurus kehakiman
sesuatu syarikat dengan suci hati dan bagi nilai tidak perlu
mengambil tahu dengan bertanya sama ada pengurus kehakiman
bertindak mengikut kuasanya.

**Kuasa untuk berurusan dengan harta yang digadaikan, dsb.**

**415. (1) Pengurus kehakiman bagi suatu syarikat boleh melupuskan**
atau selainnya menjalankan kuasanya berhubung dengan manamana harta syarikat yang tertakluk kepada suatu jaminan yang
kepadanya, sebagaimana yang diwujudkan, ialah gadaian terapung.


-----

_Syarikat_ 413

(2) Jika, atas permohonan oleh pengurus kehakiman bagi suatu
syarikat, Mahkamah berpuas hati bahawa pelupusan, dengan atau
tanpa aset lain—

_(a)_ mana-mana harta syarikat yang tertakluk kepada suatu

jaminan selain gadaian terapung; atau

_(b)_ apa-apa barang di bawah suatu perjanjian sewa beli,

perjanjian pemajakan catel atau perjanjian pemegangan
hakmilik,

berkemungkinan untuk menganjurkan satu tujuan yang dinyatakan
dalam perintah pengurusan kehakiman atau lebih, Mahkamah
boleh, melalui perintah, membenarkan pengurus kehakiman itu
untuk melupuskan harta itu seolah-olah harta itu tidak tertakluk
kepada jaminan atau untuk melupuskan barang-barang itu seolaholah segala hak pemunya di bawah perjanjian sewa beli terletak
hak pada syarikat itu.

(3) Pengurus kehakiman hendaklah menghantar suatu salinan
perintah yang dibuat di bawah subseksyen (2) kepada Pendaftar
dalam masa empat belas hari dari perintah itu dibuat.

(4) Pengurus kehakiman yang membuat permohonan kepada
Mahkamah untuk melupuskan harta yang tertakluk kepada
jaminan di bawah subseksyen (2) hendaklah memberikan notis
tidak kurang daripada tujuh hari sebelum permohonan itu dibuat,
kepada pemegang jaminan atau kepada pemunya barang-barang
yang tertakluk kepada mana-mana perjanjian yang disebut dalam
subseksyen itu dan pemegang jaminan atau pemunya itu, mengikut
mana-mana yang berkenaan, boleh menentang pelupusan harta
itu.

(5) Jika apa-apa harta dilupuskan di bawah subseksyen (1),
pemegang jaminan hendaklah mempunyai keutamaan yang
sama berkenaan dengan apa-apa harta syarikat yang dilupuskan
sebagaimana yang sepatutnya dipunyai olehnya berkenaan dengan
harta itu yang tertakluk kepada jaminan.

(6) Menjadi suatu syarat perintah yang dibuat di bawah
subseksyen (2) bahawa hasil bersih daripada pelupusan hendaklah
digunakan bagi menjelaskan jumlah wang yang dijamin oleh
jaminan atau yang kena dibayar di bawah perjanjian sewa beli,
perjanjian pemajakan catel atau perjanjian pemegangan hakmilik
dan jika hasil bersih daripada pelupusan itu adalah kurang daripada


-----

414 _Rang Undang-Undang_

jumlah wang yang dijamin oleh jaminan itu atau yang kena dibayar
di bawah mana-mana perjanjian itu, pemegang jaminan atau
pemunya barang-barang, mengikut mana-mana yang berkenaan,
boleh membuktikan mengenai penggulungan bagi apa-apa baki
yang kena dibayar kepadanya.

(7) Jika suatu syarat yang dikenakan di bawah subseksyen (6)
berhubung dengan dua sekuriti atau lebih, syarat itu hendaklah
menghendaki supaya hasil bersih daripada pelupusan digunakan
bagi menjelaskan jumlah wang yang dijamin oleh sekuriti itu
mengikut susunan keutamaan sekuriti itu.

(8) Seseorang pengurus kehakiman yang, tanpa alasan yang
munasabah, melanggar subseksyen (6) dan (7) melakukan suatu
kesalahan dan dalam hal suatu kesalahan yang berterusan, didenda
selanjutnya tidak melebihi lima ratus ringgit bagi setiap hari
kesalahan itu berterusan selepas sabitan.

(9) Tiada apa-apa jua dalam seksyen ini boleh dianggap sebagai
menjejaskan permohonan kepada Mahkamah di bawah seksyen 425.

**Agensi dan liabiliti bagi kontrak**

**416. (1) Pengurus kehakiman atau pengurus kehakiman interim**
bagi suatu syarikat—

_(a)_ hendaklah disifatkan sebagai ejen syarikat;

_(b)_ hendaklah bertanggungan sendiri bagi apa-apa kontrak,

termasuklah apa-apa kontrak pekerjaan, yang dibuat atau
yang diterima pakai olehnya dalam menjalankan fungsifungsi, kecuali setakat yang kontrak itu atau notis di
bawah subseksyen (2) memperuntukkan selainnya, dan

_(c)_ adalah berhak ditanggung rugi berkenaan dengan liabiliti

itu, dan dibayar saraan dan perbelanjaannya, daripada
harta syarikat yang berada dalam jagaannya atau di bawah
kawalannya dengan diberikan keutamaan daripada segala
hutang lain kecuali yang tertakluk kepada jaminan yang
kepadanya subseksyen 415(2) terpakai.


-----

_Syarikat_ 415

(2) Jika suatu kontrak yang dibuat oleh syarikat diterima pakai
oleh pengurus kehakiman atau pengurus kehakiman interim, dia
boleh, melalui notis yang diberikan kepada pihak yang satu lagi,
menolak tuntutan apa-apa liabiliti diri di bawah kontrak itu.

(3) Bagi maksud seksyen ini, pengurus kehakiman atau pengurus
kehakiman interim tidak boleh dianggap sebagai menerima pakai
kontrak yang dibuat oleh syarikat disebabkan apa-apa jua yang
dilakukan atau ditinggalkan daripada dilakukan dalam masa tiga
puluh hari dari pembuatan perintah pengurusan kehakiman.

(4) Tiada apa-apa jua dalam seksyen ini boleh—

_(a)_ mengehadkan hak seseorang pengurus kehakiman atau

pengurus kehakiman interim untuk mendapatkan ganti
rugi daripada mana-mana orang lain berkenaan dengan
kontrak yang dibuat olehnya yang diluluskan oleh
Mahkamah; atau

_(b)_ menjadikan pengurus kehakiman atau pengurus kehakiman

interim bertanggungan sendiri bagi bayaran sewa di
bawah pajakan yang dipegang oleh syarikat pada masa
pelantikan.

**Pengosongan jawatan dan pelepasan**

**417. (1) Pengurus kehakiman sesuatu syarikat boleh—**

_(a) pada bila-bila masa dipecat daripada jawatan melalui_

perintah Mahkamah; atau

_(b) meletakkan jawatannya dengan memberikan notis tentang_

peletakan jawatannya kepada Mahkamah dengan keizinan
Mahkamah dan tertakluk kepada apa-apa syarat sebagaimana
yang dikenakan oleh Mahkamah.

(2) Pengurus kehakiman bagi suatu syarikat hendaklah
mengosongkan jawatannya jika—

_(a)_ sebagai seorang pengamal insolvensi pada masa

pelantikannya, dia terhenti menjadi pengamal insolvensi;
atau

_(b)_ perintah pengurusan kehakiman dilepaskan.


-----

416 _Rang Undang-Undang_

(3) Jika pada bila-bila masa seseorang terhenti menjadi pengurus
kehakiman bagi suatu syarikat sama ada menurut kuasa seksyen
ini atau disebabkan kematiannya—

_(a)_ apa-apa jumlah wang yang kena dibayar berkenaan dengan

apa-apa hutang atau liabiliti yang dilakukan semasa orang
itu menjadi pengurus kehakiman di bawah kontrak yang
dibuat olehnya dalam menjalankan fungsinya; dan

_(b)_ apa-apa saraan dan perbelanjaan yang dilakukan olehnya

dengan sepatutnya,

hendaklah dicaj kepada dan dibayar daripada harta syarikat yang
dalam jagaannya atau di bawah kawalannya dengan diberikan
keutamaan daripada segala hutang lain, kecuali yang tertakluk
kepada jaminan yang kepadanya subseksyen 415(2) terpakai.

(4) Jika seseorang terhenti menjadi pengurus kehakiman bagi
suatu syarikat, dia hendaklah, dari apa-apa tempoh sebagaimana
yang ditentukan oleh Mahkamah, dilepaskan daripada apa-apa
liabiliti berkenaan dengan apa-apa perbuatan atau peninggalan yang
dilakukan olehnya dalam pengurusan syarikat itu atau selainnya
berhubung dengan pelakuannya sebagai pengurus kehakiman.

(5) Tiada apa-apa jua dalam seksyen ini boleh melepaskan
orang yang terhenti menjadi pengurus kehakiman sesuatu syarikat
daripada apa-apa liabiliti yang disebut dalam subseksyen 424(5).

**Maklumat hendaklah diberikan oleh dan kepada pengurus**
**kehakiman**

**418. (1) Jika suatu perintah pengurusan kehakiman dibuat,**
pengurus kehakiman hendaklah—

_(a)_ menghantar suatu salinan perintah itu kepada Pendaftar

dan syarikat dalam masa tujuh hari dari perintah itu
dibuat;

_(b)_ menyiarkan suatu notis tentang perintah itu dalam satu

surat khabar yang diedarkan secara meluas di Malaysia
dalam bahasa kebangsaan dan satu surat khabar yang
diedarkan secara meluas di Malaysia dalam bahasa
Inggeris; dan


-----

_Syarikat_ 417

_(c)_ menghantar notis sedemikian kepada semua pemiutang

syarikat, setakat yang pengurus kehakiman mengetahui
tentang alamat dalam masa tiga puluh hari dari perintah
dibuat, melainkan jika Mahkamah mengarahkan selainnya.

(2) Syarikat hendaklah mengemukakan suatu pernyataan
tentang hal ehwal syarikat mengikut seksyen 419 dalam masa
empat belas hari dari penerimaan perintah yang disebut dalam
perenggan (1)(a) atau apa-apa tempoh yang lebih panjang
sebagaimana yang dibenarkan oleh pengurus kehakiman yang
tidak patut melebihi enam puluh hari.

(3) Mana-mana orang yang, tanpa alasan yang munasabah,
melanggar seksyen ini melakukan suatu kesalahan dan, dalam
hal suatu kesalahan yang berterusan, didenda selanjutnya tidak
melebihi lima ratus ringgit bagi setiap hari selama kesalahan itu
berterusan selepas sabitan.

**Pernyataan hal ehwal syarikat**

**419. (1) Pernyataan hal ehwal syarikat yang dikehendaki**
supaya dikemukakan kepada pengurus kehakiman di bawah
subseksyen 418(2) hendaklah menunjukkan sebagaimana pada
tarikh perintah pengurusan kehakiman—

_(a)_ butir-butir tentang aset, hutang dan liabiliti syarikat;

_(b)_ nama dan alamat pemiutangnya;

_(c)_ sekuriti yang dipegang oleh pemiutang masing-masingnya;

_(d)_ tarikh yang sekuriti masing-masingnya diwujudkan; dan

_(e)_ apa-apa maklumat lain sebagaimana yang ditentukan oleh

Pendaftar.

(2) Pernyataan hendaklah dikemukakan oleh, dan ditentusahkan
melalui afidavit, sekurang-kurangnya satu daripada pengarah yang,
pada tarikh perintah pengurusan kehakiman, menjadi pengarah
syarikat dan sekurang-kurangnya satu orang lain yang diluluskan
oleh pengurus kehakiman dari kategori yang berikut:

_(a)_ orang yang menjadi atau telah menjadi pegawai syarikat;

_(b)_ orang yang mengambil bahagian dalam penubuhan syarikat

pada bila-bila masa dalam masa satu tahun sebelum
tarikh perintah pengurusan kehakiman; atau


-----

418 _Rang Undang-Undang_

_(c)_ orang yang bekerja dengan syarikat termasuklah seseorang

yang diambil bekerja di bawah suatu kontrak bagi
perkhidmatan, atau telah bekerja dengan syarikat dalam
tahun itu, dan yang pada pendapat pengurus kehakiman
mampu untuk memberikan maklumat yang dikehendaki.

(3) Mana-mana orang yang membuat pernyataan dan afidavit
hendaklah dibenarkan dan hendaklah dibayar oleh pengurus
kehakiman, daripada terimaannya, apa-apa kos dan perbelanjaan
yang dilakukan dalam dan mengenai penyediaan dan pembuatan
pernyataan dan afidavit itu sebagaimana yang difikirkan munasabah
oleh pengurus kehakiman, tertakluk kepada rayuan kepada
Mahkamah oleh orang yang membuat pernyataan itu.

(4) Apa-apa pernyataan hal ehwal yang disediakan di bawah
seksyen ini boleh digunakan sebagai keterangan terhadap manamana orang yang membuat atau yang bersetuju untuk membuat
pernyataan hal ehwal itu.

(5) Pengurus kehakiman hendaklah menyerah simpan suatu
salinan pernyataan hal ehwal dengan Pendaftar dalam masa tujuh
hari dari penerimaan pernyataan itu daripada syarikat.

(6) Mana-mana orang yang, tanpa alasan yang munasabah,
melanggar seksyen ini melakukan suatu kesalahan dan, dalam
hal suatu kesalahan yang berterusan, didenda selanjutnya tidak
melebihi lima ratus ringgit bagi setiap hari selama kesalahan itu
berterusan selepas sabitan.

**Pernyataan cadangan**

**420. (1) Jika suatu perintah pengurusan kehakiman dibuat,**
pengurus kehakiman itu hendaklah, dalam masa enam puluh
hari atau apa-apa tempoh yang lebih panjang sebagaimana yang
dibenarkan oleh Mahkamah, selepas perintah itu dibuat—

_(a)_ menghantar suatu pernyataan tentang cadangannya untuk

mencapai satu daripada tujuan yang disebut dalam
perenggan 405(1)(b) atau lebih kepada Pendaftar dan
kepada semua pemiutang ke alamat terakhir mereka
yang diketahui; dan

_(b)_ membentangkan suatu salinan pernyataan itu dalam

mesyuarat pemiutang syarikat yang dipanggil bagi tempoh
tidak kurang daripada notis empat belas hari.


-----

_Syarikat_ 419

(2) Pengurus kehakiman hendaklah juga, dalam masa enam
puluh hari atau apa-apa tempoh yang lebih panjang sebagaimana
yang dibenarkan oleh Mahkamah selepas perintah dibuat sama
ada—

_(a)_ menghantar suatu salinan pernyataan kepada semua

anggota syarikat ke alamat terakhir semua anggota yang
diketahui; atau

_(b)_ menyiarkan suatu notis dalam satu surat khabar yang

diedarkan secara meluas di Malaysia dalam bahasa
kebangsaan dan satu surat khabar yang diedarkan
secara meluas di Malaysia dalam bahasa Inggeris yang
menyatakan alamat yang kepadanya anggota syarikat
perlu menulis supaya salinan pernyataan itu dihantar
kepada anggota syarikat itu secara percuma.

**Pertimbangan cadangan oleh mesyuarat pemiutang**

**421. (1) Suatu mesyuarat pemiutang, yang dipanggil di bawah**
perenggan 420(1)(b), hendaklah memutuskan sama ada untuk
meluluskan cadangan pengurus kehakiman.

(2) Cadangan hendaklah diluluskan oleh tujuh puluh lima
peratus daripada jumlah nilai pemiutang yang tuntutannya telah
diterima oleh pengurus kehakiman, yang hadir dan mengundi
pada mesyuarat sama ada dengan sendiri atau melalui proksi dan
cadangan boleh diluluskan dengan ubah suaian tertakluk kepada
persetujuan pengurus kehakiman bagi setiap ubah suaian.

(3) Sebaik diluluskan oleh majoriti yang dikehendaki di bawah
subseksyen (2), cadangan itu, dengan atau tanpa ubah suaian,
hendaklah mengikat semua pemiutang syarikat sama ada pemiutang
itu mengundi dengan memihak kepada cadangan itu atau tidak.

(4) Pengurus kehakiman hendaklah melaporkan keputusan
mesyuarat itu kepada Mahkamah dan hendaklah memberikan
notis tentang keputusan itu kepada Pendaftar dan kepada manamana orang atau badan lain sebagaimana yang diluluskan oleh
Mahkamah.


-----

420 _Rang Undang-Undang_

(5) Jika suatu laporan diberikan kepada Mahkamah di bawah
subseksyen (4) bahawa mesyuarat enggan meluluskan cadangan
pengurus kehakiman dengan atau tanpa ubah suaian, Mahkamah
boleh—

_(a) melalui perintah melepaskan perintah pengurusan kehakiman;_

_(b) membuat apa-apa peruntukan berbangkit dalam perintah_

pengurusan kehakiman sebagaimana yang difikirkan
sesuai oleh Mahkamah;

_(c) menangguhkan pendengaran dengan syarat atau tanpa_

syarat; atau

_(d) membuat suatu perintah interim atau apa-apa perintah_

lain yang difikirkan sesuai oleh Mahkamah.

(6) Suatu salinan apa-apa perintah Mahkamah yang dibuat
di bawah subseksyen (5) hendaklah disiarkan dalam satu surat
khabar yang diedarkan secara meluas di Malaysia dalam bahasa
kebangsaan dan satu surat khabar yang diedarkan secara meluas
di Malaysia dalam bahasa Inggeris.

(7) Jika perintah pengurusan kehakiman dilepaskan, pengurus
kehakiman hendaklah menghantar suatu salinan fail perintah itu
kepada Pendaftar dalam masa tujuh hari dari perintah itu.

(8) Pengurus kehakiman yang, tanpa alasan yang munasabah,
melanggar subseksyen (7) melakukan suatu kesalahan dan, dalam
hal suatu kesalahan yang berterusan, didenda selanjutnya tidak
melebihi lima ratus ringgit bagi setiap hari selama kesalahan itu
berterusan selepas sabitan.

**Jawatankuasa pemiutang**

**422. Jika suatu mesyuarat pemiutang yang diadakan di bawah**
seksyen 421 meluluskan cadangan pengurus kehakiman dengan
atau tanpa ubah suaian mesyuarat itu boleh, menubuhkan suatu
jawatankuasa pemiutang, yang jika difikirkannya sesuai boleh
menghendaki pengurus kehakiman supaya hadir di hadapan
mesyuarat itu dan memberi mesyuarat itu apa-apa maklumat
yang berhubungan dengan penjalanan fungsinya oleh pengurus
kehakiman itu sebagaimana yang semunasabahnya dikehendaki
oleh mesyuarat itu.


-----

_Syarikat_ 421

**Kewajipan untuk menguruskan hal ehwal syarikat, dsb.,**
**mengikut cadangan yang diluluskan**

**423. (1) Jika cadangan pengurus kehakiman diluluskan oleh suatu**
mesyuarat pemiutang yang diadakan di bawah seksyen 421, dan
tertakluk kepada apa-apa perintah di bawah seksyen 425, pengurus
kehakiman hendaklah mempunyai kewajipan untuk menguruskan
hal ehwal, perniagaan dan harta syarikat mengikut cadangan itu.

(2) Jika pengurus kehakiman bercadang untuk membuat semakan
yang substansial ke atas cadangan yang diluluskan, pengurus
kehakiman hendaklah—

_(a)_ menghantar suatu pernyataan tentang semakan yang

dicadangkan itu kepada semua pemiutang syarikat ke
alamat terakhir semua pemiutang itu yang diketahui; dan

_(b)_ membentangkan suatu salinan pernyataan itu dalam

mesyuarat pemiutang yang dipanggil melalui notis tidak
kurang daripada empat belas hari.

(3) Pengurus kehakiman hendaklah juga sama ada—

_(a)_ menghantar suatu salinan pernyataan itu kepada semua

anggota syarikat ke alamat terakhir semua anggota itu
yang diketahui; atau

_(b)_ menyiarkan suatu notis yang menyatakan alamat yang

kepadanya anggota syarikat itu perlu menulis supaya
salinan pernyataan itu dihantar kepada mereka secara
percuma dalam satu surat khabar yang diedarkan secara
meluas di Malaysia dalam bahasa kebangsaan dan satu
surat khabar yang diedarkan secara meluas di Malaysia
dalam bahasa Inggeris.

(4) Majoriti sebanyak tujuh puluh lima peratus daripada nilai
pemiutang, yang hadir dan mengundi pada mesyuarat pemiutang
yang dipanggil di bawah subseksyen (2) sama ada dengan sendiri
atau melalui proksi yang tuntutannya diterima oleh pengurus
kehakiman, boleh meluluskan semakan yang dicadangkan dengan
ubah suaian tetapi tidak boleh berbuat demikian melainkan jika
pengurus kehakiman bersetuju dengan setiap ubah suaian.

(5) Selepas tamat mesyuarat yang dipanggil di bawah subseksyen (2),
pengurus kehakiman hendaklah memberikan notis tentang keputusan
mesyuarat itu kepada Pendaftar atau kepada mana-mana orang
atau badan lain sebagaimana yang diluluskan oleh Mahkamah.


-----

422 _Rang Undang-Undang_

**Kewajipan untuk memohon pelepasan perintah pengurusan**
**kehakiman**

**424. (1) Pengurus kehakiman sesuatu syarikat hendaklah memohon**
kepada Mahkamah supaya perintah pengurusan kehakiman
dilepaskan jika pengurus kehakiman itu mendapati bahawa tujuan
yang dinyatakan dalam perintah itu sama ada dicapai atau tidak
berupaya dicapai.

(2) Selepas mendengar suatu permohonan di bawah seksyen
ini, Mahkamah boleh, melalui perintah—

_(a)_ melepaskan perintah pengurusan kehakiman;

_(b)_ membuat apa-apa peruntukan berbangkit sebagaimana

yang difikirkannya sesuai;

_(c)_ menangguhkan pendengaran dengan syarat atau tanpa

syarat; atau

_(d)_ membuat suatu perintah interim atau apa-apa perintah

lain yang difikirkan sesuai oleh Mahkamah.

(3) Jika perintah pengurusan kehakiman dilepaskan, pengurus
kehakiman hendaklah menyerah simpan suatu salinan perintah
yang menyentuh pelepasan itu dengan Pendaftar dalam masa tujuh
hari dari perintah pelepasan itu dibuat.

(4) Jika suatu perintah pengurusan kehakiman dilepaskan
di bawah Subpenggal ini atau jika seseorang terhenti menjadi
pengurus kehakiman di bawah seksyen 417, pengurus kehakiman
itu boleh memohon kepada Mahkamah bagi pelepasannya.

(5) Setelah menerima suatu permohonan di bawah subseksyen (4),
Mahkamah boleh, jika difikirkannya sesuai—

_(a)_ membuat suatu perintah yang melepaskan pengurus

kehakiman itu daripada liabiliti berkenaan dengan apa-apa
perbuatan atau peninggalan olehnya dalam menguruskan
syarikat; atau

_(b)_ membuat suatu perintah yang melepaskan pengurus

kehakiman itu berhubung dengan perlakuannya sebagai
pengurus kehakiman,


-----

_Syarikat_ 423

tetapi apa-apa pelepasan itu tidak boleh melepaskan pengurus
kehakiman itu daripada liabiliti bagi apa-apa penyalahgunaan atau
pemegangan wang atau harta syarikat atau yang baginya pengurus
kehakiman itu menjadi bertanggungjawab atau daripada mana-mana
undang-undang yang kepadanya dia tertakluk berkenaan dengan
kecuaian, keingkaran, misfeasans, pecah amanah atau pelanggaran
kewajipan berhubung dengan syarikat itu.

**Perlindungan kepentingan pemiutang dan anggota**

**425. (1) Pada bila-bila masa apabila suatu perintah pengurusan**
kehakiman berkuat kuasa, pemiutang atau anggota syarikat boleh
memohon kepada Mahkamah bagi suatu perintah di bawah seksyen
ini atas alasan bahawa—

_(a)_ hal ehwal, perniagaan dan harta syarikat sedang atau

telah diuruskan oleh pengurus kehakiman mengikut
cara yang atau yang telah menjejaskan secara tidak adil
kepentingan pemiutang atau anggota syarikat secara am
atau sebahagian daripada pemiutang atau anggota syarikat,
termasuk sekurang-kurangnya pemiutang atau anggota
itu, atau pemiutang tunggal yang mewakili dua puluh
lima peratus daripada nilai tuntutan terhadap syarikat
itu; atau

_(b)_ apa-apa perbuatan atau peninggalan sebenar atau yang

dicadangkan oleh pengurus kehakiman menjejaskan atau
akan menjejaskan sedemikian.

(2) Atas permohonan di bawah seksyen ini, Mahkamah boleh
melalui perintah—

_(a)_ memberikan pelepasan berkenaan dengan perkara yang

diadukan;

_(b)_ menangguhkan pendengaran dengan syarat atau tanpa

syarat; atau

_(c)_ membuat suatu perintah interim atau apa-apa perintah

lain yang difikirkan patut oleh Mahkamah.

(3) Tertakluk kepada subseksyen (4), sesuatu perintah yang
dibuat oleh Mahkamah di bawah seksyen ini boleh—

_(a)_ mengawal selia pengurusan hal ehwal, perniagaan dan harta

syarikat pada masa hadapan oleh pengurus kehakiman;


-----

424 _Rang Undang-Undang_

_(b)_ menghendaki pengurus kehakiman supaya berhenti daripada

melakukan atau meneruskan suatu perbuatan yang diadukan
oleh pemohon atau supaya melakukan suatu perbuatan
yang diadukan oleh pemohon yang pengurus kehakiman
tertinggal daripada melakukannya;

_(c)_ menghendaki mesyuarat pemiutang atau anggota dipanggil

bagi maksud menimbangkan apa-apa perkara sebagaimana
yang diarahkan oleh Mahkamah; atau

_(d)_ melepaskan perintah pengurusan kehakiman dan membuat

apa-apa peruntukan berbangkit sebagaimana yang difikirkan
patut oleh Mahkamah.

(4) Suatu perintah yang dibuat di bawah seksyen ini tidak
menjejaskan atau menghalang pelaksanaan apa-apa persetujuan
penyelesaian atau skim yang diluluskan di bawah seksyen 366.

(5) Jika perintah pengurusan kehakiman dilepaskan, pengurus
kehakiman hendaklah menyerah simpan dengan Pendaftar suatu
salinan fail perintah itu dalam masa tujuh hari dari tarikh perintah
yang dilepaskan itu.

(6) Seorang pengurus kehakiman yang, tanpa alasan yang
munasabah, melanggar subseksyen (5) melakukan suatu kesalahan
dan dalam hal suatu kesalahan yang berterusan, didenda selanjutnya
tidak melebihi lima ratus ringgit bagi setiap hari selama kesalahan
itu berterusan selepas sabitan.

**Keutamaan tidak wajar dalam pengurusan kehakiman**

**426. (1) Apa-apa pemindahan, gadai janji, penghantarserahan**
barang, bayaran, pelaksanaan atau perbuatan lain yang berhubungan
dengan harta yang dibuat atau dilakukan oleh atau terhadap sesuatu
syarikat yang tidak mampu untuk membayar hutangnya apabila
hutang itu menjadi kena dibayar, daripada wang syarikat itu sendiri
yang memihak kepada mana-mana pemiutang atau mana-mana
orang sebagai pemegang amanah bagi mana-mana pemiutang
dengan niat untuk memberi pemiutang itu keutamaan berbanding
dengan pemiutang lain hendaklah terbatal sekiranya syarikat itu
diletakkan di bawah pengurusan kehakiman atas permohonan bagi
suatu perintah pengurusan kehakiman yang dikemukakan dalam
masa enam bulan dari tarikh pembuatan, pengambilan, pembayaran
atau penanggungan pemindahan, gadai janji, penghantaran barang,
bayaran, pelaksanaan dan tiap-tiap perbuatan itu.


-----

_Syarikat_ 425

(2) Apa-apa pemindahan atau penyerahhakan semua harta suatu
syarikat kepada pemegang amanah bagi faedah semua pemiutangnya
hendaklah terbatal.

(3) Seksyen ini tidak menyentuh hak mana-mana orang yang
memperoleh hakmilik dengan suci hati dan bagi balasan bernilai
melalui atau di bawah seorang pemiutang syarikat yang diletakkan
di bawah pengurusan kehakiman.

**Penghantarserahan dan penyitaan harta**

**427. (1) Jika mana-mana orang yang disebut dalam subseksyen (2)**
mempunyai dalam milikannya atau kawalannya apa-apa harta,
buku, surat atau rekod yang syarikat didapati berhak kepadanya,
Mahkamah boleh menghendaki orang itu dengan serta-merta,
atau dalam apa-apa tempoh sebagaimana yang diarahkan oleh
Mahkamah supaya membayar, menghantar serah, memindahhakkan,
menyerahkan atau memindahkan harta, buku, surat atau rekod itu
kepada pengurus kehakiman.

(2) Orang yang disebut dalam subseksyen (1) adalah seperti
yang berikut:

_(a)_ seorang penyumbang atau anggota syarikat;

_(b)_ mana-mana orang yang dahulunya memegang jawatan

sebagai penerima atau penerima dan pengurus bagi harta
syarikat;

_(c)_ mana-mana pemegang amanah bagi, atau mana-mana

jurubank, ejen atau pegawai, syarikat; dan

_(d)_ mana-mana orang lain yang mempunyai dalam milikannya

atau kawalannya apa-apa harta, buku, surat atau rekod
yang syarikat didapati berhak kepadanya.

(3) Jika—

_(a)_ pengurus kehakiman menyita atau melupuskan apa-apa

harta yang bukan harta syarikat; dan

_(b)_ pada masa penyitaan atau pelupusan pengurus kehakiman

mempercayai, dan mempunyai alasan yang munasabah
untuk mempercayai, bahawa pengurus kehakiman berhak,
sama ada menurut suatu perintah Mahkamah atau selainnya,
untuk menyita atau melupuskan harta itu,


-----

426 _Rang Undang-Undang_

pengurus kehakiman tidak bertanggungan kepada mana-mana orang
berkenaan dengan apa-apa kerugian atau kerosakan akibat daripada
penyitaan atau pelupusan itu kecuali setakat yang kerugian atau
kerosakan itu disebabkan oleh kecuaian pengurus kehakiman itu
dan pengurus kehakiman itu hendaklah mempunyai lien ke atas
harta itu, atau hasil daripada jualannya, bagi apa-apa perbelanjaan
sebagaimana yang ditanggung berkaitan dengan penyitaan atau
pelupusan itu.

(4) Mana-mana orang yang, tanpa alasan yang munasabah,
melanggar apa-apa obligasi yang dikenakan oleh seksyen ini
melakukan suatu kesalahan dan, dalam hal suatu kesalahan yang
berterusan, didenda selanjutnya tidak melebihi satu ribu ringgit
bagi setiap hari selama kesalahan itu berterusan selepas sabitan.

**Kewajipan untuk bekerjasama dengan pengurus kehakiman**

**428. (1) Orang yang—**

_(a)_ sedang atau telah pada bila-bila masa menjadi pegawai

syarikat;

_(b)_ mengambil bahagian dalam penubuhan syarikat pada

bila-bila masa dalam masa satu tahun sebelum tarikh
perintah pengurusan kehakiman;

_(c)_ bekerja dengan syarikat termasuklah seseorang yang diambil

kerja di bawah suatu kontrak perkhidmatan, atau telah
bekerja dengan syarikat dalam tahun itu; dan

_(d)_ pada pendapat pengurus kehakiman berupaya untuk

memberikan maklumat yang dikehendaki hendaklah—

(i) memberi pengurus kehakiman apa-apa maklumat

mengenai syarikat dan penganjuran, penubuhan,
perniagaan, urusan, hal ehwal atau harta syarikat
itu sebagaimana yang semunasabahnya dikehendaki
oleh pengurus kehakiman pada bila-bila masa
selepas tarikh perintah pengurusan kehakiman;
dan

(ii) berurusan dengan pengurus kehakiman pada bila
bila masa sebagaimana yang semunasabahnya
dikehendaki oleh pengurus kehakiman itu.


-----

_Syarikat_ 427

(2) Mana-mana orang yang, tanpa alasan yang munasabah,
melanggar mana-mana obligasi yang dikenakan oleh seksyen ini
melakukan suatu kesalahan dan, dalam hal suatu kesalahan yang
berterusan, didenda selanjutnya tidak melebihi satu ribu ringgit
bagi setiap hari selama kesalahan itu berterusan selepas sabitan.

**Siasatan tentang urusan syarikat, dsb.**

**429. (1) Mahkamah boleh, atas permohonan pengurus kehakiman,**
memanggil supaya hadir di hadapannya—

_(a)_ mana-mana pegawai syarikat;

_(b)_ mana-mana orang yang diketahui atau disyaki mempunyai

dalam milikannya apa-apa harta syarikat;

_(c)_ mana-mana orang yang dikatakan berhutang dengan

syarikat; atau

_(d)_ mana-mana orang yang pada fikiran Mahkamah boleh

memberikan maklumat mengenai penganjuran, penubuhan,
perniagaan, urusan, hal ehwal atau harta syarikat,

dan Mahkamah boleh menghendaki mana-mana orang yang disebut
dalam perenggan _(a) hingga_ _(d) supaya mengemukakan suatu_
afidavit kepada Mahkamah yang mengandungi suatu keterangan
tentang urusannya dengan syarikat itu atau supaya memberikan
apa-apa buku, surat atau rekod lain dalam milikannya atau
di bawah kawalannya yang berhubungan dengan syarikat itu atau
perkara yang disebut dalam perenggan _(d)._

(2) Dalam hal jika seseorang, tanpa alasan yang munasabah,
tidak hadir di hadapan Mahkamah apabila orang itu dipanggil
untuk berbuat demikian di bawah seksyen ini atau terdapat alasan
yang munasabah untuk mempercayai bahawa seseorang telah
melarikan diri, atau hampir-hampir melarikan diri, dengan tujuan
untuk mengelak kehadirannya di hadapan Mahkamah di bawah
seksyen ini, Mahkamah boleh, bagi maksud membawa orang
itu dan apa-apa jua dalam milikannya ke hadapan Mahkamah,
menyebabkan suatu waran dikeluarkan—

_(a)_ bagi penangkapan orang itu; dan

_(b)_ bagi penyitaan apa-apa buku, surat, rekod, wang atau

barang dalam milikan orang itu,


-----

428 _Rang Undang-Undang_

dan boleh membenarkan seseorang yang ditangkap di bawah
waran itu ditahan, dan apa-apa jua yang disita di bawah waran
itu hendaklah dipegang sehingga orang itu dibawa ke hadapan
Mahkamah di bawah waran itu atau sehingga apa-apa tempoh
lain sebagaimana yang diarahkan oleh Mahkamah.

(3) Mana-mana orang yang hadir di atau dibawa ke hadapan
Mahkamah di bawah seksyen ini boleh diperiksa secara bersumpah,
sama ada secara lisan atau melalui soal siasat, mengenai syarikat
atau perkara yang disebut dalam perenggan (1)(d).

(4) Jika Mahkamah mendapati, selepas menimbangkan apaapa keterangan yang diperoleh di bawah seksyen ini bahawa
mana-mana orang mempunyai dalam milikannya apa-apa harta
syarikat, Mahkamah boleh, atas permohonan pengurus kehakiman,
mengarahkan orang itu supaya menyerahkan harta itu kepada
pengurus kehakiman itu pada bila-bila masa, dengan apa-apa cara
dan mengikut apa-apa terma sebagaimana yang difikirkan patut
oleh Mahkamah.

(5) Jika Mahkamah mendapati, setelah menimbangkan apa-apa
keterangan yang diperoleh di bawah seksyen ini, bahawa manamana orang berhutang dengan syarikat, Mahkamah boleh, atas
permohonan pengurus kehakiman, selepas memeriksa orang itu
mengenai perkara itu, mengarahkan orang itu supaya membayar
kepada pengurus kehakiman itu, pada bila-bila masa dan dengan
apa-apa cara sebagaimana yang diarahkan oleh Mahkamah,
keseluruhan atau apa-apa bahagian amaun yang kena dibayar, sama
ada menjelaskan hutang itu dengan sepenuhnya atau selainnya,
sebagaimana yang difikirkan patut oleh Mahkamah.

**Pemakaian peruntukan tentang penggulungan syarikat**
**di bawah pengurusan kehakiman**

**430. (1) Pada bila-bila masa apabila suatu perintah pengurusan**
kehakiman berkuat kuasa berhubung dengan suatu syarikat di bawah
pengurusan kehakiman seksyen 536, 537, 538 dan 539 hendaklah
terpakai seolah-olah syarikat di bawah pengurusan kehakiman itu
merupakan suatu syarikat yang digulung dan pengurus kehakiman
merupakan penyelesai.


-----

_Syarikat_ 429

(2) Walau apa pun subseksyen (1), Mahkamah hendaklah
mempunyai kuasa—

_(a)_ untuk memerintahkan bahawa mana-mana seksyen lain

dalam Subpenggal 4 Penggal 2 Bahagian IV hendaklah
terpakai bagi suatu syarikat di bawah pengurusan
kehakiman seolah-olah seksyen dalam Subpenggal 4
Penggal 2 Bahagian IV terpakai dalam penggulungan
oleh Mahkamah; dan

_(b)_ apa-apa sebutan mengenai penyelesai hendaklah dianggap

sebagai sebutan mengenai pengurus kehakiman dan apaapa sebutan mengenai penyumbang hendaklah dianggap
sebagai sebutan mengenai anggota syarikat.

Bahagian IV

PEMBERHENTIAN SYARIKAT

Penggal 1

_Penggulungan Sukarela dan Paksa_

Subpenggal 1

_Permulaan_

**Pemakaian peruntukan penggulungan**

**431.** Peruntukan mengenai penggulungan dalam Akta ini hendaklah
terpakai bagi penggulungan sesuatu syarikat bagi mana-mana satu
cara yang dinyatakan dalam subseksyen 432(1) melainkan jika
konteksnya menghendaki makna yang lain.

**Cara penggulungan**

**432. (1) Penggulungan sesuatu syarikat boleh dilaksanakan sama**
ada—

_(a)_ melalui suatu perintah penggulungan yang dibuat oleh

Mahkamah; atau

_(b)_ melalui suatu penggulungan sukarela.


-----

430 _Rang Undang-Undang_

(2) Suatu penggulungan sukarela boleh dilaksanakan melalui
ketetapan sama ada—

_(a)_ melalui penggulungan sukarela anggota jika syarikat

adalah solven dan penyelesai dilantik oleh anggota dalam
mesyuarat anggota; atau

_(b)_ melalui penggulungan sukarela pemiutang jika syarikat

tidak solven dan penyelesai dilantik oleh pemiutang
dalam mesyuarat pemiutang.

**Kelayakan penyelesai**

**433. (1) Tertakluk kepada seksyen ini, seseorang selain Pegawai**
Penerima yang dilantik sebagai penyelesai interim atau penyelesai
dalam penggulungan oleh Mahkamah tidak layak, kecuali dengan
keizinan Mahkamah, bagi pelantikan sebagai penyelesai sementara
atau penyelesai bagi sesuatu syarikat jika—

_(a)_ dia bukan seorang penyelesai diluluskan;

_(b)_ dia berhutang dengan syarikat atau dengan sesuatu

perbadanan yang disifatkan berhubung dengan syarikat
itu menurut kuasa seksyen 7 dalam amaun yang melebihi
dua ribu lima ratus ringgit;

_(c)_ dia merupakan pegawai syarikat;

_(d)_ dia merupakan pekongsi, majikan atau pekerja bagi pegawai

syarikat;

_(e)_ dia merupakan pekongsi atau pekerja bagi pekerja kepada

pegawai syarikat;

_(f)_ dia menyerahhakkan estetnya bagi faedah pemiutangnya

atau membuat perkiraan dengan pemiutangnya di bawah
mana-mana undang-undang yang berhubungan dengan
kebankrapan;

_(g)_ dia menjadi bankrap; atau

_(h)_ dia telah disabitkan dengan kesalahan yang melibatkan

fraud atau ketidakjujuran yang apabila disabitkan dihukum
dengan pemenjaraan selama tiga bulan atau lebih.


-----

_Syarikat_ 431

(2) Perenggan (1)(a) dan _(c) tidak terpakai bagi—_

_(a)_ suatu penggulungan sukarela anggota; atau

_(b)_ suatu penggulungan sukarela pemiutang jika, melalui

suatu ketetapan yang dijalankan oleh majoriti pemiutang
daripada bilangan dan nilai yang hadir dengan sendiri
atau melalui proksi dan mengundi dalam mesyuarat yang
notis tujuh hari diberikan kepada tiap-tiap pemiutang
yang menyatakan tujuan mesyuarat itu, ditentukan
bahawa perenggan _(a) dan_ _(c) atau salah satu daripada_
perenggan itu tidak terpakai.

(3) Bagi maksud perenggan (1)(a), mana-mana orang yang
merupakan anggota badan profesional diiktiraf boleh memohon
kepada Menteri yang dipertanggungkan dengan tanggungjawab
bagi kewangan untuk diluluskan sebagai seorang penyelesai bagi
maksud Akta ini.

(4) Menteri boleh meluluskan mana-mana orang sebagai
penyelesai jika berpuas hati dengan pengalaman dan keupayaan
orang itu dan selepas pembayaran fi yang ditetapkan oleh orang itu.

(5) Bagi maksud subseksyen (4), Menteri boleh, selepas berunding
dengan Menteri yang dipertanggungkan dengan tanggungjawab
bagi kewangan, menetapkan suatu badan yang hendaklah diiktiraf
sebagai badan profesional diiktiraf.

(6) Bagi maksud subseksyen (1), seseorang hendaklah disifatkan
sebagai pegawai sesuatu syarikat jika—

_(a)_ orang itu merupakan pegawai sesuatu perbadanan yang

disifatkan berkaitan dengan syarikat itu menurut kuasa
seksyen 7; atau

_(b)_ orang itu merupakan pegawai atau penganjur syarikat itu

atau perbadanan sedemikian pada bila-bila masa dalam
tempoh dua puluh empat bulan terdahulu.

(7) Seseorang tidak boleh dilantik sebagai penyelesai bagi
sesuatu syarikat melainkan jika dia bersetuju secara bertulis
sebelum pelantikan untuk bertindak sebagai penyelesai itu.

(8) Tiada apa-apa jua dalam seksyen ini boleh menyentuh apaapa pelantikan penyelesai yang dibuat sebelum permulaan kuat
kuasa Akta ini.


-----

432 _Rang Undang-Undang_

**Kerajaan terikat dengan peruntukan tertentu**

**434. Peruntukan Bahagian ini yang berhubungan dengan remedi**
terhadap harta sesuatu syarikat, keutamaan hutang dan kesan
sesuatu perkiraan dengan pemiutang hendaklah mengikat Kerajaan.

Subpenggal 2

_Penyumbang_

**Liabiliti sebagai penyumbang bagi anggota sekarang dan dahulu**

**435. (1) Apabila sesuatu syarikat digulung, tiap-tiap anggota**
sekarang dan dahulu adalah bertanggungan untuk menyumbang
kepada aset syarikat sehingga suatu amaun yang mencukupi bagi
pembayaran hutang dan liabiliti dan kos, caj dan perbelanjaan
penggulungan dan bagi pelarasan hak penyumbang di kalangan
anggota sekarang dan dahulu itu.

(2) Tertakluk kepada subseksyen (3)—

_(a)_ seseorang anggota dahulu tidak bertanggungan untuk

menyumbang di bawah subseksyen (1)—

(i) jika dia terhenti menjadi anggota selama satu tahun

atau lebih sebelum permulaan penggulungan;

(ii) berkenaan dengan apa-apa hutang atau liabiliti

syarikat yang dengannya dibuat kontrak selepas
dia terhenti menjadi anggota, melainkan jika
didapati oleh Mahkamah bahawa anggota sedia
ada tidak mampu untuk menjelaskan sumbangan
yang dikehendaki supaya dibuat oleh anggota
yang sedia ada itu di bawah Akta ini;

_(b)_ dalam hal sesuatu syarikat berhad menurut syer, tiada

sumbangan boleh dikehendaki daripada mana-mana
anggota yang melebihi amaun, jika ada, yang tidak
dibayar ke atas syer yang berkenaan dengannya anggota
itu bertanggungan sebagai anggota sekarang atau dahulu;

_(c)_ dalam hal sesuatu syarikat berhad menurut jaminan, tiada

sumbangan, tertakluk kepada subseksyen (5), boleh diminta
daripada mana-mana anggota yang melebihi amaun yang
diaku janji untuk disumbangkan oleh anggota itu kepada
aset syarikat sekiranya syarikat itu digulung;


-----

_Syarikat_ 433

_(d)_ tiada apa-apa jua dalam Akta ini boleh menidaksahkan

mana-mana peruntukan yang terkandung dalam manamana polisi insurans atau kontrak lain jika—

(i) liabiliti anggota individu ke atas polisi atau kontrak

itu disekat; atau

(ii) dana syarikat dijadikan bertanggungan sendiri

berkenaan dengan polisi atau kontrak itu;

_(e)_ sesuatu jumlah wang yang kena dibayar kepada mana-mana

anggota atas sifatnya sebagai seorang anggota melalui
dividen, keuntungan atau selainnya tidak menjadi hutang
syarikat yang kena dibayar kepada anggota itu dalam
hal persaingan antara anggota itu dengan mana-mana
pemiutang lain yang bukan anggota, tetapi apa-apa jumlah
wang itu boleh diambil kira bagi maksud pelarasan akhir
hak penyumbang di kalangan anggota itu.

(3) Dalam penggulungan sesuatu syarikat berhad, mana-mana
pengarah, sama ada dahulu atau sekarang, yang liabiliti adalah
terhad hendaklah bertanggungan untuk membuat sumbangan
selanjutnya seolah-olah pengarah itu merupakan anggota sesuatu
syarikat tidak berhad sebagai tambahan kepada liabiliti, jika ada,
untuk menyumbang sebagai anggota biasa.

(4) Walau apa pun apa-apa jua dalam subseksyen (3)—

_(a)_ seseorang pengarah yang dahulu tidak bertanggungan

untuk membuat sumbangan selanjutnya jika dia terhenti
memegang jawatan selama satu tahun atau lebih sebelum
permulaan penggulungan;

_(b)_ seseorang pengarah yang dahulu tidak bertanggungan

untuk membuat sumbangan selanjutnya berkenaan dengan
apa-apa hutang atau tanggungan syarikat yang dengannya
dibuat kontrak selepas pengarah itu terhenti memegang
jawatan; dan

_(c)_ tertakluk kepada perlembagaan, seseorang pengarah tidak

bertanggungan untuk membuat sumbangan selanjutnya,
melainkan jika difikirkan perlu oleh Mahkamah untuk
menghendaki sumbangan itu bagi menyelesaikan hutang
dan tanggungan syarikat dan kos, caj dan perbelanjaan
bagi penggulungan.


-----

434 _Rang Undang-Undang_

(5) Selepas penggulungan sesuatu syarikat berhad kedua-dua
dengan syer dan jaminan, tiap-tiap anggota hendaklah bertanggungan
untuk menyumbang setakat apa-apa jumlah wang yang tidak dibayar
ke atas apa-apa syer yang dipegang oleh anggota itu, sebagai
tambahan kepada amaun yang diaku janji untuk disumbangkan oleh
anggota itu kepada aset syarikat itu sekiranya syarikat itu digulung.

**Sifat liabiliti penyumbang**

**436. Liabiliti seseorang penyumbang hendaklah menjadi suatu**
hutang terakru yang kena dibayar oleh penyumbang itu pada
masa liabilitinya bermula tetapi kena dibayar pada masa panggilan
dibuat untuk menguatkuasakan liabiliti itu.

**Penyumbang dalam hal kematian anggota**

**437. (1) Jika seseorang penyumbang mati, sama ada sebelum atau**
selepas penyumbang itu diletakkan dalam senarai penyumbang,
wakil dirinya hendaklah bertanggungan mengikut perjalanan
pentadbiran untuk menyumbang kepada aset syarikat dalam
melepaskan liabiliti penyumbang itu dan wakil diri itu hendaklah
menjadi penyumbang dengan sewajarnya.

(2) Jika wakil diri melakukan keingkaran dalam membayar apaapa wang yang diarahkan supaya dibayar oleh wakil diri, prosiding
boleh diambil bagi mentadbir harta pusaka penyumbang yang
mati dan bagi mengarahkan bayaran wang yang kena dibayar itu.

**Penyumbang dalam hal kebankrapan anggota**

**438. Jika seseorang penyumbang menjadi bankrap atau**
menyerahhakkan estetnya bagi faedah pemiutangnya, sama ada
sebelum atau selepas penyumbang itu diletakkan dalam senarai
penyumbang—

_(a)_ pemegang amanahnya hendaklah mewakilinya bagi semua

maksud penggulungan dan hendaklah menjadi penyumbang
dengan sewajarnya; dan

_(b)_ boleh dibuktikan terhadap estetnya anggaran nilai liabilitinya

bagi panggilan masa hadapan dan juga panggilan yang
telah dibuat.


-----

_Syarikat_ 435

Subpenggal 3

_Penggulungan Sukarela_

**Hal keadaan yang syarikat boleh digulung secara sukarela**

**439. (1) Sesuatu syarikat boleh digulung secara sukarela—**

_(a)_ apabila tempoh, jika ada, yang ditetapkan bagi jangka

masa syarikat oleh perlembagaan tamat tempoh, atau
peristiwa itu, jika ada, berlaku, yang apabila berlaku
perlembagaan itu memperuntukkan bahawa syarikat itu
hendaklah dibubarkan dan syarikat itu dalam mesyuarat
agung telah meluluskan suatu ketetapan yang menghendaki
syarikat itu digulung secara sukarela; atau

_(b)_ jika syarikat memutuskan sedemikian melalui ketetapan

khas.

(2) Sesuatu syarikat hendaklah—

_(a)_ menyerah simpan suatu salinan bercetak ketetapan itu

dengan Pendaftar dalam masa tujuh hari dari kelulusan
suatu ketetapan bagi penggulungan sukarela; dan

_(b)_ memberikan notis tentang ketetapan itu dalam satu surat

khabar yang diedarkan secara meluas di Malaysia dalam
bahasa kebangsaan dan satu surat khabar yang diedarkan
secara meluas di Malaysia dalam bahasa Inggeris dalam
masa sepuluh hari selepas kelulusan ketetapan itu.

(3) Syarikat dan tiap-tiap pegawai yang melanggar subseksyen (2)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan dalam hal suatu kesalahan
yang berterusan, didenda selanjutnya tidak melebihi lima ratus ringgit
bagi setiap hari selama kesalahan itu berterusan selepas sabitan.

**Penyelesai interim**

**440. (1) Jika pengarah sesuatu syarikat membuat suatu akuan**
berkanun bahawa—

_(a)_ syarikat itu tidak dapat meneruskan perniagaannya

disebabkan liabilitinya; dan

_(b)_ mesyuarat syarikat itu dan pemiutangnya telah dipanggil

bagi suatu tarikh dalam masa tiga puluh hari dari tarikh
pengisytiharan,


-----

436 _Rang Undang-Undang_

pengarah hendaklah dengan serta-merta melantik seorang penyelesai
diluluskan sebagai penyelesai sementara selepas akuan berkanun itu
diserah simpan dengan Pendaftar dan dengan Pegawai Penerima.

(2) Seseorang penyelesai interim hendaklah mempunyai
segala fungsi dan kuasa seorang penyelesai dalam penggulungan
pemiutang tertakluk kepada apa-apa had dan sekatan sebagaimana
yang ditetapkan oleh kaedah-kaedah yang berhubungan dengan
penggulungan.

(3) Pelantikan seorang penyelesai interim di bawah seksyen
ini hendaklah berterusan selama tiga puluh hari dari tarikh
pelantikannya atau selama apa-apa tempoh selanjutnya sebagaimana
yang dibenarkan oleh Pegawai Penerima dalam apa-apa hal tertentu
atau sehingga pelantikan seorang penyelesai, mengikut mana-mana
yang berlaku dahulu.

(4) Notis tentang pelantikan seorang penyelesai interim
di bawah seksyen ini bersama-sama dengan suatu salinan
pengisytiharan yang diserah simpan dengan Pendaftar hendaklah
diiklankan dalam masa empat belas hari dari pelantikan penyelesai
sementara itu dalam satu surat khabar yang diedarkan secara meluas
di Malaysia dalam bahasa kebangsaan dan satu surat khabar yang
diedarkan secara meluas di Malaysia dalam bahasa Inggeris.

(5) Seseorang penyelesai interim adalah berhak untuk menerima
apa-apa gaji atau saraan dengan cara peratusan atau selainnya
sebagaimana yang ditetapkan di bawah kaedah-kaedah penggulungan.

**Tarikh permulaan penggulungan**

**441. (1) Sesuatu penggulungan sukarela hendaklah bermula—**

_(a)_ jika seseorang penyelesai interim dilantik sebelum ketetapan

bagi penggulungan sukarela diluluskan, pada masa apabila
pengisytiharan yang disebut dalam seksyen 440 diserah
simpan dengan Pendaftar; dan

_(b)_ dalam apa-apa hal lain, pada masa ketetapan bagi

penggulungan sukarela diluluskan.

(2) Suatu salinan pengisytiharan yang disebut dalam perenggan (a)
hendaklah diserah simpan dengan Pegawai Penerima.


-----

_Syarikat_ 437

**Kesan penggulungan sukarela**

**442. (1) Syarikat hendaklah terhenti daripada menjalankan**
perniagaannya dari permulaan penggulungan kecuali setakat yang
dikehendaki pada pendapat penyelesai bagi faedah penggulungannya.

(2) Walau apa pun apa-apa jua sebaliknya dalam perlembagaan,
keadaan korporat dan kuasa korporat syarikat hendaklah diteruskan
sehingga syarikat dibubarkan.

(3) Apa-apa pemindahan syer, yang bukan suatu pemindahan
yang dibuat kepada atau dengan kebenaran penyelesai, dan apaapa pengubahan dalam kedudukan anggota yang dibuat selepas
permulaan penggulungan, hendaklah terbatal.

**Pengisytiharan kesolvenan**

**443. (1) Jika dicadangkan untuk menggulung sesuatu syarikat**
secara sukarela, pengarah atau dalam hal sesuatu syarikat yang
mempunyai lebih daripada satu pengarah, majoriti pengarah boleh—

_(a)_ membuat suatu pengisytiharan bertulis yang menyatakan

bahawa pengarah itu telah membuat siasatan tentang hal
ehwal syarikat itu; dan

_(b)_ dalam suatu mesyuarat pengarah, memberikan pendapat

bahawa syarikat itu boleh membayar hutangnya dengan
sepenuhnya dalam tempoh tidak melebihi dua belas bulan
selepas permulaan penggulungan.

(2) Pengisytiharan dalam subseksyen (1) hendaklah dibuat oleh
pengarah sebelum tarikh notis tentang mesyuarat yang dalamnya
ketetapan bagi penggulungan syarikat akan dicadangkan dihantar
kepada anggota sesuatu syarikat.

(3) Suatu pernyataan tentang hal ehwal syarikat hendaklah
terikat dengan pengisytiharan yang mengandungi butir-butir yang
disediakan sehingga tarikh terakhir yang dapat dilaksanakan
sebelum pengisytiharan itu dibuat seperti yang berikut:

_(a)_ aset syarikat, dan jumlah amaun yang dijangka diperoleh;

_(b)_ liabiliti syarikat; dan

_(c)_ anggaran perbelanjaan bagi penggulungan.


-----

438 _Rang Undang-Undang_

(4) Pengisytiharan yang dibuat oleh pengarah tidak mempunyai
apa-apa kesan bagi maksud Akta ini melainkan jika pengisytiharan
itu—

_(a)_ dibuat dalam mesyuarat pengarah yang disebut dalam

subseksyen (1);

_(b)_ dibuat dalam masa lima minggu sebaik sebelum ketetapan

bagi penggulungan sukarela diluluskan; dan

_(c)_ diserah simpan dengan Pendaftar sebelum tarikh notis

tentang mesyuarat yang dalamnya ketetapan bagi
penggulungan syarikat akan dicadangkan dihantar kepada
anggota syarikat.

(5) Seseorang pengarah yang membuat pengisytiharan di bawah
seksyen ini tanpa mempunyai alasan yang munasabah bagi pendapat
bahawa syarikat boleh membayar hutangnya dengan sepenuhnya
dalam tempoh yang dinyatakan dalam pengisytiharan itu melakukan
suatu kesalahan dan boleh, apabila disabitkan, dipenjarakan selama
tempoh tidak melebihi lima tahun atau didenda tidak melebihi
tiga juta ringgit atau kedua-duanya dan dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.

(6) Jika syarikat digulung di bawah suatu ketetapan bagi
penggulungan sukarela yang diluluskan dalam tempoh lima minggu
selepas pengisytiharan dibuat, tetapi hutangnya tidak dibayar atau
diperuntukkan dengan sepenuhnya dalam tempoh yang dinyatakan
dalam pengisytiharan itu, hendaklah dianggap sehingga sebaliknya
ditunjukkan bahawa pengarah tidak mempunyai alasan yang
munasabah bagi pendapatnya.

(7) Syarikat dan tiap-tiap pegawai yang melanggar perenggan 4(c)
melakukan suatu kesalahan dan boleh, apabila disabitkan, didenda
tidak melebihi dua ratus lima puluh ribu ringgit dan dalam hal
suatu kesalahan yang berterusan, didenda selanjutnya tidak melebihi
satu ribu ringgit bagi setiap hari selama kesalahan itu berterusan
selepas sabitan.


-----

_Syarikat_ 439

**Perbezaan antara penggulungan sukarela “anggota” dengan**
**“pemiutang”**

**444. Penggulungan yang dalam hal pengisytiharan pengarah di bawah**
seksyen 443 telah dibuat, merupakan suatu “penggulungan sukarela
anggota”; dan penggulungan yang dalam hal pengisytiharan itu
tidak dibuat merupakan suatu “penggulungan sukarela pemiutang”.

Subpenggal 4

_Penggulungan Sukarela Anggota_

**Pelantikan dan pemecatan penyelesai**

**445. (1) Dalam sesuatu penggulungan sukarela anggota, syarikat**
hendaklah melantik seorang penyelesai atau lebih bagi maksud
penggulungan hal ehwal syarikat dan pembahagian asetnya dalam
mesyuarat agung.

(2) Selepas pelantikan seorang penyelesai, segala kuasa pengarah
terhenti, kecuali setakat yang syarikat dalam mesyuarat agung atau
penyelesai itu membenarkan penerusan segala kuasa pengarah.

(3) Syarikat boleh, dalam mesyuarat agung yang diadakan
oleh mana-mana penyumbang melalui ketetapan khas yang
baginya notis khas diberikan kepada pemiutang dan penyelesai,
memecat mana-mana penyelesai tetapi tiada ketetapan sedemikian
boleh mempunyai kesan untuk memecat seseorang penyelesai
jika Mahkamah atas permohonan penyelesai itu atau seseorang
pemiutang memerintahkan supaya penyelesai itu tidak dipecat.

**Kuasa untuk mengisi kekosongan dalam jawatan penyelesai**

**446. (1) Jika sesuatu kekosongan berlaku disebabkan kematian,**
peletakan jawatan, pemecatan atau selainnya dalam jawatan
penyelesai yang dilantik oleh syarikat, syarikat dalam sesuatu
mesyuarat anggota boleh mengisi kekosongan itu, tertakluk kepada
apa-apa perkiraan dengan pemiutangnya.

(2) Bagi maksud subseksyen (1), suatu mesyuarat boleh diadakan
oleh mana-mana penyumbang atau, jika terdapat lebih daripada
satu penyelesai, oleh penyelesai yang tinggal.


-----

440 _Rang Undang-Undang_

(3) Mesyuarat hendaklah diadakan mengikut cara yang
diperuntukkan oleh Akta ini atau oleh perlembagaan, atau mengikut
apa-apa cara sebagaimana yang ditentukan oleh Mahkamah, atas
permohonan oleh mana-mana penyumbang atau oleh penyelesai
yang tinggal.

**Kewajipan penyelesai untuk memanggil mesyuarat dalam hal**
**ketidaksolvenan**

**447. (1) Jika penyelesai berpendapat bahawa syarikat tidak mampu**
untuk membayar atau memperuntukkan bayaran hutangnya dengan
sepenuhnya dalam tempoh yang dinyatakan dalam pengisytiharan
yang dibuat di bawah seksyen 443, penyelesai hendaklah
dengan serta-merta memanggil suatu mesyuarat pemiutang dan
membentangkan di hadapan mesyuarat itu suatu pernyataan tentang
aset dan liabiliti syarikat dan notis yang memanggil mesyuarat
itu hendaklah menarik perhatian pemiutang kepada hak yang
diberikan kepada pemiutang oleh subseksyen (2).

(2) Pemiutang boleh, dalam mesyuarat yang dipanggil di bawah
subseksyen (1), melantik—

_(a)_ penyelesai yang dilantik oleh syarikat; atau

_(b)_ mana-mana orang lain sebagai penyelesai,

bagi maksud penggulungan hal ehwal dan pembahagian aset
syarikat.

(3) Apabila suatu mesyuarat pemiutang diadakan menurut
subseksyen (1), penggulungan hendaklah diteruskan selepas itu
seolah-olah penggulungan itu ialah suatu penggulungan sukarela
pemiutang.

(4) Penyelesai atau jika mana-mana orang lain telah dilantik
oleh pemiutang sebagai penyelesai, orang yang dilantik sedemikian
hendaklah menyerah simpan dengan Pendaftar dan dengan Pegawai
Penerima suatu notis yang mengandungi maklumat sebagaimana
yang ditentukan oleh Pendaftar dalam masa tujuh hari dari
mesyuarat yang diadakan di bawah subseksyen (1).

(5) Jika sesuatu penggulungan sukarela anggota menjadi suatu
penggulungan sukarela pemiutang, dan mesyuarat pemiutang
di bawah subseksyen (3) diadakan tiga bulan atau kurang


-----

_Syarikat_ 441

sebelum akhir tahun pertama dari permulaan penggulungan itu,
penyelesai tidak dikehendaki oleh seksyen ini untuk memanggil
suatu mesyuarat pemiutang pada akhir tahun itu jika penyelesai
itu merupakan penyelesai yang dilantik oleh syarikat.

(6) Penyelesai atau orang yang dilantik sebagai penyelesai
oleh pemiutang yang melanggar subseksyen (4) melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit dan, dalam hal suatu kesalahan yang berterusan,
didenda selanjutnya tidak melebihi lima ratus ringgit bagi setiap
hari selama kesalahan itu berterusan selepas sabitan.

**Penukaran kepada penggulungan sukarela pemiutang**

**448. Mulai hari yang mesyuarat pemiutang diadakan di bawah**
seksyen 449, Akta ini mempunyai kesan seolah-olah—

_(a)_ pengisytiharan pengarah di bawah seksyen 443 tidak

dibuat; dan

_(b)_ mesyuarat pemiutang dan mesyuarat syarikat yang

dalamnya telah diputuskan bahawa syarikat digulung
secara sukarela;

dan dengan itu penggulungan menjadi suatu penggulungan sukarela
pemiutang.

Subpenggal 5

_Penggulungan Sukarela Pemiutang_

**Mesyuarat pemiutang**

**449. (1) Syarikat hendaklah menyebabkan suatu mesyuarat**
pemiutang syarikat dipanggil pada hari itu, atau hari yang
berikutnya yang hendaklah diadakan mesyuarat yang dalamnya
ketetapan bagi penggulungan sukarela akan dicadangkan.

(2) Jika mesyuarat pemiutang dipanggil di bawah subseksyen (1),
syarikat hendaklah menyebabkan notis tentang mesyuarat pemiutang
itu dihantar melalui pos kepada pemiutang serentak dengan
penghantaran notis tentang mesyuarat syarikat.


-----

442 _Rang Undang-Undang_

(3) Syarikat hendaklah mengadakan mesyuarat pada masa dan
di tempat yang mudah bagi majoriti daripada nilai pemiutang dan
hendaklah—

_(a)_ memberikan notis melalui pos tentang mesyuarat itu kepada

pemiutang sekurang-kurangnya tujuh hari genap; dan

_(b)_ menghantar kepada setiap pemiutang berserta notis

mesyuarat itu, suatu pernyataan yang menunjukkan nama
semua pemiutang dan amaun tuntutan mereka.

(4) Syarikat hendaklah menyebabkan notis tentang mesyuarat
pemiutang diiklankan sekurang-kurangnya tujuh hari sebelum
tarikh mesyuarat itu dalam satu surat khabar yang diedarkan
secara meluas di Malaysia dalam bahasa kebangsaan dan satu
surat khabar yang diedarkan secara meluas di Malaysia dalam
bahasa Inggeris.

(5) Pengarah syarikat hendaklah—

_(a)_ menyebabkan suatu pernyataan lengkap tentang hal ehwal

syarikat yang menunjukkan berkenaan dengan aset, kaedah
dan cara penilaian aset itu dijalankan, bersama-sama
dengan suatu senarai pemiutang dan anggaran amaun
tuntutan mereka dibentangkan di hadapan mesyuarat
pemiutang; dan

_(b)_ melantik seorang daripada pengarah untuk menghadiri

mesyuarat itu.

(6) Pengarah yang dilantik sedemikian di bawah perenggan 5(b)
dan setiausaha hendaklah menghadiri mesyuarat dan menzahirkan
kepada mesyuarat hal ehwal syarikat dan hal keadaan yang
membawa kepada penggulungan yang dicadangkan.

(7) Pemiutang boleh melantik seorang daripada pemiutang
atau pengarah yang dilantik di bawah perenggan (5)(b) untuk
mempengerusikan mesyuarat.

(8) Pengerusi hendaklah, dalam mesyuarat, menentukan sama
ada mesyuarat itu telah diadakan pada masa dan di tempat yang
mudah bagi majoriti daripada nilai pemiutang dan keputusannya
adalah muktamad.


-----

_Syarikat_ 443

(9) Jika pengerusi memutuskan bahawa mesyuarat tidak
diadakan pada masa dan di tempat yang mudah bagi majoriti itu,
mesyuarat itu hendaklah luput dan suatu mesyuarat selanjutnya
hendaklah dipanggil oleh syarikat dengan seberapa segera yang
dapat dilaksanakan.

(10) Jika mesyuarat syarikat ditangguhkan dan ketetapan
bagi penggulungan diluluskan dalam suatu mesyuarat yang
ditangguhkan, apa-apa ketetapan yang diluluskan dalam mesyuarat
pemiutang hendaklah mempunyai kesan seolah-olah ketetapan itu
telah diluluskan sebaik selepas ketetapan bagi penggulungan itu
diluluskan.

(11) Syarikat dan tiap-tiap pegawai yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit.

**Penyelesai dalam penggulungan sukarela pemiutang**

**450. (1) Syarikat hendaklah dan pemiutang boleh dalam mesyuarat**
masing-masingnya menamakan seseorang sebagai penyelesai bagi
maksud penggulungan hal ehwal dan pembahagian aset syarikat.

(2) Jika pemiutang dan syarikat itu menamakan orang yang
berlainan, orang yang dinamakan oleh pemiutang hendaklah menjadi
penyelesai dan jika tiada orang dinamakan oleh pemiutang, orang
yang dinamakan oleh syarikat hendaklah menjadi penyelesai.

(3) Walau apa pun subseksyen (1) dan (2), jika orang yang
berlainan dinamakan, mana-mana pengarah, anggota atau pemiutang
boleh memohon kepada Mahkamah bagi suatu perintah yang
mengarahkan supaya orang yang dinamakan sebagai penyelesai
oleh syarikat hendaklah menjadi penyelesai atau bersesama dengan
orang yang dinamakan oleh pemiutang dalam masa tujuh hari dari
tarikh penamaan itu dibuat oleh pemiutang.

(4) Penyelesai boleh, atau, jika diminta oleh mana-mana
pemiutang atau penyumbang, hendaklah, memanggil mesyuarat
pemiutang dan penyumbang yang berasingan bagi maksud
menentukan sama ada pemiutang atau penyumbang memerlukan
pelantikan suatu jawatankuasa pemeriksaan sebagaimana yang
diperuntukkan dalam Jadual Kesepuluh atau tidak, untuk bertindak
dengan penyelesai, dan jika sedemikian siapa yang patut menjadi
anggota jawatankuasa itu.


-----

444 _Rang Undang-Undang_

(5) Jawatankuasa pemeriksaan, atau jika tiada jawatankuasa
sedemikian, pemiutang boleh menetapkan saraan untuk dibayar
kepada penyelesai.

(6) Selepas pelantikan seorang penyelesai, segala kuasa pengarah
hendaklah terhenti, kecuali jika penerusan kuasa itu diluluskan
oleh—

_(a)_ jawatankuasa pemeriksaan; atau

_(b)_ jika tiada jawatankuasa sedemikian, pemiutang.

(7) Jika seseorang penyelesai, selain penyelesai yang dilantik
oleh atau melalui arahan Mahkamah mati, meletakkan jawatan
atau selainnya mengosongkan jawatan, pemiutang boleh mengisi
kekosongan itu dan bagi maksud sedemikian suatu mesyuarat
pemiutang boleh dipanggil oleh mana-mana dua daripada pemiutang.

**Harta dan prosiding**

**451. (1) Apa-apa penahanan, sekuestrasi, distres atau pelaksanaan**
yang berkuat kuasa terhadap estet atau barang-barang syarikat
selepas permulaan penggulungan sukarela pemiutang hendaklah
terbatal.

(2) Selepas permulaan penggulungan, tiada tindakan atau
prosiding boleh diteruskan atau dimulakan terhadap syarikat
kecuali dengan kebenaran Mahkamah dan tertakluk kepada apaapa terma sebagaimana yang dikenakan oleh Mahkamah.

Subpenggal 6

_Peruntukan yang Terpakai bagi Tiap-Tiap Penggulungan_

_Sukarela_

**Pembahagian harta syarikat**

**452. Tertakluk kepada peruntukan yang berhubungan dengan**
bayaran mengikut keutamaan di bawah Akta ini, harta sesuatu
syarikat hendaklah, selepas penggulungannya digunakan sama
banyak dalam menyelesaikan liabilitinya, dan hendaklah tertakluk
kepada penggunaan itu, dibahagikan di kalangan anggota mengikut
hak dan kepentingan mereka dalam syarikat itu, melainkan jika
perlembagaan memperuntukkan selainnya.


-----

_Syarikat_ 445

**Pelantikan atau pemecatan penyelesai oleh Mahkamah**

**453. (1)** Jika tiada penyelesai yang bertindak dalam penggulungan
sukarela, Mahkamah boleh atas permohonan, melantik seorang
penyelesai.

(2) Mahkamah boleh, atas sebab yang ditunjukkan, memecat
seseorang penyelesai dan melantik penyelesai yang lain.

**Saraan bagi penyelesai dalam penggulungan secara sukarela**

**454. (1) Seorang penyelesai layak untuk menerima gaji atau**
saraan yang ditetapkan dalam kaedah-kaedah.

(2) Mana-mana anggota, pemiutang atau penyelesai boleh,
pada bila-bila masa sebelum pembubaran syarikat, memohon
kepada Mahkamah untuk menyemak amaun saraan penyelesai dan
keputusan Mahkamah mengenai perkara itu adalah muktamad dan
konklusif.

(3) Walau apa pun subseksyen 479(2), dalam hal sesuatu
syarikat yang merupakan penanggung insurans, tiada seseorang,
selain Bank Negara Malaysia, boleh memohon kepada Mahkamah
untuk menyemak saraan penyelesai dan Mahkamah hendaklah
menentukan saraan penyelesai atas syor Bank Negara Malaysia.

**Perbuatan penyelesai adalah sah, dsb.**

**455. (1) Perbuatan seseorang penyelesai adalah sah walau apa**
pun apa-apa kecacatan yang selepas itu terdapat dalam pelantikan
atau kelayakannya.

(2) Apa-apa pemindahhakan, penyerahhakan, pemindahan, gadai
janji, gadaian atau pelupusan lain harta syarikat yang dibuat oleh
seseorang penyelesai adalah sah yang memihak kepada mana-mana
orang yang mengambil harta itu dengan suci hati dan bagi nilai
dan tanpa mengetahui tentang kecacatan atau ketidakteraturan,
walau apa pun apa-apa kecacatan atau ketidakteraturan itu yang
menyentuh kesahan penggulungan atau pelantikan penyelesai itu.


-----

446 _Rang Undang-Undang_

(3) Tiap-tiap orang yang membuat atau membenarkan apaapa pelupusan harta kepada mana-mana penyelesai hendaklah
dilindungi dan ditanggung rugi walau apa pun apa-apa kecacatan
atau ketidakteraturan yang menyentuh kesahan penggulungan
atau pelantikan penyelesai itu yang tidak diketahui oleh orang
itu sebelum ini.

(4) Bagi maksud seksyen ini, sesuatu pelupusan harta hendaklah
dianggap sebagai termasuklah pembayaran wang.

**Kuasa penyelesai dalam penggulungan sukarela**

**456.** Penyelesai boleh menjalankan apa-apa kuasa dan kewajipan
yang diberikan di bawah Jadual Kesebelas dalam sesuatu
penggulungan sukarela.

**Kuasa penyelesai untuk menerima syer, dsb., sebagai balasan**
**bagi penjualan harta syarikat**

**457. (1) Jika dicadangkan bahawa keseluruhan atau sebahagian**
daripada perniagaan atau harta sesuatu syarikat hendaklah
dipindahkan atau dijual kepada perbadanan yang lain, dengan
kebenaran melalui ketetapan khas syarikat itu yang memberikan
sama ada kuasa am kepada penyelesai atau kuasa berkenaan
dengan apa-apa perkiraan tertentu, penyelesai syarikat itu boleh—

_(a)_ menerima sebagai pampasan atau pampasan sebahagian

bagi pemindahan atau penjualan syer, debentur, polisi
atau kepentingan lain yang serupa dalam perbadanan
untuk pembahagian di kalangan anggota syarikat itu;
atau

_(b)_ membuat apa-apa perkiraan lain yang anggota syarikat

itu boleh, sebagai ganti kepada penerimaan wang, syer,
debentur, polisi atau kepentingan lain yang serupa atau
sebagai tambahan kepada perkiraan itu, mengambil
bahagian dalam keuntungan atau menerima apa-apa
faedah lain daripada perbadanan,

dan mana-mana pemindahan, penjualan atau perkiraan itu hendaklah
mengikat anggota syarikat itu.


-----

_Syarikat_ 447

(2) Jika mana-mana anggota syarikat menyatakan keengganannya
mengenai perkara yang disebut dalam subseksyen (1) secara bertulis
yang dialamatkan kepada penyelesai dan menghantar serah ke
pejabat berdaftar penyelesai dalam masa tujuh hari dari kelulusan
ketetapan, anggota itu boleh menghendaki penyelesai itu sama
ada dihalang daripada melaksanakan ketetapan itu atau membeli
kepentingannya pada harga yang ditentukan melalui suatu perjanjian
atau melalui timbang tara mengikut cara yang diperuntukkan
di bawah seksyen ini.

(3) Jika penyelesai memilih untuk membeli kepentingan
anggota itu, wang pembelian hendaklah dibayar sebelum syarikat
dibubarkan dan didapatkan oleh penyelesai mengikut apa-apa cara
sebagaimana yang ditentukan melalui ketetapan khas.

(4) Suatu ketetapan khas tidak menjadi tidak sah bagi maksud
seksyen ini oleh sebab ketetapan itu diluluskan sebelum atau
serentak dengan ketetapan bagi penggulungan sukarela atau bagi
melantik penyelesai, tetapi jika suatu perintah bagi penggulungan
syarikat oleh Mahkamah dibuat dalam masa satu tahun selepas
ketetapan itu diluluskan, ketetapan itu menjadi tidak sah melainkan
jika dibenarkan oleh Mahkamah.

(5) Bagi maksud sesuatu timbang tara di bawah seksyen
ini, Akta Timbang Tara 2005 [Akta 646] hendaklah terpakai
seolah-olah terdapat pengemukaan bagi rujukan kepada dua
penimbang tara, seorang dilantik oleh setiap pihak, dan pelantikan
seseorang penimbang tara boleh dibuat dengan ditandatangani
oleh penyelesai, atau jika terdapat lebih daripada satu penyelesai
maka dengan ditandatangani oleh mana-mana dua atau lebih
penyelesai.

(6) Bagi maksud subseksyen (5), Mahkamah boleh memberikan
apa-apa arahan yang perlu bagi pemulaan dan penjalanan
timbang tara dan apa-apa arahan itu hendaklah mengikat pihakpihak.

(7) Dalam hal penggulungan sukarela pemiutang, kuasa
penyelesai di bawah seksyen ini tidak boleh dijalankan kecuali
dengan kelulusan Mahkamah atau jawatankuasa pemeriksaan.


-----

448 _Rang Undang-Undang_

**Mesyuarat tahunan anggota dan pemiutang**

**458. (1) Jika penggulungan berterusan selama lebih daripada**
satu tahun, penyelesai hendaklah memanggil—

_(a)_ dalam hal penggulungan sukarela anggota, suatu mesyuarat

anggota syarikat; dan

_(b)_ dalam hal penggulungan sukarela pemiutang, suatu

mesyuarat anggota syarikat dan mesyuarat pemiutang,

pada akhir tahun pertama dari permulaan penggulungan dan bagi
setiap tahun berikutnya atau tidak lebih daripada tiga bulan selepas
tahun berikutnya, dan hendaklah membentangkan di hadapan
mesyuarat itu suatu pernyataan tentang tindakan penyelesai dan
urusan dan tentang penjalanan penggulungan itu sepanjang tahun
sebelumnya.

(2) Penyelesai hendaklah menyebabkan notis tentang mesyuarat
pemiutang dihantar serah melalui pos kepada pemiutang serentak
dengan penghantarserahan notis tentang mesyuarat syarikat.

(3) Tiap-tiap penyelesai yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.

**Mesyuarat terakhir dan pembubaran**

**459.** (1) Sebaik sahaja hal ehwal syarikat digulung dengan

sepenuhnya, penyelesai hendaklah—

_(a)_ menyediakan suatu laporan yang menunjukkan bagaimana

penggulungan itu dijalankan dan harta syarikat itu
dilupuskan; dan

_(b)_ memanggil suatu mesyuarat anggota syarikat itu, atau

dalam hal penggulungan sukarela pemiutang, suatu
mesyuarat anggota syarikat itu dan pemiutang,

bagi maksud membentangkan laporan itu di hadapan mesyuarat
dan bagi memberikan apa-apa penjelasan.


-----

_Syarikat_ 449

(2) Mesyuarat hendaklah dipanggil melalui iklan yang disiarkan
dalam satu surat khabar yang diedarkan secara meluas di Malaysia
dalam bahasa kebangsaan dan satu surat khabar yang diedarkan
secara meluas di Malaysia dalam bahasa Inggeris, yang iklan itu
hendaklah menyatakan masa, tempat dan tujuan mesyuarat dan
hendaklah disiarkan sekurang-kurangnya tiga puluh hari sebelum
mesyuarat.

(3) Penyelesai hendaklah menyerah simpan dengan Pendaftar dan
dengan Pegawai Penerima suatu penyata tentang mesyuarat yang
diadakan dan tentang tarikhnya berserta suatu salinan pernyataan
yang dilampirkan kepada penyata itu, dalam masa tujuh hari dari
mesyuarat itu.

(4) Kuorum dalam mesyuarat syarikat hendaklah dua anggota
dan dalam mesyuarat syarikat dan pemiutang hendaklah dua
anggota dan dua pemiutang dan jika suatu kuorum tidak hadir
dalam mesyuarat itu, penyelesai hendaklah sebagai ganti kepada
penyata yang disebut dalam subseksyen (3), menyerah simpan
suatu penyata, dengan dilampirkan pernyataan, bahawa mesyuarat
itu telah dipanggil dengan sewajarnya dan bahawa tiada kuorum
yang hadir, dan apabila penyata sedemikian diserah simpan,
peruntukan subseksyen (3) mengenai penyerahsimpanan penyata
itu hendaklah disifatkan telah dipatuhi.

(5) Apabila tamat tempoh tiga bulan selepas penyerahsimpanan
penyata dengan Pendaftar dan dengan Pegawai Penerima, syarikat
hendaklah dibubarkan.

(6) Walau apa pun subseksyen (5), Mahkamah boleh, atas
permohonan penyelesai atau mana-mana orang lain yang didapati
oleh Mahkamah mempunyai kepentingan, membuat suatu perintah
yang menangguhkan tarikh pembubaran syarikat itu berkuat kuasa
selama apa-apa tempoh sebagaimana yang difikirkan patut oleh
Mahkamah.

(7) Orang yang atas permohonannya suatu perintah Mahkamah
di bawah seksyen ini dibuat hendaklah menyerah simpan dengan
Pendaftar dan dengan Pegawai Penerima suatu salinan pejabat
perintah itu dalam masa empat belas hari dari pembuatan perintah
itu dan orang yang tidak berbuat demikian melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit dan, dalam hal suatu kesalahan yang berterusan,
didenda selanjutnya tidak melebihi lima ratus ringgit bagi setiap
hari selama kesalahan itu berterusan selepas sabitan.


-----

450 _Rang Undang-Undang_

(8) Jika penyata atau salinan laporan tidak diserah simpan
sedemikian mengikut subseksyen (3), penyelesai melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit dan, dalam hal suatu kesalahan yang berterusan,
didenda selanjutnya tidak melebihi lima ratus ringgit bagi setiap
hari selama kesalahan itu berterusan selepas sabitan.

(9) Penyelesai yang gagal memanggil mesyuarat sebagaimana
yang dikehendaki oleh seksyen ini melakukan suatu kesalahan
dan boleh, apabila disabitkan, didenda tidak melebihi dua ratus
lima puluh ribu ringgit dan, dalam hal suatu kesalahan yang
berterusan, didenda selanjutnya tidak melebihi satu ribu ringgit
bagi setiap hari selama kesalahan itu berterusan selepas sabitan.

**Perkiraan mengikat pemiutang**

**460. (1) Apa-apa perkiraan yang dibuat antara sesuatu syarikat**
yang hampir atau yang dalam proses digulung dengan pemiutangnya
hendaklah, tertakluk kepada hak untuk merayu di bawah seksyen
ini, mengikat—

_(a)_ syarikat itu jika dibenarkan melalui suatu ketetapan khas;

dan

_(b)_ pemiutang jika dipersetujui oleh tiga perempat daripada

nilai dan separuh daripada bilangan pemiutang, tiap-tiap
pemiutang bagi di bawah lima ratus ringgit diambil kira
daripada nilai sahaja.

(2) Seseorang pemiutang hendaklah dianggap pemiutang bagi
nilai untuk apa-apa jumlah wang berdasarkan butiran wajar yang
dinyatakan, selepas membenarkan nilai jaminan atau lien yang
dipegang oleh pemiutang itu dan amaun apa-apa hutang atau
tolakan yang kena dibayar oleh pemiutang itu kepada penghutang,
didapati merupakan baki yang kena dibayar kepada pemiutang
itu.

(3) Apa-apa pertikaian berkenaan dengan nilai mana-mana
jaminan atau lien itu atau amaun hutang atau tolakan itu boleh
diselesaikan oleh Mahkamah atas permohonan syarikat, penyelesai
atau pemiutang.


-----

_Syarikat_ 451

(4) Mana-mana pemiutang atau penyumbang boleh merayu
kepada Mahkamah terhadap perkiraan, dalam masa tiga minggu
dari penyempurnaan perkiraan, dan Mahkamah boleh meminda,
mengubah atau mengesahkan perkiraan sebagaimana yang difikirkan
adil oleh Mahkamah.

**Permohonan kepada Mahkamah supaya persoalan ditentukan**
**atau kuasa dijalankan**

**461. (1) Penyelesai atau mana-mana penyumbang atau pemiutang**
boleh memohon kepada Mahkamah—

_(a)_ untuk menentukan apa-apa persoalan yang berbangkit

dalam penggulungan sesuatu syarikat; atau

_(b)_ untuk menjalankan segala atau mana-mana kuasa yang

boleh dijalankan oleh Mahkamah jika syarikat digulung
oleh Mahkamah.

(2) Mahkamah, jika berpuas hati bahawa penentuan persoalan
atau penjalanan kuasa adalah adil dan berfaedah, boleh bersetuju
sepenuhnya atau sebahagiannya dengan mana-mana permohonan itu
mengikut apa-apa terma dan syarat sebagaimana yang difikirkan
patut oleh Mahkamah atau boleh membuat apa-apa perintah lain
atas permohonan sebagaimana yang difikirkan adil oleh Mahkamah.

**Kos**

**462. Segala kos, caj dan perbelanjaan yang dilakukan dengan**
sepatutnya dalam penggulungan, termasuk saraan penyelesai
hendaklah dibayar daripada aset syarikat dengan diberikan
keutamaan daripada semua tuntutan lain.

**Batasan mengenai hak untuk menggulung secara sukarela**

**463. Jika sesuatu petisyen telah diserah kepada Mahkamah untuk**
menggulung sesuatu syarikat atas alasan bahawa syarikat itu
tidak mampu untuk membayar hutangnya, syarikat itu tidak boleh
memutuskan supaya ia digulung secara sukarela tanpa keizinan
Mahkamah.


-----

452 _Rang Undang-Undang_

Subpenggal 7

_Penggulungan oleh Mahkamah_

**Petisyen penggulungan**

**464. (1) Sesuatu syarikat, sama ada digulung secara sukarela**
atau tidak, boleh digulung di bawah sesuatu perintah Mahkamah
atas petisyen mana-mana satu daripada yang berikut atau lebih:

_(a)_ syarikat;

_(b)_ mana-mana pemiutang, termasuklah pemiutang luar jangka

atau prospektif, bagi syarikat;

_(c)_ seseorang penyumbang atau mana-mana orang yang

merupakan wakil diri kepada penyumbang yang mati
atau pemegang amanah bagi kebankrapan atau Ketua
Pengarah Insolvensi bagi estet penyumbang yang bankrap;

_(d)_ penyelesai;

_(e)_ Menteri atas alasan yang dinyatakan dalam

perenggan 465(1)(d) atau _(l);_

_(f)_ dalam hal sesuatu syarikat yang merupakan suatu institusi

berlesen di bawah Akta Perkhidmatan Kewangan 2013
atau Akta Perkhidmatan Kewangan Islam 2013 dan yang
bukan merupakan suatu institusi anggota di bawah Akta
Perbadanan Insurans Deposit Malaysia 2011 [Akta 720],
Bank Negara Malaysia;

_(g)_ dalam hal sesuatu syarikat yang merupakan pengendali

sistem pembayaran ditetapkan di bawah Akta Perkhidmatan
Kewangan 2013 atau Akta Perkhidmatan Kewangan Islam
2013, Bank Negara Malaysia;

_(h)_ Pendaftar atas alasan yang dinyatakan dalam

perenggan 465(1)(k); atau

_(i)_ dalam hal sesuatu institusi anggota di bawah Akta

Perbadanan Insurans Deposit Malaysia 2011, Perbadanan
Insurans Deposit Malaysia yang disebut dalam seksyen 99
Akta itu.


-----

_Syarikat_ 453

(2) Walau apa pun apa-apa jua dalam subseksyen (1)—

_(a)_ seseorang yang disebut dalam perenggan (1)(c) tidak

boleh mengemukakan petisyen atas mana-mana alasan
yang dinyatakan dalam perenggan 465(1)(a), _(b),_ _(d)_
atau (g) melainkan jika syer yang berkenaan dengannya
penyumbang merupakan penyumbang atau beberapa syer
itu yang asalnya diumpukkan kepada penyumbang, atau
telah dipegang olehnya dan didaftarkan atas namanya
selama sekurang-kurangnya enam bulan sepanjang lapan
belas bulan sebelum penyerahan petisyen atau diturunkan
kepadanya melalui kematian atau kebankrapan pemegang
yang dahulu;

_(b)_ sesuatu petisyen tidak boleh diserahkan oleh mana-mana

orang kecuali seorang penyumbang atau Menteri jika
alasan bagi petisyen itu adalah ingkar dalam menyerah
simpan akuan berkanun di bawah subseksyen 190(3);

_(c)_ Mahkamah tidak boleh mendengar petisyen jika diserahkan

oleh seorang pemiutang luar jangka atau prospektif
sehingga apa-apa jaminan bagi kos diberikan sebagaimana
yang difikirkan munasabah oleh Mahkamah dan suatu
kes _prima facie bagi penggulungan telah dibuktikan_
sehingga memuaskan hati Mahkamah; dan

_(d)_ Mahkamah tidak boleh, jika sesuatu syarikat digulung secara

sukarela, membuat suatu perintah penggulungan melainkan
jika Mahkamah berpuas hati bahawa penggulungan
sukarela itu tidak dapat diteruskan dengan memberikan
perhatian yang sewajarnya kepada kepentingan pemiutang
atau penyumbang.

**Hal keadaan yang syarikat boleh digulung oleh Mahkamah**

**465. (1) Mahkamah boleh mengarahkan penggulungan jika—**

_(a)_ syarikat melalui ketetapan khas memutuskan supaya

syarikat hendaklah digulung oleh Mahkamah;

_(b)_ syarikat ingkar dalam menyerah simpan akuan berkanun

di bawah subseksyen 190(3);

_(c)_ syarikat tidak memulakan perniagaan dalam masa satu tahun

dari pemerbadanannya atau menggantung perniagaannya
selama satu tahun;

_(d)_ syarikat itu tidak mempunyai anggota;


-----

454 _Rang Undang-Undang_

_(e)_ syarikat tidak mampu untuk membayar hutangnya;

_(f)_ pengarah bertindak dalam hal ehwal syarikat demi

kepentingan pengarah sendiri daripada demi kepentingan
anggota secara keseluruhan atau bertindak mengikut
apa-apa cara lain yang didapati tidak saksama atau tidak
adil kepada anggota;

_(g)_ apabila tempoh, jika ada, ditetapkan bagi jangka

masa syarikat oleh perlembagaan tamat atau peristiwa,
jika ada, yang sekiranya berlaku syarikat hendaklah
dibubarkan sebagaimana yang diperuntukkan dalam
perlembagaan;

_(h)_ Mahkamah berpendapat bahawa adalah adil dan saksama

yang syarikat digulung;

_(i)_ syarikat memegang suatu lesen di bawah Akta Perkhidmatan

Kewangan 2013 atau Akta Perkhidmatan Kewangan
Islam 2013, dan bahawa lesen itu telah dibatalkan atau
diserahkan balik;

_(j)_ syarikat menjalankan perniagaan dilesenkan tanpa

dilesenkan dengan sewajarnya atau syarikat menerima,
mendapat atau mengambil deposit di Malaysia, dengan
melanggar Akta Perkhidmatan Kewangan 2013 atau Akta
Perkhidmatan Kewangan Islam 2013, mengikut manamana yang berkenaan;

_(k)_ syarikat digunakan bagi maksud yang menyalahi undang
undang atau apa-apa maksud yang menjejaskan atau tidak
bersesuaian dengan keamanan, kebajikan, keselamatan,
kepentingan awam, ketenteraman awam, keadaan yang
baik atau prinsip moral di Malaysia; atau

_(l)_ Menteri telah membuat pengisytiharan di bawah

seksyen 590.

(2) Bagi maksud tindakan penggulungan yang dimulakan oleh
Pendaftar di bawah perenggan (1)(k), Pendaftar berpendapat
bahawa sesuatu syarikat digunakan bagi maksud yang menyalahi
undang-undang atau apa-apa maksud yang menjejaskan keselamatan
negara atau kepentingan awam atau tidak bersesuaian dengan
keamanan, kebajikan, ketenteraman awam, keselamatan, keadaan
yang baik atau prinsip moral di Malaysia hendaklah diterima
sebagai keterangan prima facie dalam semua Mahkamah dan oleh
semua orang yang mempunyai kuasa untuk mengambil keterangan
bagi maksud Akta ini, sehingga dibuktikan sebaliknya.


-----

_Syarikat_ 455

**Takrif ketidakmampuan untuk membayar hutang**

**466. (1) Suatu syarikat hendaklah disifatkan tidak mampu untuk**
membayar hutangnya jika—

_(a)_ syarikat itu berhutang dalam jumlah wang yang melebihi

amaun yang ditetapkan oleh Menteri dan seseorang
pemiutang melalui penyerahhakan atau selainnya
menyampaikan suatu notis tuntutan, dengan sendiri atau
melalui ejennya, yang menghendaki syarikat itu supaya
membayar jumlah wang yang kena dibayar dengan
meninggalkan notis itu di pejabat berdaftar syarikat
itu, dan syarikat itu selama dua puluh satu hari selepas
penyampaian tuntutan itu mengabaikan membayar jumlah
wang itu atau dalam menjamin atau mencapai persetujuan
baginya sehingga memuaskan hati pemiutang;

_(b)_ pelaksanaan atau proses lain yang dikeluarkan ke atas

sesuatu penghakiman, dekri atau perintah mana-mana
mahkamah yang memihak kepada pemiutang syarikat
dikembalikan tanpa dijelaskan dengan sepenuhnya atau
sebahagiannya; atau

_(c)_ dibuktikan sehingga memuaskan hati Mahkamah bahawa

syarikat tidak mampu untuk membayar hutangnya; dan
dalam menentukan sama ada sesuatu syarikat tidak
mampu untuk membayar hutangnya, Mahkamah hendaklah
mengambil kira tanggungan luar jangka dan prospektif
syarikat itu.

(2) Suatu petisyen untuk menggulung suatu syarikat hendaklah
difailkan di Mahkamah dalam masa enam bulan dari tarikh tamat
tempoh notis tuntutan yang dikeluarkan di bawah perenggan (1)(a).

**Permulaan penggulungan oleh Mahkamah**

**467. (1) Jika sebelum penyerahan petisyen penggulungan suatu**
ketetapan telah diluluskan oleh syarikat bagi penggulungan
sukarela, penggulungan syarikat itu hendaklah disifatkan telah
bermula pada masa ketetapan itu diluluskan, dan, melainkan jika
difikirkan patut oleh Mahkamah untuk mengarahkan selainnya
setelah dibuktikan fraud atau kesilapan, segala prosiding yang
dijalankan dalam penggulungan sukarela itu hendaklah disifatkan
telah dijalankan secara sah.


-----

456 _Rang Undang-Undang_

(2) Dalam apa-apa hal lain, permulaan penggulungan hendaklah
pada tarikh perintah penggulungan.

**Bayaran kos permulaan oleh pempetisyen**

**468. (1) Jika seseorang, selain syarikat itu sendiri atau penyelesai,**
menyerahkan suatu petisyen di bawah seksyen 464 dan suatu perintah
penggulungan dibuat, orang itu hendaklah atas perbelanjaannya
sendiri, menjalankan segala prosiding dalam penggulungan sehingga
seorang penyelesai dilantik di bawah Penggal ini.

(2) Penyelesai hendaklah membayar balik pempetisyen daripada
aset syarikat kos dicukai yang dilakukan oleh pempetisyen dalam
mana-mana prosiding melainkan jika Mahkamah mengarahkan
selainnya.

(3) Jika syarikat tidak mempunyai apa-apa aset atau aset
yang tidak mencukupi, dan pada pendapat Menteri apa-apa fraud
telah dilakukan oleh mana-mana orang dalam menganjurkan atau
menubuhkan syarikat atau oleh mana-mana pegawai syarikat
berhubung dengan syarikat sejak penubuhan, kos dicukai atau
sejumlah kos dicukai yang tidak dibayar balik sedemikian
boleh dibayar balik kepada pempetisyen daripada wang yang
diperuntukkan oleh Parlimen bagi maksud itu, dengan kebenaran
yang dinyatakan oleh Menteri secara bertulis setakat suatu amaun
yang tidak melebihi tiga ribu ringgit.

(4) Jika apa-apa perintah penggulungan dibuat atas petisyen
oleh syarikat atau oleh penyelesai kos yang dilakukan hendaklah,
tertakluk kepada apa-apa perintah Mahkamah, dibayar daripada
aset syarikat mengikut cara yang serupa seolah-olah kos itu ialah
kos mana-mana pempetisyen lain.

**Kuasa Mahkamah setelah mendengar petisyen bagi penggulungan**

**469. (1) Setelah mendengar petisyen bagi penggulungan,**
Mahkamah boleh, melalui arahan—

_(a)_ menolak petisyen itu dengan atau tanpa kos;

_(b)_ menangguhkan pendengaran itu dengan syarat atau tanpa

syarat; atau


-----

_Syarikat_ 457

_(c)_ membuat apa-apa perintah interim atau apa-apa perintah

lain yang difikirkan patut oleh Mahkamah.

(2) Mahkamah tidak boleh menolak untuk membuat suatu
perintah penggulungan hanya atas alasan—

_(a)_ bahawa aset syarikat telah digadai janji sehingga suatu

amaun yang bersamaan dengan atau melebihi aset itu;

_(b)_ bahawa syarikat tidak mempunyai aset; atau

_(c)_ dalam hal petisyen oleh seorang penyumbang, bahawa

tiada aset yang tersedia bagi pembahagian di kalangan
penyumbang itu.

(3) Mahkamah boleh, semasa mendengar petisyen atau pada
bila-bila masa atas permohonan pempetisyen, syarikat, atau manamana orang yang memberikan notis bahawa dia berniat untuk
hadir semasa pendengaran petisyen itu—

_(a)_ mengarahkan supaya apa-apa notis diberikan atau apa
apa langkah diambil sebelum atau selepas pendengaran
petisyen itu;

_(b)_ mengetepikan apa-apa notis yang diberikan atau langkah
langkah yang diambil yang dikehendaki oleh Akta ini,
atau oleh kaedah-kaedah, atau oleh mana-mana perintah
Mahkamah terdahulu;

_(c)_ mengarahkan supaya keterangan lisan diambil mengenai

petisyen itu atau apa-apa perkara yang berhubungan
dengan petisyen itu;

_(d)_ mengarahkan suatu pendengaran atau perbicaraan yang

singkat tentang petisyen itu atau apa-apa persoalan atau
perkara;

_(e)_ membenarkan petisyen itu dipinda atau ditarik balik; dan

_(f)_ memberikan apa-apa arahan tentang prosiding sebagaimana

yang difikirkan patut oleh Mahkamah.

(4) Jika petisyen dikemukakan atas alasan ingkar menyerah
simpan laporan berkanun, Mahkamah boleh sebagai ganti membuat
perintah penggulungan, mengarahkan supaya laporan berkanun
itu diserah simpan dan boleh memerintahkan kos yang perlu
dibayar oleh mana-mana orang yang, pada pendapat Mahkamah,
bertanggungjawab kerana keingkaran itu.


-----

458 _Rang Undang-Undang_

**Kuasa Mahkamah untuk menggantung atau menghalang**
**prosiding terhadap syarikat sebelum perintah penggulungan**

**470. (1) Pada bila-bila masa selepas penyerahan suatu petisyen**
penggulungan dan sebelum suatu perintah penggulungan dibuat,
syarikat atau mana-mana pemiutang atau penyumbang boleh,
jika apa-apa tindakan atau prosiding terhadap syarikat itu belum
selesai, memohon kepada Mahkamah bagi suatu perintah untuk
menggantung atau menghalang prosiding selanjutnya dalam
tindakan atau prosiding itu, dan Mahkamah boleh menggantung
atau menghalang tindakan atau prosiding itu dengan sewajarnya
mengikut apa-apa terma sebagaimana yang difikirkannya patut.

(2) Pemohon hendaklah menyerah simpan dengan Pendaftar
salinan pejabat bagi perintah dalam masa empat belas hari dari
pembuatan perintah itu di bawah subseksyen (1).

**Tindakan atau prosiding yang digantung selepas perintah**
**penggulungan**

**471. (1) Apabila suatu perintah penggulungan dibuat atau**
seorang penyelesai interim dilantik, tiada tindakan atau prosiding
boleh diteruskan atau dimulakan terhadap syarikat kecuali dengan
keizinan Mahkamah dan mengikut apa-apa terma sebagaimana
yang dikenakan oleh Mahkamah.

(2) Permohonan di bawah subseksyen (1) hendaklah dibuat
dalam Mahkamah yang memberikan perintah penggulungan itu
dan hendaklah disampaikan kepada penyelesai.

(3) Salinan pejabat bagi perintah yang dibuat di bawah
subseksyen (1) hendaklah diserah simpan oleh pemohon yang
disebut dalam subseksyen 470(1) dengan Pendaftar dan dengan
Pegawai Penerima dalam masa empat belas hari dari perintah itu
dibuat.

**Pengelakan pelupusan harta atau penahanan tertentu, dsb.**

**472. (1) Apa-apa pelupusan harta syarikat, selain pelupusan**
terkecuali, termasuklah apa-apa pemindahan syer atau pengubahan
dalam kedudukan anggota syarikat yang dibuat selepas penyerahan
petisyen penggulungan hendaklah, melainkan jika Mahkamah
mengarahkan selainnya, terbatal.


-----

_Syarikat_ 459

(2) Dalam subseksyen (1), “pelupusan terkecuali” ertinya suatu
pelupusan yang dibuat oleh penyelesai, atau oleh penyelesai
interim bagi syarikat menurut kuasa yang diberikan kepadanya di
bawah Bahagian I Jadual Kedua Belas atau kaedah-kaedah yang
melantiknya atau suatu perintah Mahkamah.

(3) Apa-apa penahanan, sekuestrasi, distres atau pelaksanaan
yang berkuat kuasa terhadap estet atau barang-barang syarikat
selepas penyerahan petisyen penggulungan hendaklah terbatal.

**Petisyen sebagai** **_lis pendens_**

**473. Apa-apa petisyen bagi penggulungan sesuatu syarikat**
hendaklah menjadi suatu _lis pendens mengikut pengertian mana-_
mana undang-undang yang berhubungan dengan kesan lis pendens
ke atas pembeli atau pemegang gadai janji.

**Penyerahsimpanan perintah penggulungan**

**474. (1) Pempetisyen hendaklah, dalam masa tujuh hari dari**
pembuatan suatu perintah penggulungan, memberitahu Pendaftar,
Pegawai Penerima dan penyelesai—

_(a)_ perintah dan tarikhnya; dan

_(b)_ nama dan alamat penyelesai.

(2) Pempetisyen hendaklah dalam masa tujuh hari dari penerimaan
salinan perintah penggulungan—

_(a)_ menyerah simpan suatu salinan pejabat bagi perintah

dengan Pendaftar dan dengan Pegawai Penerima;

_(b)_ menyebabkan suatu salinan disampaikan kepada setiausaha

syarikat atau kepada mana-mana orang lain atau mengikut
apa-apa cara sebagaimana yang diarahkan oleh Mahkamah;
dan

_(c)_ menghantar suatu salinan kepada penyelesai berserta

suatu pernyataan bahawa kehendak subseksyen ini telah
dipatuhi.


-----

460 _Rang Undang-Undang_

(3) Seseorang pempetisyen yang melanggar subseksyen (1) atau (2)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan, dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.

**Kesan perintah penggulungan**

**475.** Suatu perintah bagi penggulungan sesuatu syarikat hendaklah
berkuat kuasa dengan memihak kepada semua pemiutang dan
penyumbang bagi syarikat seolah-olah dibuat secara petisyen
bersama oleh pemiutang dan penyumbang.

Subpenggal 8

_Peruntukan yang Berhubungan dengan Penyelesai dalam_

_Penggulungan oleh Mahkamah_

**Penyelesai interim**

**476. (1) Mahkamah boleh melantik Pegawai Penerima atau**
seorang penyelesai diluluskan sebagai penyelesai interim pada
bila-bila masa selepas penyerahan suatu petisyen penggulungan
dan sebelum suatu perintah penggulungan dibuat.

(2) Penyelesai interim hendaklah mempunyai dan boleh
menjalankan segala fungsi dan kuasa seorang penyelesai tertakluk
kepada apa-apa batasan dan sekatan sebagaimana yang ditetapkan
oleh kaedah-kaedah atau sebagaimana yang dinyatakan oleh
Mahkamah dalam perintah yang melantiknya.

**Pelantikan, gelaran, dsb., bagi penyelesai**

**477. (1) Peruntukan yang berikut mengenai penyelesai hendaklah**
mempunyai kuat kuasa setelah suatu perintah penggulungan dibuat:

_(a)_ jika seorang penyelesai diluluskan selain Pegawai Penerima

tidak dilantik sebagai penyelesai syarikat, Pegawai Penerima
hendaklah menurut kuasa jawatannya menjadi penyelesai
interim dan hendaklah terus bertindak sedemikian sehingga
dia atau orang lain menjadi penyelesai dan berkeupayaan
untuk bertindak sedemikian;


-----

_Syarikat_ 461

_(b)_ jika tiada penyelesai dilantik, Pegawai Penerima hendaklah

memanggil mesyuarat yang berasingan bagi pemiutang
dan penyumbang syarikat bagi maksud menentukan sama
ada suatu permohonan perlu dibuat kepada Mahkamah
bagi melantik penyelesai sebagai ganti Pegawai Penerima
atau tidak;

_(c)_ Mahkamah boleh membuat apa-apa pelantikan dan

perintah yang dikehendaki untuk menguatkuasakan apaapa penentuan itu, dan, jika terdapat perbezaan antara
penentuan mesyuarat pemiutang dengan penyumbang
itu berkenaan dengan perkara yang disebut terdahulu,
Mahkamah hendaklah memutuskan perbezaan itu dan
membuat apa-apa perintah mengenainya sebagaimana
yang difikirkan patut oleh Mahkamah;

_(d)_ dalam hal jika seseorang penyelesai tidak dilantik oleh

Mahkamah, Pegawai Penerima hendaklah menjadi
penyelesai bagi syarikat;

_(e)_ Pegawai Penerima hendaklah menurut kuasa jawatannya

menjadi penyelesai sepanjang apa-apa kekosongan;

_(f)_ apa-apa kekosongan dalam jawatan seseorang penyelesai

yang dilantik oleh Mahkamah boleh diisi oleh Mahkamah;

_(g)_ seorang penyelesai hendaklah diperihalkan, jika seseorang

selain Pegawai Penerima menjadi penyelesai, dengan
gelaran “penyelesai”, dan, jika Pegawai Penerima
menjadi penyelesai, dengan gelaran “Pegawai Penerima
dan penyelesai”, bagi syarikat tertentu yang berkenaan
dengannya dia dilantik, dan bukan dengan namanya
sendiri.

**Pelantikan orang lain sebagai penyelesai selain Pegawai**
**Penerima**

**478. (1) Jika seseorang selain Pegawai Penerima merupakan**
penyelesai interim atau penyelesai yang dilantik dalam penggulungan
sesuatu syarikat oleh Mahkamah, orang itu—

_(a)_ tidak boleh bertindak sedemikian sehingga dia memberikan—

(i) notis bertulis tentang pelantikannya kepada Pendaftar

dan Pegawai Penerima; dan


-----

462 _Rang Undang-Undang_

(ii) jaminan mengikut cara yang ditetapkan sehingga

memuaskan hati Pegawai Penerima; dan

_(b)_ hendaklah memberi Pegawai Penerima apa-apa maklumat

dan apa-apa akses kepada dan kemudahan bagi memeriksa
buku syarikat, dan apa-apa bantuan sebagaimana yang
dikehendaki untuk membolehkan pegawai itu melaksanakan
tugasnya di bawah Akta ini.

(2) Jika dua penyelesai atau lebih dilantik oleh Mahkamah,
melainkan jika Mahkamah memperuntukkan selainnya secara
nyata—

_(a)_ fungsi atau kuasa penyelesai boleh dilaksanakan atau

dijalankan oleh mana-mana satu orang daripadanya atau
kedua-duanya atau semuanya secara bersama; dan

_(b)_ sebutan mengenai penyelesai hendaklah sebutan mengenai

mana-mana satu daripada penyelesai.

(3) Tertakluk kepada Akta ini, perbuatan penyelesai hendaklah
sah walau apa pun apa-apa kecacatan yang didapati selepas itu
dalam pelantikan atau kelayakannya.

**Saraan bagi penyelesai dalam penggulungan oleh Mahkamah**

**479. (1) Seseorang penyelesai interim selain Pegawai Penerima**
hendaklah berhak untuk menerima gaji atau saraan secara peratusan
atau selainnya sebagaimana yang ditentukan oleh Mahkamah.

(2) Seseorang penyelesai selain Pegawai Penerima hendaklah
berhak untuk menerima apa-apa gaji atau saraan secara peratusan
atau selainnya sebagaimana yang ditentukan melalui—

_(a)_ suatu perjanjian antara penyelesai dengan jawatankuasa

pemeriksaan, jika ada;

_(b)_ jika tiada perjanjian atau jika tiada jawatankuasa pemeriksaan,

suatu ketetapan yang diluluskan dalam mesyuarat pemiutang
oleh suatu majoriti yang tidak kurang daripada tiga per
empat daripada nilai dan separuh daripada bilangan
pemiutang yang hadir dengan sendiri atau melalui proksi
dan mengundi dalam mesyuarat itu dan yang hutangnya
telah diterima masuk untuk mengundi, yang mesyuarat
itu hendaklah diadakan oleh penyelesai melalui suatu


-----

_Syarikat_ 463

notis kepada setiap pemiutang yang kepada notis itu
hendaklah dilampirkan suatu pernyataan tentang semua
penerimaan dan perbelanjaan oleh penyelesai dan amaun
saraan yang diminta olehnya; atau

_(c)_ Mahkamah, jika perjanjian atau penentuan di bawah

perenggan _(a) atau_ _(b) gagal._

(3) Jika gaji atau saraan seseorang penyelesai selain Pegawai
Penerima ditentukan mengikut cara yang dinyatakan dalam
perenggan (2)(a), Mahkamah boleh, atas permohonan anggota
yang pemegangan sahamnya mewakili dalam agregat yang tidak
kurang daripada sepuluh peratus daripada modal keluaran syarikat,
mengesahkan atau mengubah penentuan itu.

(4) Jika gaji atau saraan seseorang penyelesai selain Pegawai
Penerima ditentukan mengikut cara yang dinyatakan dalam
perenggan (2)(b), Mahkamah boleh, atas permohonan penyelesai
itu atau anggota yang disebut dalam subseksyen (3), mengesahkan
atau mengubah penentuan itu.

(5) Tertakluk kepada mana-mana perintah Mahkamah, Pegawai
Penerima apabila bertindak sebagai penyelesai atau penyelesai
interim bagi sesuatu syarikat adalah berhak untuk menerima apaapa gaji atau saraan secara peratusan atau selainnya sebagaimana
yang ditetapkan.

**Pengawalan penyelesai diluluskan oleh Pegawai Penerima**

**480. (1) Jika seseorang selain Pegawai Penerima menjadi penyelesai**
dalam penggulungan sesuatu syarikat oleh Mahkamah, Pegawai
Penerima hendaklah mengambil perhatian tentang pelakuan orang
itu dan—

_(a)_ jika penyelesai tidak melaksanakan kewajipannya dengan

jujur dan tidak menuruti dengan sewajarnya semua kehendak
yang dikenakan ke atasnya oleh mana-mana undangundang bertulis atau selainnya mengenai pelaksanaan
kewajipannya; atau

_(b)_ jika apa-apa aduan dibuat kepada Pegawai Penerima oleh

mana-mana pemiutang atau penyumbang berkenaan
dengan pelaksanaan kewajipannya,


-----

464 _Rang Undang-Undang_

Pegawai Penerima hendaklah menyiasat perkara itu, dan mengambil
apa-apa tindakan mengenainya sebagaimana yang difikirkannya
suai manfaat.

(2) Sebagai tambahan kepada subseksyen (1), Pegawai Penerima
boleh, pada bila-bila masa—

_(a)_ menghendaki penyelesai supaya menjawab apa-apa

pertanyaan dan memberikan apa-apa maklumat atau
dokumen berhubung dengan apa-apa penggulungan yang
dalamnya penyelesai itu terlibat dan boleh memohon
kepada Mahkamah untuk memeriksa penyelesai itu
atau mana-mana orang lain secara sumpah mengenai
penggulungan syarikat itu; atau

_(b)_ mengarahkan suatu penyiasatan setempat dibuat tentang

buku dan baucar penyelesai itu.

**Pengawalan Pegawai Penerima oleh Menteri**

**481. Menteri hendaklah mengambil perhatian tentang pelakuan**
Pegawai Penerima dan semua Penolong Pegawai Penerima yang
terlibat dalam penyelesaian syarikat, dan jika mana-mana orang
itu tidak melaksanakan kewajipannya dengan jujur dan tidak
menuruti dengan sewajarnya semua kehendak yang dikenakan
ke atasnya oleh mana-mana undang-undang bertulis atau
selainnya mengenai pelaksanaan kewajipannya, atau jika apaapa aduan dibuat kepada Menteri oleh mana-mana pemiutang
atau penyumbang berkenaan dengan pelaksanaan kewajipannya,
Menteri hendaklah menyiasat perkara itu, dan mengambil apaapa tindakan mengenainya sebagaimana yang difikirkannya suai
manfaat, dan boleh mengarahkan suatu siasatan setempat dibuat
tentang buku dan baucar orang itu.

**Peletakan jawatan atau pemecatan penyelesai dalam**
**penggulungan oleh Mahkamah**

**482. Seseorang penyelesai atau penyelesai interim yang dilantik**
oleh Mahkamah boleh—

_(a)_ meletakkan jawatan mengikut kaedah-kaedah; atau

_(b)_ atas sebab yang ditunjukkan, dipecat daripada jawatan

oleh Mahkamah.


-----

_Syarikat_ 465

**Jagaan dan peletakhakan harta syarikat**

**483. (1) Jika seseorang penyelesai interim dilantik atau suatu**
perintah penggulungan dibuat, penyelesai sementara itu atau
penyelesai hendaklah dengan serta-merta meletakkan dalam
jagaannya atau di bawah kawalannya segala harta yang kepadanya
syarikat berhak atau didapati berhak.

(2) Atas permohonan penyelesai, Mahkamah boleh mengarahkan
supaya segala atau mana-mana bahagian harta yang dipunyai oleh
syarikat atau dipegang oleh pemegang amanah bagi pihak syarikat
hendaklah terletak hak pada penyelesai dan harta itu hendaklah,
tertakluk kepada subseksyen (3), terletak hak dengan sewajarnya
dan penyelesai boleh, selepas memberikan apa-apa tanggung rugi,
jika ada, sebagaimana yang diarahkan oleh Mahkamah, membawa
atau mempertahankan apa-apa tindakan yang berhubung dengan
harta itu atau yang baginya adalah perlu dibawa atau dipertahankan
bagi maksud menggulung syarikat dan mendapatkan harta syarikat
itu dengan berkesan.

(3) Jika sesuatu perintah dibuat di bawah subseksyen (2), tiaptiap penyelesai yang berhubung dengannya perintah itu dibuat
hendaklah dalam masa tujuh hari dari perintah itu dibuat—

_(a)_ menyerah simpan suatu salinan pejabat bagi perintah itu

dengan Pendaftar; dan

_(b)_ jika perintah itu berhubung dengan tanah, menyerah simpan

suatu salinan pejabat bagi perintah itu dengan pihak
berkuasa yang berkenaan berkaitan dengan pendaftaran
atau perekodan urusan mengenai tanah itu.

(4) Tiada perintah peletakhakan yang disebut dalam seksyen
ini boleh mempunyai kesan untuk memindahkan atau selainnya
meletakhakkan apa-apa tanah sehingga catatan yang berkenaan
dibuat mengenai pemindahan atau peletakhakan itu oleh pihak
berkuasa yang berkenaan.

(5) Seseorang penyelesai yang melanggar kehendak subseksyen (3)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.


-----

466 _Rang Undang-Undang_

**Pengemukaan pernyataan tentang hal ehwal syarikat**

**484. (1) Suatu pernyataan tentang hal ehwal syarikat pada tarikh**
perintah penggulungan yang menunjukkan—

_(a)_ butir-butir tentang aset, hutang dan liabilitinya;

_(b)_ nama dan alamat pemiutangnya;

_(c)_ sekuriti yang dipegang oleh pemiutang masing-masingnya;

_(d)_ tarikh apabila sekuriti diberikan masing-masingnya; dan

_(e)_ apa-apa maklumat selanjutnya sebagaimana yang ditetapkan

atau sebagaimana yang dikehendaki oleh penyelesai,

hendaklah dibuat oleh satu orang atau lebih dalam subseksyen (2)
dan ditentusahkan mengikut cara sebagaimana yang ditentukan
oleh Pendaftar dan dikemukakan kepada penyelesai.

(2) Pernyataan dalam subseksyen (1) hendaklah dibuat dan
dikemukakan oleh satu orang atau lebih yang, pada tarikh perintah
penggulungan, merupakan pengarah dan oleh setiausaha syarikat,
atau oleh mana-mana orang yang berikut sebagaimana yang
dikehendaki oleh penyelesai, tertakluk kepada arahan Mahkamah:

_(a)_ seseorang yang menjadi atau telah menjadi pegawai

syarikat;

_(b)_ seseorang yang mengambil bahagian dalam penubuhan

syarikat, pada bila-bila masa dalam masa satu tahun
sebelum tarikh perintah penggulungan itu; atau

_(c)_ seseorang yang menjadi atau telah menjadi dalam tempoh

itu, pegawai atau bekerja dengan sesuatu perbadanan yang
menjadi, atau dalam tempoh itu telah menjadi, pegawai
syarikat yang dimaksudkan oleh pernyataan itu.

(3) Pernyataan dalam subseksyen (1) hendaklah dikemukakan
dalam masa empat belas hari dari tarikh perintah penggulungan
atau dalam apa-apa tempoh lanjutan sebagaimana yang dinyatakan
oleh penyelesai atau Mahkamah bagi sebab khas.

(4) Dalam masa tujuh hari dari penerimaan pernyataan dalam
subseksyen (2)—

_(a)_ penyelesai termasuk Pegawai Penerima hendaklah

menyebabkan suatu salinan pernyataan itu difailkan dengan
Mahkamah dan diserah simpan dengan Pendaftar; dan


-----

_Syarikat_ 467

_(b)_ jika Pegawai Penerima bukan penyelesai, penyelesai

hendaklah menyebabkan suatu salinan pernyataan itu
diserah simpan dengan Pegawai Penerima.

(5) Mana-mana orang yang membuat atau bersetuju untuk
membuat pernyataan yang dikehendaki oleh seksyen ini boleh,
tertakluk kepada kaedah-kaedah, dibenarkan dan dibayar daripada
aset syarikat apa-apa kos dan perbelanjaan yang dilakukan
dalam dan mengenai penyediaan dan pembuatan pernyataan itu
sebagaimana yang difikirkan munasabah oleh penyelesai tertakluk
kepada rayuan kepada Mahkamah.

(6) Mana-mana orang yang melanggar kehendak seksyen
ini melakukan suatu kesalahan dan boleh, apabila disabitkan,
dipenjarakan selama tempoh tidak melebihi tiga tahun atau didenda
tidak melebihi satu ratus ribu ringgit atau kedua-duanya dan dalam
hal suatu kesalahan yang berterusan, didenda selanjutnya tidak
melebihi lima ratus ringgit bagi setiap hari selama kesalahan itu
berterusan selepas sabitan.

**Laporan oleh penyelesai**

**485. (1) Penyelesai hendaklah, dengan seberapa cepat yang**
dapat dilaksanakan dari penerimaan pernyataan tentang hal ehwal,
mengemukakan suatu laporan permulaan kepada Mahkamah—

_(a)_ tentang amaun modal yang dikeluarkan, dilanggan dan

dibayar dan anggaran amaun aset dan liabiliti;

_(b)_ jika syarikat gagal, tentang sebab-sebab kegagalan itu;

dan

_(c)_ sama ada pada pendapat penyelesai itu siasatan selanjutnya

diperlukan tentang apa-apa perkara yang berhubungan
dengan penganjuran, penubuhan atau kegagalan syarikat
atau penjalanan perniagaan syarikat.

(2) Sebagai tambahan kepada subseksyen (1), penyelesai boleh,
jika difikirkannya patut, membuat laporan selanjutnya yang
menyatakan—

_(a)_ cara syarikat ditubuhkan dan sama ada pada pendapatnya

apa-apa fraud telah dilakukan atau apa-apa fakta material
telah disembunyikan oleh mana-mana orang dalam


-----

468 _Rang Undang-Undang_

penganjuran atau penubuhan syarikat itu atau oleh
mana-mana pegawai berhubung dengan syarikat itu sejak
penubuhannya;

_(b)_ sama ada mana-mana pegawai syarikat melanggar atau

tidak mematuhi Akta ini; dan

_(c)_ menyatakan apa-apa perkara lain yang pada pendapatnya

adalah perlu untuk dibawa kepada pengetahuan Mahkamah.

**Kuasa penyelesai dalam penggulungan oleh Mahkamah**

**486. (1) Jika sesuatu syarikat digulung oleh Mahkamah, penyelesai**
boleh—

_(a)_ tanpa kuasa di bawah perenggan (b), menjalankan mana
mana kuasa am yang dinyatakan dalam Bahagian I Jadual
Kedua Belas; dan

_(b)_ dengan kuasa daripada Mahkamah atau jawatankuasa

pemeriksaan, menjalankan mana-mana kuasa yang
dinyatakan dalam Bahagian II Jadual Kedua Belas.

(2) Penjalanan kuasa yang diberikan oleh seksyen ini oleh
penyelesai dalam sesuatu penggulungan oleh Mahkamah adalah
tertakluk kepada kawalan Mahkamah dan mana-mana pemiutang
atau penyumbang boleh memohon kepada Mahkamah mengenai
apa-apa penjalanan atau penjalanan yang dicadangkan bagi manamana kuasa itu.

**Penjalanan dan pengawalan kuasa penyelesai**

**487. (1) Tertakluk kepada Penggal ini, penyelesai hendaklah**
dalam pentadbiran aset syarikat dan dalam pembahagian aset itu
di kalangan pemiutangnya, mengambil kira apa-apa arahan yang
diberikan melalui ketetapan pemiutang atau penyumbang dalam
mana-mana mesyuarat agung atau oleh jawatankuasa pemeriksaan,
dan apa-apa arahan yang diberikan sedemikian oleh pemiutang
atau penyumbang itu hendaklah mengatasi apa-apa arahan
yang diberikan oleh jawatankuasa pemeriksaan dalam hal
percanggahan.


-----

_Syarikat_ 469

(2) Penyelesai boleh memanggil mesyuarat agung pemiutang
atau penyumbang bagi maksud memastikan kemahuan mereka
dan dia hendaklah memanggil mesyuarat pada bila-bila masa
sebagaimana yang diarahkan oleh pemiutang atau penyumbang
melalui ketetapan atau bila mana diminta secara bertulis untuk
berbuat demikian oleh tidak kurang daripada sepuluh peratus
daripada nilai pemiutang atau penyumbang.

(3) Penyelesai boleh memohon kepada Mahkamah bagi arahan
berhubung dengan apa-apa perkara tertentu yang berbangkit di
bawah penggulungan itu.

(4) Tertakluk kepada Penggal ini, penyelesai hendaklah
menggunakan budi bicaranya sendiri dalam pentadbiran hal ehwal
dan harta syarikat dan pembahagian asetnya.

**Penyelesai hendaklah membayar wang yang diterima ke dalam**
**akaun bank**

**488. (1) Tiap-tiap penyelesai hendaklah, mengikut cara dan pada**
masa yang ditetapkan oleh kaedah-kaedah, membayar wang yang
diterima olehnya ke dalam akaun bank sebagaimana yang ditetapkan
oleh kaedah-kaedah itu atau sebagaimana yang dinyatakan oleh
Mahkamah.

(2) Jika mana-mana penyelesai menyimpan lebih daripada
sepuluh hari jumlah melebihi sepuluh ribu ringgit, atau jumlah
lain yang Mahkamah dalam mana-mana kes tertentu memberi
kuasa untuk disimpannya, maka melainkan jika dia menjelaskan
penyimpanan itu sehingga memuaskan hati Mahkamah dia
hendaklah membayar faedah ke atas jumlah yang disimpan melebihi
daripada yang dikira dari habis tempoh sepuluh hari sehingga dia
mematuhi subseksyen (1) pada kadar dua puluh peratus setahun,
dan hendaklah bertanggungan—

_(a)_ untuk tidak membenarkan semua atau sebahagian daripada

saraanya yang difikirkan patut oleh Mahkamah;

_(b)_ untuk dipecat daripada jawatannya oleh Mahkamah; dan

_(c)_ untuk membayar apa-apa perbelanjaan yang disebabkan

oleh keingkarannya.


-----

470 _Rang Undang-Undang_

(3) Mana-mana penyelesai yang membayar apa-apa wang yang
diterima olehnya sebagai penyelesai ke dalam mana-mana bank
atau akaun selain bank atau akaun yang ditetapkan atau dinyatakan
di bawah subseksyen (1) melakukan suatu kesalahan.

**Penetapan senarai penyumbang dan penggunaan aset**

**489. (1) Dengan seberapa cepat yang dapat dilaksanakan selepas**
suatu perintah penggulungan dibuat oleh Mahkamah, penyelesai
hendaklah—

_(a)_ menyebabkan harta syarikat dipungut dan digunakan untuk

melepaskan liabiliti syarikat; dan

_(b)_ menimbangkan sama ada subseksyen (2) menghendaki

penetapan suatu senarai penyumbang.

(2) Seorang penyelesai bagi sesuatu syarikat yang digulung
oleh Mahkamah, hendaklah menetapkan suatu senarai penyumbang
jika penyelesai itu mendapati berkemungkinan bahawa—

_(a)_ sama ada—

(i) terdapat orang yang bertanggungan sebagai anggota

atau anggota dahulu untuk menyumbang kepada
harta syarikat selepas penggulungan itu; atau

(ii) akan terdapat lebihan yang tersedia bagi pembahagian;

dan

_(b)_ adalah perlu—

(i) untuk membuat panggilan kepada penyumbang;

atau

(ii) untuk melaraskan hak penyumbang di kalangan

mereka.

(3) Seseorang penyelesai boleh membetulkan daftar anggota
dalam semua hal jika pembetulan dikehendaki di bawah Penggal
ini.

(4) Dalam menetapkan senarai penyumbang, penyelesai
hendaklah membezakan antara orang yang menjadi penyumbang
yang berhak dengan orang yang menjadi penyumbang sebagai
wakil atau bertanggungan bagi hutang orang lain.


-----

_Syarikat_ 471

(5) Senarai penyumbang apabila ditetapkan hendaklah

menjadi keterangan prima facie tentang liabiliti orang-orang yang
dinamakan dalam senarai itu sebagai penyumbang.

**Pelepasan penyelesai dan pembubaran syarikat**

**490. Seorang penyelesai boleh memohon kepada Mahkamah—**

_(a)_ bagi suatu perintah supaya dia dilepaskan dan supaya

syarikat dibubarkan, jika dia—

(i) merealisasikan segala harta syarikat atau seberapa

banyak yang boleh pada pendapatnya direalisasikan
tanpa perlu memanjangkan penyelesaian;

(ii) membahagikan dividen terakhir, jika ada, kepada

pemiutang;

(iii) melaraskan hak penyumbang di kalangan mereka;

dan

(iv) membuat pulangan akhir, jika ada, kepada

penyumbang, atau

_(b)_ bagi suatu perintah supaya dia dilepaskan, jika dia

meletakkan jawatan atau dipecat daripada jawatannya.

**Perintah pelepasan atau pembubaran**

**491. (1) Jika suatu perintah dibuat supaya syarikat dibubarkan,**
syarikat itu hendaklah dari tarikh perintah itu, dibubarkan dengan
sewajarnya.

(2) Mahkamah—

_(a)_ boleh menyebabkan suatu laporan mengenai akaun seseorang

penyelesai, selain Pegawai Penerima, disediakan oleh
Pegawai Penerima atau oleh juruaudit berkelayakan yang
dilantik oleh Mahkamah;

_(b)_ setelah penyelesai mematuhi semua kehendak Mahkamah,

hendaklah mengambil kira laporan dan apa-apa bantahan
yang ditegaskan oleh Pegawai Penerima, juruaudit atau
mana-mana pemiutang atau penyumbang atau orang
lain yang mempunyai kepentingan terhadap pelepasan
penyelesai itu; dan


-----

472 _Rang Undang-Undang_

_(c)_ hendaklah sama ada memberikan atau menahan pelepasan

itu dengan sewajarnya.

(3) Jika pelepasan seseorang penyelesai ditahan, Mahkamah
boleh, atas permohonan mana-mana pemiutang atau penyumbang
atau orang yang mempunyai kepentingan, membuat apa-apa perintah
sebagaimana yang difikirkannya wajar yang mempertanggungkan
penyelesai itu bagi apa-apa perbuatan atau keingkaran yang
dilakukan atau dibuat yang bercanggah dengan kewajipannya.

(4) Suatu perintah Mahkamah yang melepaskan penyelesai
hendaklah membebaskannya daripada segala liabiliti berkenaan
dengan apa-apa perbuatan yang dilakukan atau keingkaran yang
dibuat olehnya dalam mentadbir hal ehwal syarikat atau selainnya
berhubung dengan perlakuannya sebagai penyelesai, tetapi apaapa perintah itu boleh dibatalkan apabila dibuktikan bahawa
perintah itu diperoleh secara fraud atau melalui penahanan atau
penyembunyian apa-apa fakta material.

(5) Jika penyelesai dahulunya tidak meletakkan jawatan atau
tidak dipecat, pelepasan penyelesai itu hendaklah berkuat kuasa
sebagai suatu pemecatan daripada jawatan.

(6) Jika Mahkamah membuat—

_(a)_ suatu perintah supaya penyelesai dilepaskan; atau

_(b)_ suatu perintah supaya penyelesai dilepaskan dan syarikat

dibubarkan,

suatu salinan pejabat bagi perintah itu hendaklah, dalam masa
empat belas hari dari perintah itu dibuat, diserah simpan oleh
penyelesai dengan Pendaftar dan Pegawai Penerima.

(7) Mana-mana penyelesai yang melanggar kehendak subseksyen (6)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.


-----

_Syarikat_ 473

Subpenggal 9

_Kuasa Am Mahkamah dalam Penggulungan oleh Mahkamah_

**Kuasa Mahkamah untuk menangguhkan penggulungan**

**492. (1) Pada bila-bila masa selepas suatu perintah bagi**
penggulungan dibuat, Mahkamah boleh, atas permohonan penyelesai
atau mana-mana pemiutang atau penyumbang dan apabila dibuktikan
sehingga memuaskan hati Mahkamah bahawa segala prosiding
berhubung dengan penggulungan syarikat patut ditangguhkan,
membuat suatu perintah yang menangguhkan penggulungan syarikat
itu selama tempoh yang dinyatakan mengikut apa-apa terma dan
syarat sebagaimana yang difikirkan patut oleh Mahkamah.

(2) Jika Mahkamah membuat suatu perintah di bawah
subseksyen (1), penyelesai hendaklah terhenti menjalankan apa-apa
tindakan selanjutnya bagi pihak syarikat dari tarikh perintah itu.

**Kuasa Mahkamah untuk menamatkan penggulungan**

**493. (1) Pada bila-bila masa selepas suatu perintah bagi**
penggulungan dibuat, Mahkamah boleh, atas permohonan penyelesai
atau mana-mana pemiutang atau penyumbang dan apabila dibuktikan
sehingga memuaskan hati Mahkamah bahawa segala prosiding
berhubung dengan penggulungan syarikat patut ditamatkan,
membuat suatu perintah yang menamatkan penggulungan syarikat
itu sebagaimana yang difikirkan patut oleh Mahkamah.

(2) Dalam membuat suatu perintah di bawah subseksyen (1),
Mahkamah boleh mengambil kira, tetapi tidak terhad kepada,
fakta yang berikut:

_(a)_ penyelesaian hutang;

_(b)_ apa-apa persetujuan oleh penyelesai, pemiutang, penyumbang

dan pihak yang berkepentingan; atau

_(c)_ fakta lain yang difikirkan wajar oleh Mahkamah.

(3) Jika Mahkamah membuat suatu perintah di bawah
subseksyen (1), syarikat terhenti daripada penyelesaian dan
penyelesai terhenti memegang jawatan dan dilepaskan daripada
segala liabiliti berkenaan dengan apa-apa perbuatan yang dilakukan


-----

474 _Rang Undang-Undang_

atau keingkaran yang dibuat oleh penyelesai dalam pentadbiran hal
ehwal syarikat itu atau selainnya berhubung dengan perlakuannya
sebagai penyelesai, berkuat kuasa dari perintah itu dibuat atau apaapa tarikh lain sebagaimana yang dinyatakan dalam perintah itu.

**Perkara yang berhubungan dengan penggantungan dan**
**penamatan penggulungan**

**494. (1) Atas apa-apa permohonan di bawah seksyen 492 dan 493,**
Mahkamah boleh, sebelum membuat suatu perintah, menghendaki
penyelesai supaya memberikan suatu laporan mengenai apa-apa
fakta atau perkara yang pada pendapatnya adalah berkaitan.

(2) Mahkamah boleh, setelah membuat suatu perintah di bawah
seksyen 492 dan 493 atau selepas membuat perintah itu, membuat
apa-apa perintah lain sebagaimana yang difikirkannya patut
berkaitan dengan penangguhan atau penamatan penggulungan.

(3) Jika Mahkamah telah membuat perintah menamatkan
penggulungan di bawah seksyen 493, Mahkamah boleh memberikan
arahan yang difikirkan patut untuk memulakan semula pengurusan
dan kawalan syarikat bagi memilih pengarah syarikat mengambil
jawatan selepas penamatan penggulungan.

(4) Kos prosiding di hadapan Mahkamah di bawah seksyen 492
dan 493 dan kos yang ditanggung untuk mengadakan mesyuarat
anggota syarikat mengikut perintah Mahkamah di bawah seksyen 493,
jika Mahkamah mengarahkan sedemikian, membentuk sebahagian
daripada kos, caj dan perbelanjaan penggulungan.

(5) Suatu salinan fail bagi tiap-tiap perintah yang dibuat
di bawah seksyen 492 dan 493 hendaklah diserah simpan oleh
syarikat dengan Pendaftar dan Pegawai Penerima dan jika permohonan
dibuat oleh pemiutang atau penyumbang, disampaikan kepada
penyelesai dalam masa empat belas hari dari perintah itu dibuat.

(6) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.


-----

_Syarikat_ 475

**Hutang yang kena dibayar oleh penyumbang kepada syarikat**
**dan takat tolakan**

**495.** Apabila penyelesai membuat permohonan, Mahkamah boleh
membuat suatu perintah yang mengarahkan mana-mana penyumbang
yang pada masa ini berada dalam senarai penyumbang supaya
membayar kepada syarikat mengikut cara yang diarahkan oleh
perintah itu apa-apa wang yang kena dibayar daripadanya atau
daripada estet orang yang diwakilinya tidak termasuk apa-apa
wang yang kena dibayar olehnya atau estet itu menurut kuasa
apa-apa panggilan di bawah Akta ini, dan boleh—

_(a)_ dalam hal sesuatu syarikat tidak berhad, membenarkan

penyumbang secara tolakan apa-apa wang yang kena
dibayar kepadanya atau kepada estet yang diwakilinya
daripada syarikat itu berdasarkan apa-apa urus niaga
atau kontrak bebas tetapi bukan apa-apa wang yang kena
dibayar kepadanya sebagai anggota syarikat berkenaan
dengan apa-apa dividen atau keuntungan;

_(b)_ dalam hal sesuatu syarikat berhad, membuat pemberian yang

serupa sebagaimana yang disebut dalam perenggan _(a)_
kepada mana-mana pengarah yang liabilitinya tidak
terhad atau kepada estetnya; dan

_(c)_ dalam hal mana-mana syarikat sama ada berhad atau tidak

berhad, apabila semua pemiutang dibayar sepenuhnya,
membenarkan apa-apa wang yang kena dibayar mengenai
apa-apa akaun jua kepada penyumbang daripada syarikat
boleh secara tolakan terhadap apa-apa panggilan yang
berikut.

**Kuasa Mahkamah untuk membuat panggilan**

**496. (1) Mahkamah boleh sama ada sebelum atau selepas ia**
memastikan kecukupan aset syarikat—

_(a)_ membuat panggilan kepada semua atau mana-mana

penyumbang yang pada masa ini berada dalam senarai
penyumbang, setakat liabiliti mereka, bagi bayaran
apa-apa wang yang pada pendapat Mahkamah adalah
perlu untuk menyelesaikan hutang dan liabiliti syarikat
dan kos, caj dan perbelanjaan penggulungan dan bagi
pelarasan hak penyumbang di kalangan mereka; dan


-----

476 _Rang Undang-Undang_

_(b)_ membuat suatu perintah bagi pembayaran apa-apa panggilan

yang dibuat sedemikian.

(2) Dalam membuat panggilan di bawah subseksyen (1),
Mahkamah boleh mengambil kira kemungkinan yang beberapa
penyumbang gagal membayar panggilan itu sebahagiannya atau
dengan sepenuhnya.

**Pembayaran wang yang kena dibayar kepada syarikat ke**
**dalam bank yang dinamakan**

**497. (1) Mahkamah boleh mengarahkan mana-mana penyumbang,**
pembeli atau orang lain yang daripadanya wang kena dibayar
kepada syarikat supaya membayar amaun yang kena dibayar ke
dalam bank yang dinamakan dalam perintah itu ke akaun penyelesai
dan bukan kepada penyelesai, dan mana-mana perintah itu boleh
dikuatkuasakan mengikut cara yang sama seolah-olah perintah itu
mengarahkan bayaran kepada penyelesai itu.

(2) Segala wang dan sekuriti yang dibayar atau dihantar serah ke
dalam mana-mana bank di bawah Penggal ini hendaklah tertakluk
kepada perintah Mahkamah.

**Perintah mengenai penyumbang menjadi keterangan muktamad**

**498. Suatu perintah yang dibuat oleh Mahkamah di bawah**
seksyen 495, 496 dan 497 hendaklah, tertakluk kepada apa-apa
hak untuk merayu, menjadi keterangan muktamad bahawa wang,
jika ada, yang didapati kena dibayar atau yang diperintahkan
supaya dibayar menjadi kena dibayar, dan semua perkara lain
yang berkaitan yang dinyatakan dalam perintah itu hendaklah
dianggap sebagai dinyatakan dengan benar terhadap semua orang
dan dalam semua prosiding.

**Pelantikan pengurus khas**

**499. (1) Penyelesai boleh, jika berpuas hati bahawa sifat estet atau**
perniagaan syarikat, atau kepentingan pemiutang atau penyumbang
secara amnya, menghendaki pelantikan seorang pengurus khas
bagi estet atau perniagaan syarikat itu selain dirinya, memohon
kepada Mahkamah untuk pelantikan seorang pengurus khas bagi


-----

_Syarikat_ 477

estet atau perniagaan itu untuk bertindak sepanjang apa-apa
tempoh sebagaimana yang diarahkan oleh Mahkamah dengan
apa-apa kuasa, termasuk mana-mana kuasa seorang penerima dan
penerima atau pengurus sebagaimana yang diamanahkan kepada
penyelesai oleh Mahkamah.

(2) Pengurus khas itu—

_(a)_ hendaklah memberikan apa-apa jaminan dan laporan

mengikut apa-apa cara sebagaimana yang diarahkan oleh
Mahkamah;

_(b)_ hendaklah menerima apa-apa saraan sebagaimana yang

ditetapkan oleh Mahkamah; dan

_(c)_ boleh pada bila-bila masa meletakkan jawatan selepas

memberikan notis secara bertulis tidak kurang daripada
tiga puluh hari kepada penyelesai tentang niatnya untuk
meletakkan jawatan, atau atas sebab yang ditunjukkan,
dipecat oleh Mahkamah.

**Tuntutan pemiutang dan pembahagian aset**

**500. (1) Mahkamah boleh menetapkan suatu tarikh yang**
pada atau sebelumnya pemiutang hendaklah membuktikan
hutang atau tuntutannya atau selepas tarikh itu pemiutang
itu dikecualikan daripada mendapat faedah daripada apa-apa
pembahagian yang dibuat sebelum hutang itu dibuktikan.

(2) Mahkamah hendaklah melaraskan hak penyumbang dalam
kalangan mereka dan membahagikan apa-apa lebihan dalam
kalangan orang yang berhak kepadanya.

(3) Mahkamah boleh, sekiranya aset tidak mencukupi untuk
menyelesaikan liabiliti, membuat suatu perintah tentang bayaran
daripada aset mengenai kos, caj dan perbelanjaan yang dilakukan
dalam penggulungan daripada aset itu mengikut apa-apa susunan
keutamaan sebagaimana yang difikirkan patut oleh Mahkamah.

**Pemeriksaan buku dan kertas oleh pemiutang dan penyumbang**

**501.** Mahkamah boleh membuat apa-apa perintah bagi pemeriksaan

buku dan surat syarikat oleh pemiutang dan penyumbang sebagaimana
yang difikirkan adil oleh Mahkamah, dan mana-mana buku dan
surat dalam milikan syarikat boleh diperiksa oleh pemiutang atau
penyumbang dengan sewajarnya.


-----

478 _Rang Undang-Undang_

**Kuasa untuk memanggil orang yang berkaitan dengan syarikat**

**502. (1) Mahkamah boleh memanggil di hadapannya mana-**
mana pegawai syarikat atau orang yang diketahui atau disyaki
mempunyai dalam milikannya apa-apa harta syarikat atau yang
dikatakan berhutang dengan syarikat, atau mana-mana orang yang
difikirkan berupaya oleh Mahkamah untuk memberikan maklumat
mengenai penganjuran, penubuhan, urusan perdagangan, hal ehwal
atau harta syarikat.

(2) Mahkamah boleh memeriksa pegawai atau orang secara
bersumpah mengenai perkara yang disebut dalam subseksyen (1)
sama ada secara lisan atau melalui soal siasat bertulis dan boleh
mengubah pernyataan lisannya ke dalam bentuk bertulis dan
menghendakinya supaya menandatangani pernyataan bertulis
itu yang boleh digunakan sebagai keterangan dalam mana-mana
prosiding undang-undang terhadap pegawai atau orang itu.

(3) Mahkamah boleh menghendaki pegawai atau orang itu
supaya mengemukakan apa-apa buku dan surat dalam jagaannya
atau kuasanya yang berhubungan dengan syarikat, tetapi jika
pegawai atau orang itu menuntut apa-apa lien ke atas buku atau
surat, pengemukaan hendaklah tanpa menjejaskan lien itu, dan
Mahkamah hendaklah mempunyai bidang kuasa untuk menentukan
segala persoalan yang berhubungan dengan lien itu.

(4) Sesuatu pemeriksaan di bawah seksyen ini atau seksyen 503
boleh, jika Mahkamah mengarahkan sedemikian dan tertakluk
kepada kaedah-kaedah yang disebut dalam seksyen 616, dijalankan
di hadapan mana-mana Hakim Mahkamah Sesyen yang dinamakan
bagi maksud itu oleh Mahkamah, dan kuasa Mahkamah di
bawah seksyen ini dan seksyen 503 boleh dijalankan oleh Hakim
Mahkamah Sesyen itu.

(5) Jika mana-mana orang yang dipanggil sedemikian selepas
diberikan suatu jumlah perbelanjaan yang sewajarnya bagi
perbelanjaannya enggan hadir di hadapan Mahkamah pada masa
yang ditetapkan tanpa mempunyai alasan yang sah di sisi undangundang, diberitahu kepada Mahkamah pada masa persidangannya
dan dibenarkan olehnya, Mahkamah boleh menyebabkan orang itu
diberkas dan dibawa ke hadapan Mahkamah bagi pemeriksaan.


-----

_Syarikat_ 479

**Kuasa untuk mengarahkan pemeriksaan awam ke atas**
**penganjur, pengarah, dsb.**

**503. (1) Seseorang penyelesai yang dilantik dalam penggulungan**
sesuatu syarikat boleh membuat suatu laporan kepada Mahkamah
yang menyatakan bahawa, pada pendapatnya—

_(a)_ suatu fraud telah dilakukan;

_(b)_ apa-apa fakta material telah disembunyikan oleh mana
mana orang dalam penganjuran atau penubuhan syarikat
atau oleh mana-mana pegawai berhubung dengan syarikat
sejak penubuhannya; atau

_(c)_ mana-mana pegawai syarikat tidak bertindak dengan jujur

atau tekun atau bersalah atas apa-apa yang tidak sopan
atau yang melulu berhubung dengan hal ehwal syarikat
itu.

(2) Selepas menimbangkan laporan di bawah subseksyen (1),
Mahkamah boleh mengarahkan—

_(a)_ orang atau pegawai itu, atau mana-mana orang lain

yang dahulunya merupakan pegawai syarikat, termasuk
mana-mana jurubank, peguam atau juruaudit, atau yang
diketahui atau disyaki mempunyai dalam milikannya
apa-apa harta syarikat atau dikatakan berhutang dengan
syarikat; atau

_(b)_ mana-mana orang yang difikirkan berupaya oleh Mahkamah

untuk memberikan maklumat mengenai penganjuran,
penubuhan, urusan perdagangan, hal ehwal atau harta syarikat,

hadir di hadapan Mahkamah pada tarikh yang ditetapkan dan
diperiksa secara terbuka tentang penganjuran atau penubuhan
atau penjalanan perniagaan syarikat, atau dalam hal seseorang
pegawai atau pegawai dahulu, tentang kelakuan dan urusannya
sebagai pegawai syarikat.

(3) Penyelesai dan mana-mana pemiutang atau penyumbang
boleh mengambil bahagian dalam pemeriksaan sama ada dengan
sendiri atau melalui peguam.

(4) Mahkamah boleh mengemukakan atau membenarkan
supaya dikemukakan apa-apa soalan kepada orang yang diperiksa
sebagaimana yang difikirkan patut oleh Mahkamah.


-----

480 _Rang Undang-Undang_

(5) Orang yang diperiksa hendaklah diperiksa secara bersumpah
dan hendaklah menjawab semua soalan sebagaimana yang
dikemukakan atau dibenarkan supaya dikemukakan kepadanya
oleh Mahkamah.

(6) Seseorang yang diperintahkan supaya diperiksa di bawah
seksyen ini hendaklah, sebelum pemeriksaannya, diberikan suatu
salinan laporan penyelesai.

(7) Jika seseorang yang diarahkan supaya hadir di hadapan
Mahkamah di bawah subseksyen (2) memohon kepada Mahkamah
supaya dibebaskan daripada apa-apa tuduhan yang dibuat atau
dicadangkan terhadapnya, penyelesai hendaklah hadir semasa
pendengaran permohonan itu dan menarik perhatian Mahkamah
kepada apa-apa perkara yang didapati oleh penyelesai adalah
berkaitan dan jika Mahkamah, selepas mendengar apa-apa
keterangan yang diberikan atau saksi-saksi yang dipanggil oleh
penyelesai, membenarkan permohonan itu dan Mahkamah boleh
memberi pemohon apa-apa kos sebagaimana yang difikirkan patut
mengikut budi bicaranya.

(8) Nota pemeriksaan awam—

_(a)_ hendaklah dibuat ke dalam bentuk bertulis;

_(b)_ hendaklah dibaca kepada atau oleh dan ditandatangani

oleh orang yang diperiksa;

_(c)_ boleh selepas itu digunakan sebagai keterangan dalam

mana-mana prosiding undang-undang terhadap orang
itu; dan

_(d)_ hendaklah terbuka kepada pemeriksaan mana-mana

pemiutang atau penyumbang pada bila-bila masa yang
munasabah.

(9) Mahkamah boleh, jika difikirkannya patut, menangguhkan
pemeriksaan awam dari semasa ke semasa.

**Kuasa untuk menangkap penyumbang yang melarikan diri**

**504. Mahkamah pada bila-bila masa sebelum atau selepas membuat**
suatu perintah penggulungan, setelah dibuktikan tentang sebab
barangkali untuk mempercayai bahawa seseorang penyumbang,
pengarah atau pengarah dahulu syarikat—

_(a)_ berada dalam persembunyian;


-----

_Syarikat_ 481

_(b)_ telah melarikan diri;

_(c)_ hampir meninggalkan Malaysia atau selainnya melarikan

diri;

_(d)_ hampir mengalihkan apa-apa hartanya; atau

_(e)_ hampir menyembunyikan apa-apa hartanya,

bagi maksud—

(i) mengelak pembayaran panggilan;

(ii) mengelak pemeriksaan berkenaan dengan hal ehwal

syarikat; atau

(iii) mengelak, melengahkan atau memalukan prosiding dalam

penggulungan,

boleh menyebabkan penyumbang, pengarah atau pengarah dahulu
itu ditangkap dan buku dan surat dan harta alih persendiriannya
disita dan disimpan dengan selamat sehingga apa-apa tempoh
sebagaimana yang diarahkan oleh Mahkamah.

**Pewakilan kuasa Mahkamah kepada penyelesai**

**505. Peruntukan boleh dibuat melalui kaedah-kaedah yang**
membolehkan atau menghendaki semua atau mana-mana kuasa
dan kewajipan yang diberikan dan dikenakan ke atas Mahkamah
oleh Penggal ini berkenaan dengan—

_(a)_ mengadakan dan menjalankan mesyuarat bagi memastikan

kemahuan pemiutang dan penyumbang;

_(b)_ membayar, menghantar serah, memindahhakkan,

menyerahkan atau memindahkan wang, harta, buku atau
surat kepada penyelesai;

_(c)_ membuat panggilan dan melaraskan hak penyumbang;

dan

_(d)_ menetapkan masa yang dalamnya hutang dan tuntutan

hendaklah dibuktikan,

dijalankan atau dilaksanakan oleh penyelesai sebagai pegawai
Mahkamah dan tertakluk kepada kawalan Mahkamah, tetapi
penyelesai tidak boleh, tanpa keizinan khas Mahkamah, membetulkan


-----

482 _Rang Undang-Undang_

daftar anggota dan tidak boleh membuat apa-apa panggilan tanpa
sama ada keizinan khas Mahkamah atau kebenaran jawatankuasa
pemeriksaan.

**Kuasa Mahkamah adalah kumulatif**

**506. (1) Apa-apa kuasa yang diberikan kepada Mahkamah**
oleh Akta ini hendaklah sebagai tambahan kepada dan bukan
mengurangkan apa-apa kuasa sedia ada bagi memulakan prosiding
terhadap mana-mana penyumbang atau penghutang syarikat atau
harta mana-mana penyumbang atau penghutang bagi mendapatkan
apa-apa panggilan atau jumlah wang lain.

(2) Tertakluk kepada kaedah-kaedah yang disebut dalam
seksyen 616, sesuatu rayuan daripada mana-mana perintah atau
keputusan yang dibuat atau diberikan dalam penggulungan sesuatu
syarikat hendaklah dibuat mengikut cara yang sama dan tertakluk
kepada syarat-syarat yang sama sebagaimana sesuatu rayuan
daripada mana-mana perintah atau keputusan Mahkamah bagi hal
dalam bidang kuasa asalnya.

Penggal 2

_Peruntukan yang Terpakai bagi Tiap-Tiap Penggulungan_

Subpenggal 1

_Am_

**Pelaburan dana lebihan dalam akaun am**

**507. (1) Tertakluk kepada arahan bertulis jawatankuasa**
pemeriksaan, atau jika tiada jawatankuasa pemeriksaan, oleh
penyelesai sendiri, apabila baki tunai dalam kredit mana-mana
syarikat dalam penyelesaian melebihi amaun yang diperlukan
pada masa ini untuk membayar tuntutan berkenaan dengan harta
syarikat, jumlah lebihan itu boleh—

_(a)_ dilaburkan dalam sekuriti yang dikeluarkan oleh Kerajaan

Malaysia; atau

_(b)_ disimpan secara deposit dengan faedah atau berserta

pulangan dengan mana-mana bank.


-----

_Syarikat_ 483

(2) Atas permohonan oleh mana-mana pemiutang yang tidak
berpuas hati dengan arahan atau keputusan yang berhubungan
dengan pelaburan yang dibuat di bawah subseksyen (1), Mahkamah
boleh mengarahkan selainnya jika difikirkannya patut.

(3) Apa-apa faedah yang diterima berkenaan dengan pelaburan
hendaklah menjadi sebahagian daripada aset syarikat.

(4) Apabila mana-mana bahagian wang yang dilaburkan
sedemikian, pada pendapat jawatankuasa pemeriksaan, atau, jika
tiada jawatankuasa pemeriksaan, penyelesai, diperlukan untuk
membayar apa-apa tuntutan berkenaan dengan estet syarikat,
jawatankuasa pemeriksaan itu boleh mengarahkan, atau, jika
tiada jawatankuasa pemeriksaan, penyelesai boleh mengaturkan
penjualan atau realisasi apa-apa bahagian sekuriti yang disebut
dalam perenggan 1(a) sebagaimana perlu.

**Aset tidak dituntut hendaklah dibayar kepada penerima hasil**

**508. (1) Jika seseorang penyelesai mempunyai dalam tangannya**
atau di bawah kawalannya—

_(a)_ apa-apa dividen tidak dituntut atau wang lain yang masih

tidak dituntut selama lebih daripada enam bulan dari
tarikh apabila dividen atau wang lain itu menjadi kena
dibayar; atau

_(b)_ selepas membuat pembahagian terakhir, apa-apa wang

tidak dituntut atau tidak dibahagikan berbangkit daripada
estet syarikat,

penyelesai itu hendaklah dengan serta-merta membayar wang itu
kepada Pegawai Penerima untuk disimpan dalam kredit Akaun
Penyelesaian Syarikat dan yang penerimaannya hendaklah menjadi
pelepasan sebenar berkenaan dengan wang yang tidak dituntut itu.

(2) Mahkamah boleh atas permohonan Pegawai Penerima—

_(a)_ memerintahkan mana-mana penyelesai supaya mengemukakan

kepadanya suatu akaun apa-apa dana, dividen atau wang
lain yang tidak dituntut atau tidak dibahagikan yang
berada padanya atau di bawah kawalannya yang disahkan
melalui afidavit dan boleh mengarahkan suatu audit ke
atas akaun itu; dan


-----

484 _Rang Undang-Undang_

_(b)_ mengarahkan penyelesai itu supaya membayar wang itu

kepada Pegawai Penerima untuk disimpan dalam kredit
Akaun Penyelesaian Syarikat.

(3) Faedah atau pulangan yang terbit daripada pelaburan wang
dalam kredit Akaun Penyelesaian Syarikat hendaklah dibayar
ke dalam Kumpulan Wang Disatukan.

(4) Bagi maksud seksyen ini, Mahkamah boleh menjalankan
segala kuasa yang diberikan oleh Akta ini berkenaan dengan
penzahiran dan realisasi harta syarikat dan peruntukan Akta ini
berkenaan dengan penzahiran dan realisasi itu hendaklah, dengan
apa-apa penyesuaian sebagaimana yang ditetapkan, terpakai bagi
prosiding di bawah seksyen ini.

(5) Melainkan jika diperuntukkan secara nyata dalam Akta ini,
seksyen ini tidak melucutkan mana-mana orang daripada apa-apa
hak atau remedi lain yang baginya dia berhak terhadap penyelesai
atau mana-mana orang lain.

(6) Jika mana-mana pihak menuntut membuat apa-apa tuntutan
bagi apa-apa wang yang disimpan dalam kredit Akaun Penyelesaian
Syarikat, Pegawai Penerima setelah berpuas hati bahawa pihak
menuntut itu merupakan tuan punya wang itu—

_(a)_ hendaklah membenarkan pembayaran dibuat kepada pihak

menuntut itu daripada Akaun itu; atau

_(b)_ jika wang itu telah dibayar ke dalam Kumpulan Wang

Disatukan, boleh membenarkan pembayaran amaun yang
sama dibuat kepada pihak menuntut itu daripada wang
yang dijadikan tersedia oleh Parlimen bagi maksud itu.

(7) Mana-mana orang yang tidak berpuas hati dengan keputusan
Pegawai Penerima berkenaan dengan suatu tuntutan yang dibuat
di bawah subseksyen (6) boleh merayu kepada Mahkamah yang
boleh mengesahkan, menolak atau mengubah keputusan itu.

(8) Jika mana-mana wang tidak dituntut yang dibayar kepada
mana-mana pihak menuntut kemudiannya dituntut oleh mana-mana
orang lain, orang lain itu tidak berhak kepada apa-apa bayaran
daripada Akaun Kumpulan Wang itu di bawah subseksyen (6),
tetapi boleh mengambil tindakan terhadap pihak menuntut itu
yang kepadanya wang tidak dituntut itu dibayar.


-----

_Syarikat_ 485

(9) Apa-apa wang tidak dituntut yang dibayar dalam kredit
Akaun Penyelesaian Syarikat setakat yang baginya wang tersebut
tidak dibayar daripada Akaun itu di bawah seksyen ini hendaklah,
setelah luput enam tahun dari tarikh pembayaran wang itu dalam
kredit Akaun itu, dibayar ke dalam Kumpulan Wang Disatukan.

**Buku dan surat hendaklah disimpan oleh penyelesai**

**509. Tiap-tiap penyelesai hendaklah menyimpan buku dan**
surat yang sepatutnya yang dalamnya penyelesai itu hendaklah
menyebabkan dibuat catatan atau minit prosiding dalam mesyuarat
dan apa-apa perkara lain sebagaimana yang ditetapkan, dan
mana-mana pemiutang atau penyumbang boleh, tertakluk kepada
kawalan Mahkamah, memeriksa buku dan surat yang sepatutnya
itu dengan sendiri atau melalui ejennya.

**Kawalan Mahkamah ke atas penyelesai**

**510. (1) Mahkamah hendaklah mengambil perhatian tentang**
pelakuan penyelesai, dan jika seseorang penyelesai itu benar-benar
tidak melaksanakan kewajipannya dan tidak menuruti kehendak
yang ditetapkan atau kehendak Mahkamah atau jika apa-apa
aduan dibuat kepada Mahkamah oleh mana-mana pemiutang
atau penyumbang atau oleh Pegawai Penerima berkenaan dengan
perlakuan itu, Mahkamah hendaklah menyiasat perkara itu dan
mengambil apa-apa tindakan sebagaimana yang difikirkannya
patut.

(2) Pendaftar atau Pegawai Penerima boleh membuat laporan
kepada Mahkamah mengenai apa-apa perkara yang pada pendapat
Pendaftar atau Pegawai Penerima itu merupakan suatu misfeasans,
pengabaian atau peninggalan di pihak penyelesai dan Mahkamah
boleh memerintahkan penyelesai itu supaya membayar apa-apa
kerugian yang ditanggung oleh harta syarikat dan membuat apa-apa
perintah lain sebagaimana yang difikirkan patut oleh Mahkamah.

(3) Mahkamah boleh pada bila-bila masa menghendaki manamana penyelesai supaya menjawab apa-apa pertanyaan berhubung
dengan penggulungan dan boleh memeriksa penyelesai itu atau
mana-mana orang lain secara bersumpah mengenai penggulungan
itu dan boleh mengarahkan suatu penyiasatan dibuat tentang buku
dan baucar penyelesai.


-----

486 _Rang Undang-Undang_

**Penghantarserahan harta kepada penyelesai**

**511. Mahkamah boleh menghendaki mana-mana penyumbang,**
pemegang amanah, penerima, jurubank, ejen atau pegawai
syarikat supaya membayar, menghantar serah, memindahhakkan,
menyerahkan atau memindahkan kepada penyelesai atau penyelesai
interim dengan serta-merta atau dalam apa-apa masa sebagaimana
yang diarahkan oleh Mahkamah apa-apa wang, harta, buku dan
surat dalam tangannya yang kepadanya syarikat itu berhak secara
_prima facie._

**Kuasa Pegawai Penerima jika tiada jawatankuasa pemeriksaan**

**512. (1) Jika seseorang selain Pegawai Penerima menjadi**
penyelesai dan tidak terdapat jawatankuasa pemeriksaan, Pegawai
Penerima itu boleh, atas permohonan penyelesai itu, melakukan
apa-apa perbuatan atau benda atau memberikan apa-apa arahan
atau kebenaran yang dibenarkan atau dikehendaki oleh Akta ini
supaya dilakukan atau diberikan oleh Jawatankuasa itu.

(2) Jika Pegawai Penerima menjadi penyelesai dan tidak terdapat
jawatankuasa pemeriksaan, Pegawai Penerima itu boleh mengikut
budi bicaranya melakukan apa-apa perbuatan atau benda yang
dikehendaki supaya dilakukan oleh Akta ini, atau tertakluk kepada
apa-apa arahan atau kebenaran yang diberikan oleh Jawatankuasa itu.

**Notis pelantikan dan alamat penyelesai**

**513. (1) Seseorang penyelesai atau penyelesai interim hendaklah**
menyerah simpan suatu notis pelantikannya, alamat pejabatnya dan
apa-apa perubahan alamat dengan Pendaftar dan Pegawai Penerima
mengikut bentuk dan cara yang ditentukan oleh Pendaftar dalam
masa empat belas hari dari pelantikan itu atau perubahan alamat
itu.

(2) Penyampaian yang dibuat dengan meninggalkan apa-apa
dokumen di atau menghantarnya melalui pos yang dialamatkan ke
alamat pejabat penyelesai atau penyelesai interim yang diberikan
dalam mana-mana notis yang diserah simpan dengan Pendaftar
hendaklah disifatkan sebagai penyampaian yang baik ke atas
penyelesai dan ke atas syarikat.


-----

_Syarikat_ 487

(3) Seseorang penyelesai atau penyelesai interim hendaklah,
dalam masa empat belas hari dari peletakan jawatannya atau
pemecatannya daripada jawatan, menyerah simpan dengan
Pendaftar dan dengan Pegawai Penerima suatu notis tentang fakta
itu mengikut bentuk dan cara sebagaimana yang ditentukan oleh
Pendaftar.

(4) Seseorang penyelesai atau penyelesai interim yang melanggar
seksyen ini melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit dan dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari selama kesalahan itu berterusan
selepas sabitan.

**Akaun penyelesai**

**514. (1) Tiap-tiap penyelesai hendaklah, dalam masa tiga puluh**
hari dari habis tempoh enam bulan dari tarikh pelantikan penyelesai
itu dan tiap-tiap tempoh enam bulan yang berikut dan dalam apaapa hal dalam masa tiga puluh hari selepas penyelesai itu terhenti
bertindak sebagai penyelesai hendaklah dengan serta-merta selepas
memperoleh suatu perintah pelepasan, menyerah simpan dengan
Pendaftar dan dengan Pegawai Penerima, suatu akaun tentang
penerimaan dan pembayaran penyelesai itu dan suatu pernyataan
tentang kedudukan dalam penggulungan dan ditentusahkan melalui
akuan berkanun mengikut cara sebagaimana yang ditentukan oleh
Pendaftar.

(2) Pegawai Penerima boleh menyebabkan akaun tentang apaapa penyelesaian diaudit oleh juruaudit syarikat diluluskan.

(3) Bagi maksud audit yang disebut dalam subseksyen (2),
penyelesai hendaklah memberi juruaudit itu apa-apa baucar dan
maklumat sebagaimana yang dikehendakinya, dan juruaudit itu boleh
pada bila-bila masa menghendaki pengemukaan dan memeriksa
apa-apa buku atau akaun yang disimpan oleh penyelesai.

(4) Suatu salinan akaun atau, jika diaudit, suatu salinan akaun
teraudit hendaklah disimpan oleh penyelesai dan salinan itu
hendaklah terbuka kepada pemeriksaan mana-mana pemiutang
atau mana-mana orang yang berkepentingan di pejabat penyelesai.


-----

488 _Rang Undang-Undang_

(5) Penyelesai hendaklah—

_(a)_ memberikan notis bahawa akaun telah disediakan kepada

tiap-tiap pemiutang dan penyumbang apabila menyampaikan
apa-apa laporan, notis mesyuarat, notis tentang panggilan
atau dividen; dan

_(b)_ dalam notis itu, memberitahu pemiutang dan penyumbang

alamat di mana dan tempoh masa yang akaun itu boleh
diperiksa.

(6) Kos bagi suatu audit di bawah seksyen ini hendaklah
ditetapkan oleh Pegawai Penerima dan hendaklah menjadi sebahagian
daripada perbelanjaan penggulungan.

(7) Seseorang penyelesai yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit dan dalam hal suatu kesalahan
yang berterusan, didenda selanjutnya tidak melebihi lima ratus
ringgit bagi setiap hari selama kesalahan itu berterusan selepas
sabitan.

**Penyelesai hendaklah membetulkan keingkaran**

**515. (1) Jika mana-mana penyelesai yang melakukan apa-**
apa keingkaran dalam menyerah simpan atau membuat apa-apa
permohonan, penyata, akaun atau dokumen lain, atau dalam
memberikan apa-apa notis yang penyelesai itu dikehendaki oleh
undang-undang supaya menyerah simpan, membuat atau memberikan,
tidak membetulkan keingkaran itu dalam masa empat belas hari
dari penyampaian notis yang menghendaki penyelesai itu supaya
berbuat demikian, Mahkamah boleh, atas permohonan mana-mana
penyumbang atau pemiutang syarikat atau Pegawai Penerima,
membuat suatu perintah yang mengarahkan penyelesai itu supaya
membetulkan keingkaran itu dalam apa-apa tempoh sebagaimana
yang dinyatakan dalam perintah itu.

(2) Apa-apa perintah yang dibuat di bawah subseksyen (1) boleh
memperuntukkan bahawa segala kos tentang dan bersampingan
dengan permohonan hendaklah ditanggung oleh penyelesai.

(3) Tiada apa-apa jua dalam subseksyen (1) boleh menjejaskan
penguatkuasaan mana-mana undang-undang bertulis yang mengenakan
penalti ke atas penyelesai berkenaan dengan mana-mana keingkaran
itu.


-----

_Syarikat_ 489

**Pemberitahuan bahawa syarikat berada dalam penyelesaian**

**516. (1) Jika sesuatu syarikat digulung, perkataan “dalam**
penyelesaian” hendaklah ditambahkan selepas nama syarikat
dalam tiap-tiap invois, pesanan bagi barang atau surat urusan
yang dikeluarkan oleh atau bagi pihak syarikat, penyelesai bagi
syarikat, penerima atau pengurus bagi harta syarikat.

(2) Syarikat dan tiap-tiap pegawai syarikat atau penyelesai
dan tiap-tiap penerima atau pengurus yang melanggar seksyen
ini dan yang diketahui dan dengan sengaja membenarkan atau
mengizinkan pelanggaran melakukan suatu kesalahan dan boleh,
apabila disabitkan, didenda tidak melebihi sepuluh ribu ringgit.

**Rayuan terhadap keputusan penyelesai**

**517. Mana-mana orang yang terkilan dengan apa-apa perbuatan**
atau keputusan penyelesai boleh memohon kepada Mahkamah yang
boleh mengesahkan, mengakaskan atau mengubah suai perbuatan
atau keputusan yang diadukan itu dan membuat apa-apa perintah
sebagaimana yang difikirkannya adil.

**Buku dan surat syarikat**

**518. (1) Jika sesuatu syarikat digulung, semua buku dan surat**
syarikat dan penyelesai yang berkaitan dengan hal ehwal syarikat
pada atau selepas permulaan penggulungan syarikat itu hendaklah
menjadi keterangan prima facie tentang kebenaran segala perkara
yang direkodkan dalam buku atau surat itu berkenaan dengan
penyumbang dan syarikat.

(2) Apabila sesuatu syarikat telah digulung, penyelesai hendaklah
memegang simpan buku dan surat yang disebut dalam subseksyen (1)
selama tempoh lima tahun dari tarikh pembubaran syarikat dan
apabila habis tempoh itu, boleh membinasakan buku dan surat itu.

(3) Walau apa pun subseksyen (2), apabila sesuatu syarikat
telah digulung, buku dan surat yang disebut dalam subseksyen (1)
boleh dibinasakan dalam tempoh lima tahun selepas pembubaran
syarikat itu—

_(a)_ dalam hal penggulungan oleh Mahkamah, mengikut arahan

Mahkamah;


-----

490 _Rang Undang-Undang_

_(b)_ dalam hal penggulungan sukarela anggota, sebagaimana

yang diarahkan oleh syarikat melalui ketetapan; dan

_(c)_ dalam hal penggulungan sukarela pemiutang, sebagaimana

yang diarahkan oleh jawatankuasa pemeriksaan, atau, jika
tidak terdapat jawatankuasa sedemikian, sebagaimana
yang diarahkan oleh pemiutang syarikat.

(4) Syarikat atau penyelesai tidak bertanggungjawab kepada
mana-mana orang yang mendakwa berkepentingan dalam
mana-mana buku atau surat yang dibinasakan mengikut seksyen ini.

(5) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit.

**Perbelanjaan bagi penggulungan jika aset tidak mencukupi**

**519. (1) Melainkan jika diarahkan secara nyata untuk berbuat**
demikian oleh Mahkamah, seseorang penyelesai tidak bertanggungan
untuk menanggung apa-apa perbelanjaan berhubung dengan
penggulungan sesuatu syarikat melainkan jika terdapat aset tersedia
yang mencukupi.

(2) Atas permohonan seseorang pemiutang atau penyumbang,
Mahkamah boleh mengarahkan penyelesai supaya menanggung
perbelanjaan tertentu dengan syarat bahawa pemiutang atau
penyumbang itu menanggung rugi penyelesai itu berkenaan dengan
amaun yang dibelanjakan yang didapatkan dan jika Mahkamah
mengarahkan sedemikian, memberikan apa-apa jaminan untuk
menjamin amaun tanggung rugi itu sebagaimana yang difikirkan
munasabah oleh Mahkamah.

**Ketetapan yang diluluskan dalam mesyuarat pemiutang dan**
**penyumbang yang ditangguhkan**

**520. Tertakluk kepada subseksyen 449(10), jika suatu ketetapan**
diluluskan dalam mesyuarat mana-mana pemiutang atau penyumbang
bagi sesuatu syarikat yang ditangguhkan, ketetapan itu hendaklah
bagi segala maksud dikira sebagai telah diluluskan pada tarikh
yang ketetapan itu sebenarnya diluluskan dan bukan pada
mana-mana tarikh yang lebih awal.


-----

_Syarikat_ 491

**Mesyuarat untuk memastikan kemahuan pemiutang atau**
**penyumbang**

**521. (1) Mahkamah boleh, mengenai segala perkara yang**
berhubungan dengan penggulungan sesuatu syarikat, mengambil
kira kemahuan pemiutang atau penyumbang sebagaimana yang
dibuktikan kepadanya melalui apa-apa keterangan yang mencukupi,
dan boleh jika difikirkan patut oleh Mahkamah bagi maksud
memastikan kemahuan itu mengarahkan mesyuarat pemiutang
atau penyumbang dipanggil, diadakan dan dijalankan mengikut
apa-apa cara sebagaimana yang diarahkan oleh Mahkamah, dan
boleh melantik seseorang untuk bertindak sebagai pengerusi
bagi mana-mana mesyuarat itu dan untuk melaporkan keputusan
mesyuarat itu kepada Mahkamah.

(2) Dalam hal pemiutang, nilai setiap hutang pemiutang
hendaklah diambil kira.

(3) Dalam hal penyumbang, bilangan undi yang diberikan ke
atas setiap penyumbang oleh Akta ini atau perlembagaan hendaklah
diambil kira.

**Suruhanjaya khas untuk menerima keterangan**

**522. (1) Hakim Mahkamah Sesyen hendaklah menjadi pesuruhjaya**
bagi maksud mengambil keterangan di bawah Bahagian ini, dan
Mahkamah boleh merujuk keseluruhan atau mana-mana bahagian
pemeriksaan mana-mana saksi di bawah Bahagian ini kepada
mana-mana orang yang dilantik sebagai pesuruhjaya.

(2) Tiap-tiap pesuruhjaya hendaklah, sebagai tambahan kepada
apa-apa kuasa yang boleh dijalankannya secara sah sebagai Hakim
Mahkamah Sesyen, dalam perkara yang dirujuk sedemikian
kepadanya mempunyai kuasa yang sama seperti Mahkamah
untuk—

_(a)_ memanggil dan memeriksa saksi;

_(b)_ menghendaki pengemukaan atau penghantarserahan

dokumen;

_(c)_ menghukum keingkaran oleh saksi; dan

_(d)_ membenarkan kos dan perbelanjaan kepada saksi.


-----

492 _Rang Undang-Undang_

(3) Melainkan jika diperintahkan selainnya oleh Mahkamah,
pengambilan keterangan oleh pesuruhjaya hendaklah dibuat dalam
mahkamah terbuka dan hendaklah terbuka kepada orang ramai.

(4) Pemeriksaan yang dibuat sedemikian hendaklah diserahkan
atau dilaporkan kepada Mahkamah mengikut apa-apa cara
sebagaimana yang diarahkan oleh Mahkamah.

Subpenggal 2

_Bukti dan Kedudukan Tuntutan_

**Perihalan hutang yang boleh dibuktikan dalam penggulungan**

**523. (1) Tuntutan yang bersifat ganti rugi jumlah tidak tertentu**
yang berbangkit selain oleh sebab sesuatu kontrak, janji atau
pecah amanah tidak boleh dibuktikan dalam penggulungan.

(2) Seseorang yang mengetahui tentang apa-apa perintah
penggulungan dalam penggulungan oleh Mahkamah atau ketetapan
yang diluluskan dalam penggulungan sukarela tidak boleh
membuktikan di bawah penggulungan itu bagi apa-apa hutang
atau liabiliti yang dibuat kontrak oleh syarikat selepas tarikh dia
mengetahui sedemikian.

(3) Kecuali sebagaimana yang diperuntukkan dalam subseksyen
(1) dan (2), segala hutang dan liabiliti pada masa sekarang atau pada
masa hadapan, yang pasti atau di luar jangkaan, yang kepadanya
syarikat adalah tertakluk pada tarikh perintah penggulungan atau
ketetapan itu, atau yang kepadanya syarikat boleh menjadi tertakluk
sebelum pembubaran oleh sebab apa-apa obligasi yang dilakukan
sebelum tarikh perintah penggulungan itu hendaklah disifatkan
sebagai hutang yang boleh dibuktikan dalam penggulungan.

(4) Suatu anggaran hendaklah dibuat oleh penyelesai tentang
nilai apa-apa hutang atau tanggungan yang boleh dibuktikan di
bawah subseksyen (3) yang, oleh sebab hutang atau liabiliti itu
menjadi tertakluk kepada apa-apa hal luar jangka atau bagi apaapa sebab lain, tidak mempunyai nilai yang pasti.

(5) Mana-mana orang yang terkilan dengan anggaran yang
dibuat di bawah subseksyen (4) boleh merayu kepada Mahkamah.


-----

_Syarikat_ 493

(6) Jika pada pendapat Mahkamah, nilai hutang atau liabiliti
tidak boleh dianggarkan dengan adil, Mahkamah boleh membuat
suatu perintah mengenai perkara itu, dan hutang atau liabiliti itu
hendaklah bagi maksud Akta ini disifatkan sebagai hutang yang
tidak boleh dibuktikan dalam penggulungan.

(7) Jika pada pendapat Mahkamah, nilai hutang atau liabiliti boleh
dianggarkan dengan adil, Mahkamah boleh menilai hutang atau
liabiliti itu dan boleh memberikan segala arahan yang perlu bagi
maksud ini, dan amaun nilai apabila dinilai hendaklah disifatkan
sebagai hutang yang boleh dibuktikan dalam penggulungan.

**Hak dan kewajipan pemiutang bercagar**

**524. (1) Seorang pemiutang bercagar boleh—**

_(a)_ mendapatkan harta tertakluk kepada sesuatu gadaian, jika

berhak untuk berbuat demikian;

_(b)_ menilai harta tertakluk kepada gadaian dan menuntut

dalam penggulungan sebagai pemiutang tidak terjamin
bagi baki yang kena dibayar, jika ada; atau

_(c)_ menyerahkan gadaian kepada penyelesai bagi faedah umum

pemiutang dan menuntut dalam penggulungan sebagai
pemiutang tidak bercagar bagi keseluruhan hutang.

(2) Seorang pemiutang bercagar boleh menjalankan kuasa yang
disebut dalam perenggan (1)(a) sama ada pemiutang bercagar itu
menjalankan kuasa yang disebut dalam perenggan (b) atau tidak.

(3) Seseorang pemiutang bercagar yang mendapatkan harta
tertakluk kepada suatu gadaian di bawah perenggan (1)(a)—

_(a)_ boleh, melainkan jika penyelesai menerima suatu

penilaian dan tuntutan oleh pemiutang bercagar di bawah
subseksyen (7), sebagai pemiutang tidak terjamin bagi
apa-apa baki yang kena dibayar selepas menolak amaun
bersih yang didapatkan;

_(b)_ hendaklah mengakaunkan kepada penyelesai apa-apa lebihan

yang tinggal daripada amaun bersih yang didapatkan
selepas menjelaskan hutang, termasuk faedah yang kena
dibayar tetapi yang tidak melebihi enam bulan, berkenaan
dengan hutang itu sehingga masa penyelesaiannya, dan
selepas membuat apa-apa bayaran yang sepatutnya kepada
pemegang apa-apa gadaian lain ke atas harta tertakluk
kepada gadaian itu


-----

494 _Rang Undang-Undang_

(4) Jika seseorang pemiutang bercagar menilai jaminan dan
menuntut sebagai pemiutang tidak bercagar bagi baki yang kena
dibayar di bawah perenggan (1)(a) dan _(b), jika ada, penilaian_
itu dan apa-apa tuntutan hendaklah dibuat mengikut cara yang
ditentukan oleh Pendaftar dan—

_(a)_ mengandungi butir-butir penuh tentang penilaian itu dan

apa-apa tuntutan;

_(b)_ mengandungi butir-butir penuh tentang gadaian termasuk

tarikh gadaian itu diberikan; dan

_(c)_ mengenal pasti apa-apa dokumen yang menyokong tuntutan

dan gadaian itu.

(5) Penyelesai boleh menghendaki pengemukaan apa-apa
dokumen yang disebut dalam perenggan (4)(c).

(6) Jika sesuatu tuntutan dibuat oleh pemiutang bercagar
di bawah subseksyen (4), penyelesai hendaklah—

_(a)_ menerima penilaian dan tuntutan itu; atau

_(b)_ menolak penilaian dan tuntutan itu dengan sepenuhnya

atau sebahagiannya, tetapi—

(i) jika sesuatu penilaian dan tuntutan ditolak dengan

sepenuhnya atau sebahagiannya, pemiutang boleh
membuat suatu penilaian dan tuntutan semakan
dalam masa empat belas hari dari penerimaan
notis tentang penolakan itu; dan

(ii) penyelesai boleh, jika dia selepas itu berpendapat

bahawa sesuatu penilaian dan tuntutan ditolak
secara salah dengan sepenuhnya atau sebahagiannya,
membatalkan atau meminda keputusan itu.

(7) Jika penyelesai—

_(a)_ menerima suatu penilaian dan tuntutan di bawah

perenggan (6)(a);

_(b)_ menerima suatu penilaian dan tuntutan semakan di bawah

subperenggan (6)(b)(i); atau

_(c)_ menerima suatu penilaian dan tuntutan setelah dibatalkan

atau dipinda sesuatu keputusan untuk menolak tuntutan
di bawah subperenggan (6)(b)(ii),


-----

_Syarikat_ 495

penyelesai boleh, melainkan jika pemiutang bercagar telah
mendapatkan harta, pada bila-bila masa, menebus jaminan setelah
dibayar nilai yang ditaksir.

(8) Penyelesai boleh pada bila-bila masa, melalui notis secara
bertulis, menghendaki seseorang pemiutang bercagar, dalam masa
dua puluh satu hari dari penerimaan notis itu, supaya—

_(a)_ memilih mana-mana kuasa yang disebut dalam

subseksyen (1) yang mahu dijalankan oleh pemiutang; dan

_(b)_ jika pemiutang memilih untuk menjalankan kuasa yang

disebut dalam perenggan (1)(b) atau _(c), menjalankan_
kuasa itu dalam tempoh itu.

(9) Seorang pemiutang bercagar yang kepadanya notis telah
disampaikan di bawah subseksyen (8) yang tidak mematuhi notis
itu dikira sebagai telah menyerahkan gadaian kepada penyelesai di
bawah perenggan (1)(c) bagi faedah umum pemiutang, dan boleh
menuntut dalam penyelesaian sebagai pemiutang tidak bercagar
bagi keseluruhan hutang.

(10) Seseorang pemiutang bercagar yang menyerahkan suatu
gadaian di bawah perenggan (1)(c) atau yang dikira sebagai
telah menyerahkan suatu gadaian di bawah subseksyen (9) boleh,
dengan keizinan Mahkamah atau penyelesai dan tertakluk kepada
apa-apa terma dan syarat sebagaimana yang difikirkan patut oleh
Mahkamah atau penyelesai, pada bila-bila masa sebelum penyelesai
mendapatkan harta yang digadaikan—

_(a)_ menarik balik penyerahan itu dan bergantung kepada

gadaian; atau

_(b)_ mengemukakan suatu tuntutan baru di bawah seksyen ini.

(11) Tiap-tiap orang yang—

_(a)_ membuat, atau membenarkan supaya dibuat, suatu tuntutan

di bawah subseksyen (4) yang palsu atau mengelirukan
mengenai butir-butir material dengan mengetahui bahawa
ia adalah palsu atau mengelirukan; atau

_(b)_ meninggalkan, atau membenarkan supaya ditinggalkan,

daripada suatu tuntutan di bawah subseksyen itu tentang
apa-apa perkara dengan mengetahui bahawa peninggalan
itu menjadikan tuntutan itu palsu atau mengelirukan
mengenai butir-butir material,


-----

496 _Rang Undang-Undang_

melakukan suatu kesalahan dan boleh, apabila disabitkan, didenda
tidak kurang daripada satu juta ringgit atau dipenjarakan selama
tempoh tidak melebihi lima tahun atau kedua-duanya.

**Hak dan kewajipan pemiutang tidak bercagar**

**525. (1) Tiap-tiap pemiutang hendaklah membuktikan hutangnya**
dengan serta-merta selepas suatu perintah penggulungan dibuat.

(2) Sesuatu hutang boleh dibuktikan dengan menyampaikan
atau menghantar suatu afidavit melalui pos dengan surat prabayar
kepada penyelesai.

(3) Afidavit hendaklah—

_(a)_ menentusahkan hutang;

_(b)_ boleh dibuat oleh pemiutang sendiri atau oleh mana-mana

orang yang diberi kuasa oleh atau bagi pihak pemiutang
atau estetnya dan jika dibuat oleh seseorang yang diberi
kuasa sedemikian, afidavit itu hendaklah menyatakan
kuasa dan sumber pengetahuan orang itu;

_(c)_ mengandungi atau merujuk kepada suatu penyata akaun

yang menunjukkan butir-butir hutang dan hendaklah
menyatakan baucar, jika ada, yang melaluinya afidavit
itu boleh disokong; dan

_(d)_ menyatakan sama ada pemiutang merupakan pemiutang

bercagar atau tidak.

(4) Penyelesai boleh pada bila-bila masa meminta pengemukaan
baucar atau buku akaun.

(5) Seseorang pemiutang hendaklah menanggung kos bagi
membuktikan hutangnya melainkan jika mahkamah memerintahkan
selainnya secara khusus.

(6) Tiap-tiap pemiutang yang menyerah simpan suatu bukti
adalah berhak untuk melihat dan memeriksa bukti pemiutang lain
pada setiap masa yang munasabah.

(7) Seseorang pemiutang yang membuktikan hutangnya hendaklah
menolak daripada hutangnya segala diskaun perdagangan, tetapi
orang itu tidak boleh dipaksa untuk menolak apa-apa diskaun yang


-----

_Syarikat_ 497

tidak melebihi lima peratus ke atas amaun bersih tuntutannya,
yang dia bersetuju untuk membenarkan bagi bayaran secara tunai.

**Kredit bersama dan tolakan**

**526. (1) Seksyen ini terpakai jika sebelum permulaan penggulungan**
terdapat kredit bersama, hutang bersama atau urus niaga bersama
lain antara syarikat dengan mana-mana pemiutang syarikat
yang membuktikan atau menuntut untuk membuktikan hutang
penggulungan.

(2) Suatu akaun hendaklah dibuat tentang apa-apa yang kena
dibayar daripada setiap pihak kepada pihak yang satu lagi berkenaan
dengan urus niaga bersama dan jumlah wang yang kena dibayar
daripada satu pihak hendaklah ditolak daripada jumlah wang yang
kena dibayar daripada pihak yang satu lagi.

(3) Jumlah wang yang kena dibayar daripada syarikat kepada
pihak yang satu lagi tidak boleh dimasukkan dalam keterangan
yang dibuat di bawah subseksyen (2) jika pihak yang satu lagi itu
mengetahui pada masa jumlah wang yang terhutang itu menjadi
kena dibayar bahawa suatu mesyuarat pemiutang telah dipanggil
atau suatu petisyen bagi pengulungan syarikat belum selesai.

**Keutamaan**

**527. (1) Tertakluk kepada Akta ini, dalam sesuatu penggulungan**
hendaklah dibayar mengikut keutamaan berbanding dengan semua
hutang tidak bercagar lain—

_(a)_ yang pertama, kos dan perbelanjaan penggulungan termasuk

kos pempetisyen yang dicukai yang kena dibayar di bawah
seksyen 468, saraan penyelesai dan kos apa-apa audit
yang dijalankan di bawah seksyen 514;

_(b)_ yang kedua, semua upah atau gaji, sama ada diperoleh

sepenuhnya atau sebahagiannya dengan cara komisyen
atau tidak, termasuk apa-apa amaun yang kena dibayar
dengan cara elaun atau pembayaran balik di bawah
mana-mana kontrak pekerjaan atau award atau perjanjian
yang mengawal selia syarat-syarat pekerjaan, mana-mana
pekerja tidak melebihi lima belas ribu ringgit atau apa-apa
amaun lain sebagaimana yang ditetapkan sama ada bagi


-----

498 _Rang Undang-Undang_

masa atau butiran kerja berkenaan dengan perkhidmatan
yang diberikan oleh pekerja itu kepada syarikat dalam
tempoh empat bulan sebelum permulaan penggulungan;

_(c)_ yang ketiga, semua amaun yang kena dibayar berkenaan

dengan pampasan pekerja di bawah mana-mana undangundang bertulis yang berhubungan dengan pampasan
pekerja yang terakru sebelum permulaan penggulungan;

_(d)_ yang keempat, semua saraan yang kena dibayar kepada

mana-mana pekerja berkenaan dengan cuti rehat, atau
dalam hal kematiannya kepada mana-mana orang lain
yang berhak kepadanya, yang terakru berkenaan dengan
apa-apa tempoh sebelum permulaan penggulungan;

_(e)_ yang kelima, semua amaun yang kena dibayar berkenaan

dengan sumbangan yang kena dibayar sepanjang dua belas
bulan yang berikut sebelum permulaan penggulungan oleh
syarikat sebagai majikan mana-mana orang di bawah manamana undang-undang bertulis yang berhubungan dengan
caruman keselamatan sosial pekerja dan persaraan atau
kumpulan wang simpanan atau di bawah apa-apa skim
persaraan atau faedah persaraan yang merupakan suatu
skim diluluskan di bawah undang-undang persekutuan
yang berhubungan dengan cukai pendapatan; dan

_(f)_ yang keenam, amaun semua cukai persekutuan yang

ditaksir di bawah mana-mana undang-undang bertulis
sebelum tarikh permulaan penggulungan atau ditaksir
pada bila-bila masa sebelum masa yang ditetapkan bagi
membuktikan hutang habis tempoh.

(2) Hutang dalam setiap kelas yang dinyatakan dalam
subseksyen (1) hendaklah pada kedudukan mengikut susunan yang
dinyatakan dalam subseksyen itu tetapi hutang daripada kelas
yang sama hendaklah pada kedudukan _pari passu dan hendaklah_
dibayar dengan sepenuhnya, melainkan jika harta syarikat tidak
mencukupi untuk menjelaskan hutang itu, yang dalam hal itu
bayaran hendaklah dikurangkan dan kadar pengurangan hendaklah
mengikut kadar yang sama.

(3) Jika apa-apa bayaran telah dibuat kepada mana-mana
pekerja syarikat bagi upah, gaji atau cuti rehat daripada wang
yang didahulukan oleh seseorang bagi maksud itu, orang yang
olehnya wang telah didahulukan hendaklah, dalam penggulungan,
mempunyai hak keutamaan berkenaan dengan wang yang didahulukan


-----

_Syarikat_ 499

dan dibayar sedemikian, sehingga amaun wang yang berkenaan
dengannya pekerja sepatutnya berhak mendapat keutamaan dalam
penggulungan telah dikurangkan oleh sebab pembayaran, dan
hendaklah mempunyai hak keutamaan yang sama berkenaan
dengan amaun itu sebagaimana yang sepatutnya dipunyai oleh
pekerja itu jika pembayaran tidak dibuat.

(4) Setakat yang aset syarikat yang tersedia bagi pembayaran
pemiutang am tidak mencukupi untuk menjelaskan mana-mana
hutang keutamaan yang dinyatakan dalam perenggan (1)(b), _(d)_
dan (e) dan apa-apa amaun yang kena dibayar mengikut keutamaan
menurut kuasa subseksyen (3), hutang itu hendaklah mempunyai
keutamaan daripada tuntutan pemegang debentur di bawah manamana gadaian terapung yang diwujudkan oleh syarikat itu, dan
hendaklah dibayar dengan sewajarnya daripada apa-apa harta yang
terkandung dalam atau tertakluk kepada gadaian itu.

(5) Jika syarikat adalah di bawah suatu kontrak insurans, yang
dibuat sebelum permulaan penggulungan, yang diinsuranskan
terhadap liabiliti kepada pihak ketiga, jika apa-apa liabiliti itu
dilakukan oleh syarikat, sama ada sebelum atau selepas permulaan
penggulungan, dan suatu amaun berkenaan dengan liabiliti itu
sedang atau telah diterima oleh syarikat atau penyelesai daripada
penanggung insurans, amaun itu hendaklah, selepas menolak
apa-apa perbelanjaan bagi atau bersampingan dalam memperoleh
amaun itu, dibayar oleh penyelesai kepada pihak ketiga yang
berkenaan dengannya liabiliti itu dilakukan setakat yang perlu
untuk melepaskan liabiliti itu atau mana-mana bahagian liabiliti
itu yang masih tidak dilepaskan mengikut keutamaan daripada
semua bayaran berkenaan dengan hutang yang disebut dalam
subseksyen (1).

(6) Jika liabiliti penanggung insurans kepada syarikat adalah
kurang daripada liabiliti syarikat kepada pihak ketiga, tiada apa-apa
jua dalam subseksyen (5) boleh membataskan hak pihak ketiga
itu berkenaan dengan baki itu.

(7) Subseksyen (5) dan (6) hendaklah mempunyai kuat kuasa
walau apa pun apa-apa perjanjian sebaliknya yang dibuat selepas
permulaan kuat kuasa Akta ini.

(8) Walau apa pun apa-apa jua dalam subseksyen (1)—

_(a)_ perenggan _(c) subseksyen itu tidak terpakai berhubung_

dengan penggulungan sesuatu syarikat dalam apa-apa


-----

500 _Rang Undang-Undang_

hal jika syarikat digulung secara sukarela semata-mata
bagi maksud pembentukan semula atau penggabungan
dengan syarikat yang lain dan hak kepada pampasan
selepas pembentukan semula atau penggabungan itu
dipelihara bagi orang yang berhak kepadanya, atau jika
syarikat membuat sesuatu kontrak dengan penanggung
insurans berkenaan dengan apa-apa liabiliti di bawah
mana-mana undang-undang yang berhubungan dengan
pampasan pekerja; dan

_(b)_ jika sesuatu syarikat telah memberikan jaminan bagi

pembayaran atau pembayaran semula apa-apa amaun
yang berkaitan dengan perenggan 1(f), perenggan itu
hendaklah terpakai hanya berhubung dengan baki
apa-apa amaun itu yang tinggal yang kena dibayar selepas
menolak daripadanya amaun bersih yang didapatkan
daripada jaminan itu.

(9) Jika dalam apa-apa penggulungan aset telah didapatkan di
bawah suatu tanggung rugi bagi kos litigasi yang diberikan oleh
pemiutang tertentu, atau telah dilindungi atau dipelihara dengan
bayaran wang atau pemberian tanggung rugi oleh pemiutang, atau
jika perbelanjaan yang berhubung dengannya seseorang pemiutang
menanggung rugi penyelesai, telah didapatkan, Mahkamah boleh
membuat apa-apa perintah sebagaimana yang difikirkannya adil
mengenai pembahagian aset itu dan amaun perbelanjaan itu yang
didapatkan sedemikian dengan tujuan untuk memberi pemiutang
itu suatu manfaat mengatasi yang lain sebagai balasan kepada
risiko yang dialami oleh pemiutang dengan berbuat demikian.

(10) Tertakluk kepada Akta ini, semua hutang yang dibuktikan
dalam sesuatu penggulungan hendaklah dibayar secara pari passu.

Subpenggal 3

_Kesan ke Atas Transaksi Lain_

**Keutamaan tidak wajar**

**528.** (1) Apa-apa pemindahan, gadai janji, penghantaran barang,
bayaran, pelaksanaan atau perbuatan lain yang berhubungan
dengan harta yang dibuat atau dilakukan oleh atau terhadap
sesuatu syarikat yang tidak mampu membayar hutangnya, apabila
hutang itu menjadi kena dibayar, daripada wangnya sendiri yang


-----

_Syarikat_ 501

memihak kepada mana-mana pemiutang atau mana-mana orang
sebagai amanah bagi mana-mana pemiutang hendaklah disifatkan
telah memberi pemiutang itu keutamaan mengatasi pemiutang lain
sekiranya syarikat itu digulung apabila petisyen penggulungan
dikemukakan dalam masa enam bulan dari tarikh dibuat atau
dilakukan dan tiap-tiap perbuatan itu hendaklah disifatkan sebagai
fraud dan terbatal.

(2) Tarikh pengemukaan petisyen penggulungan hendaklah—

_(a)_ dalam hal penggulungan oleh Mahkamah—

(i) tarikh pengemukaan petisyen; atau

(ii) jika sebelum pengemukaan petisyen suatu ketetapan

telah diluluskan oleh syarikat bagi penggulungan
sukarela, tarikh ketetapan untuk menggulung
syarikat secara sukarela diluluskan; dan

_(b)_ dalam hal penggulungan sukarela, tarikh penggulungan

itu disifatkan telah bermula oleh Akta ini.

(3) Apa-apa pemindahan atau penyerahhakan oleh sesuatu
syarikat bagi semua hartanya kepada pemegang amanah bagi
faedah semua pemiutangnya hendaklah terbatal.

(4) Apa-apa pemindahan, gadai janji, penghantaran barangan,
pembayaran, pelaksanaan atau perbuatan lain yang berhubungan
dengan harta yang dibuat atau dilakukan oleh atau terhadap
syarikat yang melanggar seksyen ini adalah tidak sah kecuali
jika ia memihak kepada mana-mana orang yang berurusan dengan
syarikat bagi balasan berharga dan tanpa apa-apa notis sebenar
pelanggaran itu.

(5) Bagi maksud seksyen ini, “balasan berharga” ertinya balasan
nilai wang yang adil dan munasabah berhubung dengan—

_(a)_ nilai harta yang disampaikan, diserahhak atau dipindah

milik; atau

_(b)_ manfaat yang diketahui atau yang dijangkakan

semunasabahnya daripada kontrak, urus niaga atau
transaksi.

(6) Bagi maksud seksyen ini, “notis” termasuklah pengetahuan
tentang ketidakupayaan untuk membayar hutang oleh syarikat itu
atau mana-mana prosiding penggulungan terhadap syarikat itu
atau tentang fakta mencukupi untuk menunjukkan kepada orang
yang berurusan dengan syarikat yang digulung.


-----

502 _Rang Undang-Undang_

**Kesan gadaian terapung**

**529. Sesuatu gadaian terapung ke atas pengusahaan atau harta**
syarikat yang diwujudkan dalam masa enam bulan dari—

_(a)_ pengemukaan petisyen penggulungan dalam hal penggulungan

oleh Mahkamah; atau

_(b)_ kelulusan ketetapan dalam hal penggulungan sukarela,

hendaklah menjadi tidak sah kecuali bagi amaun apa-apa wang
tunai yang dibayar kepada syarikat pada masa atau selepas
diwujudkan dan sebagai balasan kepada gadaian itu bersama
dengan faedah atau pulangan ke atas amaun itu pada kadar lima
peratus setahun melainkan jika dibuktikan bahawa syarikat itu
adalah solven sebaik selepas gadaian itu diwujudkan.

**Hak penyelesai untuk mendapatkan berkenaan dengan jualan**
**tertentu kepada atau oleh syarikat**

**530. (1) Jika apa-apa harta, perniagaan atau pengusahaan diperoleh**
oleh sesuatu syarikat bagi suatu balasan wang tunai, penyelesai
boleh mendapatkan apa-apa amaun yang baginya balasan wang
tunai bagi pemerolehan itu melebihi nilai harta, perniagaan atau
pengusahaan itu pada masa pemerolehannya daripada—

_(a)_ seseorang yang pada masa pemerolehan itu merupakan

pengarah syarikat itu atau seseorang yang berkaitan
dengan pengarah; atau

_(b)_ sesuatu syarikat yang baginya, pada masa pemerolehan

itu, seseorang merupakan pengarah yang juga menjadi
pengarah syarikat yang mula-mula disebut itu atau
seseorang yang berkaitan dengan pengarah.

(2) Jika apa-apa harta, perniagaan atau pengusahaan dijual
oleh sesuatu syarikat bagi balasan tunai, penyelesai boleh
mendapatkan apa-apa amaun yang baginya nilai harta, perniagaan
atau pengusahaan itu melebihi balasan wang tunai pada masa
penjualannya daripada—

_(a)_ seseorang yang pada masa pemerolehan merupakan

pengarah syarikat itu atau seseorang yang berkaitan
dengan pengarah; atau


-----

_Syarikat_ 503

_(b)_ sesuatu syarikat yang baginya, pada masa pemerolehan,

seseorang merupakan pengarah yang juga menjadi pengarah
syarikat yang mula-mula disebut atau seseorang yang
berkaitan dengan pengarah.

(3) Amaun yang didapatkan dalam subseksyen (1) atau (2)
hendaklah merujuk kepada pemerolehan atau penjualan, mengikut
mana-mana yang berkenaan, yang dibuat dalam tempoh dua tahun
sebelum—

_(a)_ dalam hal penggulungan oleh Mahkamah, pengemukaan

petisyen penggulungan terhadap syarikat; atau

_(b)_ dalam hal penggulungan sukarela, kelulusan ketetapan

untuk menggulung syarikat.

(4) Bagi maksud seksyen ini, nilai harta, perniagaan atau
pengusahaan termasuklah nilai apa-apa nama baik atau keuntungan
yang mungkin diperoleh daripada perniagaan atau pengusahaan
itu, atau balasan yang seumpamanya.

(5) Dalam seksyen ini, “balasan tunai”, berhubung dengan
sesuatu pemerolehan atau penjualan oleh sesuatu syarikat, ertinya
balasan bagi pemerolehan atau penjualan itu yang kena dibayar
selain melalui pengeluaran syer dalam syarikat itu.

**Penolak tuntutan harta yang membebankan**

**531. (1) Jika mana-mana bahagian harta sesuatu syarikat terdiri**
daripada—

_(a)_ apa-apa estet atau kepentingan mengenai tanah yang

dibebankan dengan waad yang membebankan;

_(b)_ syer dalam perbadanan;

_(c)_ kontrak yang tidak menguntungkan; atau

_(d)_ apa-apa harta lain yang tidak boleh dijual, atau tidak

tersedia untuk dijual, oleh sebab pemilik harta itu terikat
dengan pelaksanaan apa-apa perbuatan yang membebankan,
atau dengan pembayaran apa-apa jumlah wang,

penyelesai syarikat, walau apa pun dia berusaha untuk menjual atau
mengambil milikan harta itu atau menjalankan apa-apa perbuatan
pemunyaan berhubung dengan harta itu, boleh, dengan keizinan


-----

504 _Rang Undang-Undang_

Mahkamah atau jawatankuasa pemeriksaan dan tertakluk kepada
seksyen ini, secara bertulis dan ditandatangani olehnya, pada
bila-bila masa dalam masa dua belas bulan selepas permulaan
penggulungan atau apa-apa tempoh lanjutan sebagaimana yang
dibenarkan oleh Mahkamah, menolak tuntutan harta itu.

(2) Jika mana-mana harta di bawah subseksyen (1) tidak
diketahui oleh penyelesai dalam masa tiga puluh hari dari
permulaan penggulungan, kuasa untuk menolak tuntutan boleh
dijalankan pada bila-bila masa dalam masa dua belas bulan selepas
penyelesai itu mengetahui tentang harta itu atau apa-apa tempoh
lanjutan sebagaimana yang dibenarkan oleh Mahkamah.

(3) Penolak tuntutan hendaklah berkuat kuasa untuk menentukan,
dari tarikh penolak tuntutan, hak, kepentingan dan liabiliti syarikat
dan harta syarikat dalam atau berkenaan dengan harta yang ditolak
tuntutan ke atasnya itu, tetapi tidak boleh, kecuali setakat yang
perlu bagi maksud melepaskan syarikat dan harta syarikat itu
daripada liabiliti, menyentuh hak atau liabiliti mana-mana orang
lain.

(4) Mahkamah atau jawatankuasa sebelum atau semasa
memberikan keizinan untuk menolak tuntutan boleh menghendaki
apa-apa notis diberikan kepada orang-orang yang berkepentingan,
dan mengenakan apa-apa terma sebagai syarat bagi memberikan
keizinan, dan membuat apa-apa perintah lain mengenai perkara itu
sebagaimana yang difikirkan adil oleh Mahkamah atau jawatankuasa
itu.

(5) Penyelesai tidak berhak untuk menolak jika suatu permohonan
secara bertulis telah dibuat kepada penyelesai itu oleh mana-mana
orang yang berkepentingan dalam harta itu yang menghendakinya
supaya menentukan sama ada dia akan atau tidak akan menolak
tuntutan, dan penyelesai itu tidak, dalam tempoh dua puluh
lapan hari dari penerimaan permohonan itu atau apa-apa tempoh
selanjutnya sebagaimana yang dibenarkan oleh Mahkamah atau
jawatankuasa, memberikan notis kepada pemohon yang dia
berniat untuk memohon kepada Mahkamah atau jawatankuasa
bagi kebenaran untuk menolak tuntutan, dan, dalam hal sesuatu
kontrak, jika penyelesai itu selepas permohonan secara bertulis
tidak menolak tuntutan kontrak dalam tempoh itu atau tempoh
selanjutnya, penyelesai itu hendaklah disifatkan menerima pakai
kontrak itu.


-----

_Syarikat_ 505

(6) Mahkamah boleh, atas permohonan seseorang yang, berbanding
dengan penyelesai, berhak mendapat faedah atau tertakluk kepada
beban sesuatu kontrak yang dibuat dengan syarikat, membuat suatu
perintah yang membatalkan kontrak itu mengikut apa-apa terma
tentang bayaran ganti rugi oleh atau kepada mana-mana pihak
bagi ketidaklaksanaan kontrak itu, atau selainnya sebagaimana
yang difikirkan adil oleh Mahkamah, dan apa-apa ganti rugi
yang kena dibayar di bawah perintah itu kepada orang itu boleh
dibuktikan olehnya sebagai hutang dalam penggulungan.

(7) Mahkamah boleh, atas permohonan seseorang yang sama
ada—

_(a)_ menuntut apa-apa kepentingan dalam mana-mana harta

yang ditolak tuntutan ke atasnya; atau

_(b)_ di bawah apa-apa liabiliti yang tidak dilepaskan oleh Akta

ini berkenaan dengan mana-mana harta yang ditolak
tuntutan ke atasnya,

dan setelah mendengar orang itu sebagaimana yang difikirkannya
patut, membuat suatu perintah bagi peletakhakan harta pada atau
penghantarserahan harta kepada mana-mana orang yang berhak
pada harta itu, atau kepada orang yang difikirkan adil bagi harta
itu dihantar serah dengan cara pampasan bagi liabiliti itu, atau
pemegang amanah bagi orang itu, dan mengikut apa-apa terma
sebagaimana yang difikirkan adil oleh Mahkamah.

(8) Setelah diserah simpan suatu salinan pejabat perintah
peletakhakan dengan Pendaftar dan dengan Pegawai Penerima dan
jika perintah itu berkaitan dengan tanah, dengan pihak berkuasa
berkenaan yang berkaitan dengan perekodan atau pendaftaran
urus niaga mengenai tanah itu, mengikut kehendak keadaan,
harta yang terkandung dalam perintah itu hendaklah terletak hak
dengan sewajarnya pada orang yang dinamakan dalam perintah
itu bagi maksud itu tanpa apa-apa pemindahhakan, pemindahan
atau penyerahhakan selanjutnya.

(9) Walau apa pun apa-apa jua dalam subseksyen (7) dan (8),
jika harta yang ditolak tuntutan ke atasnya adalah bersifat pegangan
pajak, Mahkamah tidak boleh membuat perintah peletakhakan
yang memihak kepada mana-mana orang yang menuntut di bawah


-----

506 _Rang Undang-Undang_

syarikat, sama ada sebagai pemajak kecil atau sebagai penerima
gadai janji, kecuali mengikut terma yang menjadikan orang itu—

_(a)_ tertakluk kepada liabiliti dan obligasi yang sama seperti

yang tertakluk kepada syarikat itu di bawah pajakan
berkenaan dengan harta itu pada permulaan penggulungan;
atau

_(b)_ jika difikirkan patut oleh Mahkamah, hanya tertakluk

kepada liabiliti dan obligasi yang sama seolah-olah
pajakan itu diserahhakkan kepada orang itu pada tarikh
itu,

dan dalam mana-mana hal, jika keadaan menghendaki sedemikian,
seolah-olah pajakan itu terdiri daripada hanya harta yang terkandung
dalam perintah peletakhakan itu, dan mana-mana penerima
gadai janji atau pemajak kecil yang enggan menerima perintah
peletakhakan mengikut terma itu hendaklah tidak termasuk dalam
segala kepentingan mengenai dan jaminan ke atas harta itu, dan,
jika tiada seorang pun yang menuntut di bawah syarikat itu yang
bersedia menerima perintah mengikut terma itu, Mahkamah boleh
meletak hak estet dan kepentingan syarikat itu dalam harta itu
pada mana-mana orang yang bertanggungan dengan sendiri atau
yang bersifat sebagai wakil dan sama ada secara perseorangan
atau bersesama dengan syarikat itu untuk melaksanakan waad
penerima pajak dalam pajakan itu, dibebaskan dan dilepaskan
daripada segala estet, bebanan dan kepentingan yang diwujudkan
dalam perintah peletakhakan oleh syarikat itu.

(10) Mana-mana orang yang terkilan dengan penguatkuasaan
penolak tuntutan di bawah seksyen ini hendaklah disifatkan
sebagai pemiutang syarikat sehingga amaun kilanan, dan boleh
membuktikan amaun itu dengan sewajarnya sebagai hutang dalam
penggulungan.

**Tafsiran**

**532.** Bagi maksud seksyen 533 dan 534—

“bailif” termasuklah mana-mana pegawai yang bertanggungjawab
bagi pelaksanaan writ atau proses lain;

“barang” termasuklah semua harta alih.


-----

_Syarikat_ 507

**Sekatan ke atas hak pemiutang mengenai pelaksanaan atau**
**penahanan**

**533. (1) Jika seseorang pemiutang mengeluarkan pelaksanaan**
terhadap barang atau tanah sesuatu syarikat atau menahan apaapa hutang yang kena dibayar kepada syarikat itu dan syarikat
itu kemudiannya digulung, pemiutang itu tidak berhak memegang
simpan faedah pelaksanaan atau penahanan itu terhadap penyelesai
melainkan jika dia menyempurnakan pelaksanaan atau penahanan
itu sebelum tarikh permulaan penggulungan, tetapi—

_(a)_ jika mana-mana pemiutang mengetahui tentang mesyuarat

yang dipanggil yang dalamnya suatu ketetapan bagi
penggulungan sukarela dicadangkan, tarikh pemiutang
mengetahui itu hendaklah bagi maksud seksyen ini
digantikan dengan tarikh permulaan penggulungan;

_(b)_ seseorang yang membeli dengan suci hati di bawah suatu

jualan oleh bailif apa-apa barang sesuatu syarikat yang
ke atasnya suatu pelaksanaan telah dijalankan hendaklah
dalam segala hal mempunyai hakmilik yang sah ke atas
barang itu terhadap penyelesai; dan

_(c)_ hak yang diberikan oleh subseksyen ini kepada penyelesai

boleh diketepikan oleh Mahkamah dengan memihak
kepada pemiutang setakat dan tertakluk kepada apa-apa
terma sebagaimana yang difikirkan patut oleh Mahkamah.

(2) Bagi maksud seksyen ini—

_(a)_ pelaksanaan terhadap barang disempurnakan melalui

penyitaan dan jualan;

_(b)_ penahanan sesuatu hutang disempurnakan melalui penerimaan

hutang itu; dan

_(c)_ pelaksanaan terhadap tanah disempurnakan melalui jualan

atau, dalam hal kepentingan ekuiti, melalui pelantikan
penerima.

**Kewajipan bailif mengenai barang yang diambil semasa**
**pelaksanaan**

**534. (1) Tertakluk kepada subseksyen (3), jika apa-apa barang**
sesuatu syarikat diambil pada pelaksanaan dan, sebelum penjualan
barang itu atau penyempurnaan pelaksanaan dengan diterima


-----

508 _Rang Undang-Undang_

atau didapatkan amaun levi sepenuhnya, notis disampaikan
kepada bailif bahawa penyelesai telah dilantik atau bahawa suatu
perintah penggulungan telah dibuat atau bahawa suatu ketetapan
bagi penggulungan sukarela telah diluluskan, bailif hendaklah,
setelah diminta sedemikian, menghantar barang dan apa-apa
wang yang disita atau diterima sebagai penyelesaian sebahagian
daripada pelaksanaan itu kepada penyelesai, tetapi kos pelaksanaan
hendaklah menjadi gadaian pertama ke atas barang atau wang
yang dihantar sedemikian, dan penyelesai boleh menjual barang
itu, atau sebahagian daripada barang itu yang mencukupi, bagi
maksud menyelesaikan gadaian itu.

(2) Tertakluk kepada subseksyen (4), jika di bawah suatu
pelaksanaan berkenaan dengan penghakiman bagi suatu jumlah
yang melebihi satu ratus ringgit, barang sesuatu syarikat dijual atau
wang dibayar untuk mengelak jualan, bailif hendaklah menolak
kos pelaksanaan daripada hasil jualan atau wang yang dibayar
dan memegang simpan baki selama empat belas hari.

(3) Jika dalam tempoh pelaksanaan notis disampaikan kepada
bailif tentang suatu petisyen bagi penggulungan syarikat yang
telah dikemukakan atau tentang mesyuarat yang dipanggil yang
dalamnya dicadangkan suatu ketetapan bagi penggulungan
sukarela dan suatu perintah dibuat atau ketetapan diluluskan
bagi penggulungan, bailif itu hendaklah membayar baki kepada
penyelesai yang berhak memegang simpan baki itu berbanding
dengan pemiutang pelaksanaan.

(4) Hak yang diberikan oleh seksyen ini kepada penyelesai boleh
diketepikan oleh Mahkamah dengan memihak kepada pemiutang
setakat dan tertakluk kepada apa-apa terma sebagaimana yang
difikirkan patut oleh Mahkamah.

**Kuasa Mahkamah untuk mengisytiharkan pembubaran syarikat**
**adalah terbatal**

**535. (1) Jika sesuatu syarikat dibubarkan, Mahkamah boleh, pada**
bila-bila masa dalam masa dua tahun selepas tarikh pembubaran
itu, atas suatu permohonan daripada penyelesai syarikat atau
mana-mana orang lain yang didapati oleh Mahkamah sebagai
berkepentingan, membuat suatu perintah mengikut apa-apa
terma sebagaimana yang difikirkan patut oleh Mahkamah yang
mengisytiharkan pembubaran itu sebagai terbatal, dan prosiding
itu boleh dijalankan sebagaimana yang sepatutnya dijalankan jika
syarikat itu tidak dibubarkan


-----

_Syarikat_ 509

(2) Orang yang atas permohonannya perintah dibuat, hendaklah,
dalam masa tujuh hari dari perintah itu dibuat atau apa-apa
masa selanjutnya sebagaimana yang dibenarkan oleh Mahkamah,
menyerah simpan dengan Pendaftar dan dengan Pegawai Penerima
suatu salinan pejabat perintah itu dan orang yang tidak berbuat
demikian melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit.

Subpenggal 4

_Kesalahan_

**Kesalahan oleh pegawai syarikat semasa penyelesaian**

**536. (1) Tiap-tiap orang yang, menjadi atau pernah menjadi**
pegawai atau penyumbang sesuatu syarikat yang digulung,
melakukan suatu kesalahan jika dia—

_(a)_ tidak menzahirkan kepada penyelesai segala harta syarikat,

dan bagaimana dan kepada siapa dan bagi balasan apa
dan apabila syarikat melupuskan mana-mana bahagian
harta syarikat itu, kecuali bahagian yang dilupuskan
mengikut cara urusan biasa syarikat;

_(b)_ tidak menghantar serah kepada penyelesai, sama ada

atau tidak diarahkan untuk berbuat sedemikian oleh
penyelesai—

(i) segala harta alih dan harta tak alih syarikat dalam

jagaannya atau di bawah kawalannya dan yang
dia dikehendaki oleh undang-undang supaya
menghantar serah; atau

(ii) semua buku dan surat dalam jagaannya atau di

bawah kawalannya yang dipunyai oleh syarikat
dan yang dia dikehendaki oleh undang-undang
supaya menghantar serah;

_(c)_ dalam masa dua belas bulan sebelum permulaan

penggulungan atau pada bila-bila masa selepas permulaan
penggulungan—

(i) menyembunyikan mana-mana bahagian harta syarikat

yang bernilai lima puluh ringgit atau lebih, atau
menyembunyikan apa-apa hutang yang kena
dibayar kepada atau daripada syarikat;


-----

510 _Rang Undang-Undang_

(ii) mengalih secara fraud mana-mana bahagian harta

syarikat yang bernilai lima puluh ringgit atau
lebih;

(iii) menyembunyikan, memusnahkan, mencacatkan

atau memalsukan, atau telah bersubahat dalam
penyembunyian, pemusnahan, pencacatan atau
pemalsuan, apa-apa buku atau surat yang menyentuh
atau yang berhubungan dengan harta atau hal
ehwal syarikat;

(iv) membuat atau telah bersubahat dalam membuat

apa-apa kemasukan palsu dalam mana-mana buku
atau surat yang menyentuh atau yang berhubungan
dengan harta atau hal ehwal syarikat;

(v) secara fraud meninggalkan, mengubah atau membuat

apa-apa peninggalan dalam, atau telah bersubahat
untuk memfraud peninggalan, pengubahan atau
pembuatan apa-apa peninggalan dalam, mana-mana
dokumen yang menyentuh atau yang berhubungan
dengan harta atau hal ehwal syarikat;

(vi) melalui apa-apa representasi palsu atau fraud

lain, memperoleh apa-apa harta untuk atau bagi
pihak syarikat secara kredit yang syarikat tidak
membayar kemudiannya;

(vii) memperoleh secara kredit, untuk atau bagi pihak

syarikat, di bawah dakwaan yang palsu bahawa
syarikat menjalankan perniagaannya, apa-apa harta
yang syarikat tidak membayar kemudiannya; atau

(viii) menggadaikan, menyandarkan atau melupuskan

apa-apa harta syarikat yang diperoleh secara kredit
dan yang tidak dibayar, melainkan jika gadaian,
sandaran atau pelupusan itu mengikut cara urusan
biasa syarikat;

_(d)_ membuat apa-apa peninggalan material dalam apa-apa

pernyataan yang berhubungan dengan hal ehwal syarikat;

_(e)_ gagal untuk memberitahu penyelesai tentang suatu

hutang palsu dalam masa tiga puluh hari dari tarikh dia
mengetahui atau mempercayai bahawa hutang palsu itu
telah dibuktikan oleh mana-mana orang;


-----

_Syarikat_ 511

_(f)_ menghalang pengemukaan apa-apa buku atau surat yang

menyentuh atau yang berhubungan dengan harta atau
hal ehwal syarikat;

_(g)_ dalam masa dua belas bulan sebelum permulaan penggulungan

atau pada bila-bila masa selepas permulaan penggulungan
cuba untuk mengakaunkan mana-mana bahagian harta
syarikat melalui kerugian atau perbelanjaan rekaan; atau

_(h)_ dalam masa dua belas bulan sebelum permulaan penggulungan

atau pada bila-bila masa selepas permulaan penggulungan,
telah disabitkan dengan representasi palsu atau fraud
lain bagi maksud memperoleh persetujuan pemiutang
syarikat atau mana-mana satu daripada mereka kepada
suatu perjanjian berkenaan dengan hal ehwal syarikat
atau penggulungan.

(2) Bagi maksud seksyen ini, tarikh permulaan penggulungan
hendaklah—

_(a)_ dalam hal penggulungan oleh Mahkamah, pengemukaan

petisyen penggulungan terhadap syarikat; atau

_(b)_ dalam hal penggulungan sukarela, kelulusan ketetapan

untuk menggulung syarikat.

(3) Seseorang yang melakukan suatu kesalahan di bawah seksyen
ini boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi tiga juta ringgit
atau kedua-duanya.

(4) Menjadi suatu pembelaan kepada dakwaan di bawah
perenggan (1)(a), _(b) atau subperenggan_ _(c)(i), (vii) atau (viii)_
atau perenggan _(d) jika orang itu membuktikan bahawa dia_
tidak berniat untuk memfraud, dan kepada dakwaan di bawah
subperenggan (1)(c)(iii) atau (iv) atau perenggan _(f) jika dia_
membuktikan bahawa dia tidak berniat untuk menyembunyikan
keadaan hal ehwal syarikat atau untuk mengecewakan undangundang.

(5) Jika mana-mana orang menggadai, menyandar atau melupuskan
apa-apa harta dalam hal keadaan yang terjumlah kepada suatu
kesalahan di bawah subperenggan (1)(c)(viii), tiap-tiap orang yang
mengambil gadaian atau sandaran atau selainnya menerima harta
dengan mengetahui harta itu digadai, disandarkan atau dilupuskan


-----

512 _Rang Undang-Undang_

dalam hal keadaan sedemikian melakukan suatu kesalahan dan
boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi tiga juta ringgit
atau kedua-duanya.

**Dorongan untuk dilantik sebagai penyelesai,** **dsb.**

**537. Mana-mana orang yang memberi atau bersetuju atau**
menawarkan untuk memberikan mana-mana anggota atau pemiutang
sesuatu syarikat apa-apa balasan yang berharga dengan tujuan
untuk menjamin pelantikan atau penamaannya sendiri, atau untuk
menjamin atau mengelak pelantikan atau penamaan mana-mana
orang selain dirinya, sebagai penyelesai syarikat, melakukan suatu
kesalahan dan boleh, apabila disabitkan, dipenjarakan selama
tempoh tidak melebihi tiga tahun atau didenda tidak melebihi
satu ratus ribu ringgit atau kedua-duanya.

**Pemalsuan buku, dsb.**

**538. Tiap-tiap pegawai atau penyumbang mana-mana syarikat**
yang digulung yang memusnahkan, mencacatkan, mengubah atau
memalsukan apa-apa buku, surat atau sekuriti, atau membuat
atau bersubahat dalam membuat apa-apa kemasukan yang palsu
atau secara fraud dalam mana-mana daftar atau buku akaun atau
dokumen yang dipunyai oleh syarikat itu dengan niat untuk
memfraud atau memperdayakan mana-mana orang, melakukan
suatu kesalahan dan boleh, apabila disabitkan, dipenjarakan selama
tempoh tidak melebihi sepuluh tahun atau didenda tidak melebihi
tiga juta ringgit atau kedua-duanya.

**Tanggungan jika akaun sepatutnya tidak disimpan**

**539. (1) Jika, selepas suatu penyiasatan di bawah mana-mana**
Bahagian lain atau jika sesuatu syarikat digulung, ditunjukkan
bahawa buku akaun yang sepatutnya tidak disimpan oleh syarikat
sepanjang tempoh dua tahun sebaik sebelum permulaan penyiasatan
atau penggulungan itu atau tempoh antara pemerbadanan syarikat
itu dan permulaan penyiasatan atau penggulungan itu, mengikut
mana-mana yang lebih kurang, tiap-tiap pegawai, melakukan suatu
kesalahan dan boleh, apabila disabitkan, dipenjarakan selama
tempoh tidak melebihi tiga tahun atau didenda tidak melebihi
lima ratus ribu ringgit atau kedua-duanya.


-----

_Syarikat_ 513

(2) Bagi maksud seksyen ini, buku atau akaun yang sepatutnya
hendaklah disifatkan tidak disimpan dalam hal mana-mana syarikat
jika—

_(a)_ buku atau akaun tidak disimpan sebagaimana yang perlu

untuk menunjukkan dan menerangkan transaksi dan
kedudukan kewangan perdagangan atau perniagaan syarikat,
termasuk buku yang mengandungi kemasukan dari hari
ke hari dengan perincian yang mencukupi tentang semua
wang tunai yang diterima dan wang tunai yang dibayar,
dan, jika perdagangan atau perniagaan itu melibatkan
urus niaga mengenai barang, penyata pengambilan stok
tahunan dan, kecuali dalam hal barang yang dijual dengan
cara perdagangan runcit biasa, semua barang yang dijual
dan dibeli, yang menunjukkan barang dan pembeli dan
penjual barang itu dengan perincian yang mencukupi
bagi membolehkan barang itu dan pembeli dan penjual
itu dikenal pasti; atau

_(b)_ buku atau akaun tidak disimpan mengikut cara bagi

membolehkan buku dan akaun itu diaudit dengan mudah
dan sepatutnya, sama ada syarikat melantik seorang
juruaudit atau tidak.

(3) Jika dalam perjalanan penggulungan sesuatu syarikat atau
dalam mana-mana prosiding terhadap sesuatu syarikat, pegawai
syarikat yang dengan disedarinya menjadi pihak yang berhutang,
pada masa berhutang itu, tidak mempunyai alasan yang munasabah
atau barangkali untuk menjangkakan, selepas mengambil kira
tanggungan lain, jika ada, bagi syarikat pada masa itu, yang
syarikat itu boleh membayar hutang itu, melakukan suatu kesalahan
dan boleh, apabila disabitkan, dipenjarakan selama tempoh tidak
melebihi lima tahun atau didenda tidak melebihi lima ratus ribu
ringgit atau kedua-duanya.

**Tanggungjawab bagi perdagangan secara fraud**

**540. (1) Jika dalam perjalanan penggulungan sesuatu syarikat**
atau dalam mana-mana prosiding terhadap sesuatu syarikat didapati
bahawa apa-apa perniagaan syarikat itu dijalankan dengan niat
untuk memfraud pemiutang syarikat atau pemiutang mana-mana
orang lain atau bagi apa-apa maksud secara fraud, Mahkamah
atas permohonan penyelesai atau mana-mana pemiutang atau


-----

514 _Rang Undang-Undang_

penyumbang syarikat, boleh, jika difikirkan patut oleh Mahkamah
untuk berbuat demikian mengisytiharkan bahawa mana-mana orang
yang dengan diketahui menjadi pihak kepada penjalanan perniagaan
mengikut cara itu hendaklah menjadi bertanggungjawab sendiri,
tanpa apa-apa batasan tanggungan, bagi semua atau apa-apa hutang
atau tanggungan lain syarikat sebagaimana yang diarahkan oleh
Mahkamah.

(2) Jika seseorang disabitkan bagi suatu kesalahan di bawah
subseksyen 539(3) berhubung dengan suatu hutang yang diadakan
sebagaimana yang disebut dalam seksyen itu, Mahkamah
atas permohonan penyelesai atau mana-mana pemiutang atau
penyumbang syarikat boleh, jika difikirkan patut oleh Mahkamah
untuk berbuat demikian, mengisytiharkan bahawa orang itu
hendaklah bertanggungjawab sendiri tanpa apa-apa had liabiliti
bagi pembayaran penuh atau mana-mana bahagian hutang itu.

(3) Apabila Mahkamah membuat apa-apa pengisytiharan di
bawah subseksyen (1) atau (2), Mahkamah boleh memberikan apaapa arahan selanjutnya sebagaimana yang difikirkannya patut bagi
maksud menguatkuasakan pengisytiharan itu, dan secara khusus
boleh membuat peruntukan bagi menjadikan tanggungan manamana orang di bawah pengisytiharan itu suatu gadaian ke atas
apa-apa hutang atau obligasi yang kena dibayar atau dilaksanakan
oleh syarikat kepada orang itu, atau ke atas apa-apa gadaian atau
apa-apa kepentingan dalam apa-apa gadaian ke atas apa-apa aset
syarikat yang dipegang olehnya atau terletak hak pada orang
itu atau mana-mana perbadanan atau orang bagi pihaknya, atau
mana-mana orang yang mendakwa sebagai pemegang serah hak
daripada atau melalui orang yang bertanggungan atau mana-mana
perbadanan atau orang yang bertindak bagi pihaknya, dan boleh
dari semasa ke semasa membuat apa-apa perintah selanjutnya
sebagaimana yang perlu bagi maksud melaksanakan apa-apa
gadaian yang dikenakan di bawah subseksyen ini.

(4) Bagi maksud subseksyen (3), “pemegang serah hak”
termasuklah mana-mana orang yang kepadanya atau yang bagi
pihaknya melalui arahan orang yang bertanggungan hutang, obligasi,
atau gadaian itu diwujudkan, dikeluarkan atau dipindahkan atau
kepentingan yang diwujudkan, tetapi tidak termasuk pemegang
serah hak bagi balasan yang berharga dan balasan dengan cara
perkahwinan, yang diberikan dengan suci hati dan tanpa mengetahui
tentang mana-mana perkara itu yang atas alasannya pengisytiharan
itu dibuat.


-----

_Syarikat_ 515

(5) Jika apa-apa perniagaan sesuatu syarikat dijalankan dengan
niat atau bagi maksud yang disebut dalam subseksyen (1), tiap-tiap
orang yang dengan disedarinya menjadi pihak kepada penjalanan
perniagaan itu dengan niat dan maksud itu, melakukan suatu
kesalahan dan boleh, apabila disabitkan, dipenjarakan selama
tempoh tidak melebihi sepuluh tahun atau didenda tidak melebihi
satu juta ringgit atau kedua-duanya.

(6) Seksyen ini hendaklah berkuat kuasa walaupun orang
yang berkenaan melakukan kesalahan jenayah di bawah Akta ini
berkenaan dengan perkara yang atas alasannya pengisytiharan
dibuat.

(7) Semasa pendengaran suatu permohonan di bawah
subseksyen (1) atau (2), penyelesai boleh memberikan keterangan
atau memanggil saksi dengan sendiri.

**Kuasa Mahkamah untuk mentaksir ganti rugi terhadap pegawai**
**yang melanggar undang-undang, dsb.**

**541. (1) Jika dalam perjalanan penggulungan didapati bahawa—**

_(a)_ mana-mana orang yang mengambil bahagian dalam

penubuhan atau penganjuran syarikat; atau

_(b)_ mana-mana penyelesai atau pegawai dahulu atau sekarang,

menyalahgunakan atau memegang atau menjadi bertanggungan
atau bertanggungjawab bagi apa-apa wang atau harta syarikat
atau bersalah atas apa-apa misfeasans atau pecah amanah atau
melanggar kewajipan berhubung dengan syarikat itu, Mahkamah
boleh, atas permohonan penyelesai atau mana-mana pemiutang
atau penyumbang memeriksa pelakuan orang itu, penyelesai
atau pegawai dan mengarahkannya untuk membayar semula atau
mengembalikan wang atau harta itu atau mana-mana bahagian
wang itu dengan faedah pada apa-apa kadar sebagaimana yang
difikirkan adil oleh Mahkamah, atau untuk menyumbang apaapa jumlah wang kepada aset syarikat dengan cara pampasan
berkenaan dengan penyalahgunaan, pemegangan, misfeasans atau
pecah amanah atau pelanggaran kewajipan itu sebagaimana yang
difikirkan adil oleh Mahkamah.

(2) Seksyen ini hendaklah diperluas kepada dan terpakai bagi
dan berkenaan dengan penerimaan apa-apa wang atau harta


-----

516 _Rang Undang-Undang_

oleh mana-mana pegawai syarikat sepanjang dua tahun sebelum
permulaan penggulungan sama ada melalui gaji atau selainnya yang
didapati oleh Mahkamah sebagai tidak adil atau tidak saksama
kepada anggota syarikat yang lain.

(3) Seksyen ini hendaklah berkuat kuasa walaupun kesalahan
itu merupakan suatu kesalahan jenayah bagi pesalah.

**Pendakwaan pegawai dan anggota syarikat yang melanggar**
**undang-undang**

**542. (1) Jika Mahkamah mendapati dalam perjalanan suatu**
penggulungan oleh Mahkamah bahawa mana-mana pegawai
dahulu atau sekarang, atau mana-mana anggota syarikat bersalah
atas suatu kesalahan berhubung dengan syarikat itu yang baginya
dia melakukan kesalahan jenayah, Mahkamah boleh, sama ada
atas permohonan mana-mana orang yang berkepentingan dalam
penggulungan itu atau dengan kehendaknya sendiri, mengarahkan
penyelesai sama ada mendakwa pesalah itu dengan sendiri atau
merujuk perkara itu kepada Menteri.

(2) Jika penyelesai mendapati dalam perjalanan suatu
penggulungan sukarela bahawa mana-mana pegawai dahulu atau
sekarang, atau mana-mana anggota syarikat bersalah atas apaapa kesalahan berhubung dengan syarikat itu yang baginya dia
melakukan kesalahan jenayah, penyelesai itu hendaklah sertamerta melaporkan perkara itu kepada Menteri dan hendaklah,
berkenaan dengan maklumat atau dokumen dalam milikannya
atau di bawah kawalannya yang berhubung dengan perkara
yang berkenaan, mengemukakan kepada Menteri maklumat itu
dan memberinya akses kepada dan kemudahan bagi memeriksa
dan mengambil salinan apa-apa dokumen sebagaimana yang
dikehendakinya.

(3) Jika penyelesai mendapati dalam perjalanan mana-mana
penggulungan bahawa syarikat yang digulung tidak dapat membayar
pemiutang tidak bercagarnya lebih daripada lima puluh sen dalam
ringgit, penyelesai itu hendaklah serta-merta melaporkan perkara
itu secara bertulis kepada Pegawai Penerima dan hendaklah
mengemukakan kepada Pegawai Penerima apa-apa maklumat dan
memberinya akses kepada dan kemudahan bagi memeriksa dan
mengambil salinan apa-apa dokumen sebagaimana yang dikehendaki
oleh Pegawai Penerima.


-----

_Syarikat_ 517

(4) Jika apa-apa laporan dibuat di bawah subseksyen (2) atau (3),
Menteri boleh, jika difikirkannya patut, menyiasat perkara itu
dan boleh memohon kepada Mahkamah bagi suatu perintah yang
memberinya atau mana-mana orang yang dilantik olehnya bagi
maksud mengenai syarikat yang berkenaan segala kuasa untuk
menyiasat hal ehwal syarikat sebagaimana yang diperuntukkan oleh
Akta ini dalam hal suatu penggulungan oleh Mahkamah, tetapi
jika Menteri mendapati bahawa prosiding tidak boleh dijalankan
olehnya dalam hal itu, Menteri hendaklah memberitahu penyelesai
dengan sewajarnya, dan tertakluk kepada kelulusan terdahulu
Mahkamah, penyelesai boleh dengan sendiri menjalankan prosiding
terhadap pesalah itu.

(5) Jika Mahkamah mendapati dalam perjalanan sesuatu
penggulungan sukarela bahawa mana-mana pegawai dahulu atau
sekarang, atau mana-mana anggota syarikat bersalah sebagaimana
yang disebut dalam subseksyen (2) dan bahawa tiada laporan
mengenai perkara itu dibuat oleh penyelesai kepada Menteri,
Mahkamah boleh, atas permohonan mana-mana orang yang
berkepentingan dalam penggulungan itu atau dengan kehendaknya
sendiri, mengarahkan penyelesai itu untuk membuat laporan,
dan setelah laporan dibuat dengan sewajarnya, seksyen ini
hendaklah berkuat kuasa seolah-olah laporan itu dibuat di bawah
subseksyen (2).

(6) Jika apa-apa perkara dilaporkan atau dirujuk kepada Menteri
atau Pegawai Penerima di bawah seksyen ini, dia berpendapat
bahawa pendakwaan boleh dimulakan dalam hal itu, dia boleh
memulakan prosiding dengan sewajarnya, dan penyelesai itu dan
tiap-tiap pegawai dan ejen syarikat yang dahulu dan sekarang,
selain defendan dalam prosiding itu, hendaklah memberi Menteri
atau Pegawai Penerima itu segala bantuan berkaitan dengan
pendakwaan itu yang semunasabahnya boleh diberikan olehnya.

(7) Bagi maksud subseksyen (6), “ejen”, berhubung dengan
sesuatu syarikat, termasuk mana-mana jurubank atau peguam
bela syarikat itu dan mana-mana orang yang diambil bekerja oleh
syarikat itu sebagai juruaudit, sama ada seorang pegawai syarikat
itu atau tidak.

(8) Jika mana-mana orang gagal atau abai dalam memberikan
bantuan mengikut cara yang dikehendaki oleh subseksyen (6),
Mahkamah boleh, atas permohonan Menteri atau Pegawai Penerima,
mengarahkan orang itu untuk mematuhi kehendak subseksyen


-----

518 _Rang Undang-Undang_

itu, dan jika apa-apa permohonan dibuat di bawah subseksyen
ini mengenai seseorang penyelesai, Mahkamah boleh, melainkan
jika didapati bahawa kegagalan atau keabaian untuk mematuhi itu
disebabkan oleh penyelesai tidak mempunyai dalam tangannya aset
syarikat yang mencukupi untuk membolehkannya berbuat demikian,
mengarahkan supaya kos permohonan hendaklah ditanggung oleh
penyelesai sendiri.

(9) Menteri boleh mengarahkan supaya keseluruhan atau manamana bahagian daripada apa-apa kos dan perbelanjaan yang
dilakukan oleh penyelesai dalam prosiding yang dibawa di bawah
seksyen ini hendaklah dibayar daripada wang yang diperuntukkan
oleh Parlimen.

(10) Tertakluk kepada apa-apa arahan yang diberikan di bawah
subseksyen (9) dan kepada apa-apa gadaian atas aset syarikat dan
apa-apa hutang yang kepadanya keutamaan diberikan oleh Akta
ini, segala kos dan perbelanjaan hendaklah dibayar daripada aset
itu sebagai sebahagian daripada kos penggulungan.

Penggal 3

_Penggulungan Syarikat Tidak Berdaftar_

**Peruntukan Penggal adalah kumulatif**

**543. Peruntukan Penggal ini hendaklah sebagai tambahan kepada**
dan bukan pengurangan mana-mana peruntukan yang terkandung
dalam Akta ini atau mana-mana Akta lain mengenai penggulungan
syarikat oleh Mahkamah dan Mahkamah atau penyelesai boleh
menjalankan apa-apa kuasa atau melakukan apa-apa perbuatan
dalam hal syarikat tidak berdaftar yang dijalankan atau dilakukan
oleh Mahkamah atau penyelesai dalam penggulungan syarikat.

**Syarikat tidak berdaftar**

**544. Bagi maksud Penggal ini, “syarikat tidak berdaftar” termasuklah**
suatu syarikat asing dan mana-mana perkongsian, persatuan atau
syarikat yang terdiri lebih daripada lima anggota tetapi tidak
termasuk sesuatu syarikat yang diperbadankan di bawah Akta ini
atau di bawah mana-mana undang-undang bertulis terdahulu yang
bersamaan.


-----

_Syarikat_ 519

**Penggulungan syarikat tidak berdaftar**

**545. (1) Berkenaan dengan mana-mana syarikat tidak berdaftar,**
peruntukan Bahagian ini hendaklah terpakai dengan ubah suaian
yang berikut:

_(a)_ tempat perniagaan utama syarikat di Malaysia hendaklah

bagi semua maksud penggulungan menjadi pejabat
berdaftar syarikat;

_(b)_ tiada apa-apa syarikat boleh digulung secara sukarela;

dan

_(c)_ hal keadaan yang syarikat boleh digulung adalah—

(i) jika syarikat dibubarkan atau terhenti mempunyai

tempat perniagaan di Malaysia atau mempunyai
tempat perniagaan di Malaysia hanya bagi
maksud penggulungan hal ehwalnya atau terhenti
menjalankan perniagaan di Malaysia;

(ii) jika syarikat tidak mampu membayar hutangnya;

(iii) jika Mahkamah berpendapat bahawa adalah adil

dan saksama bagi syarikat itu digulung; dan

(iv) syarikat digunakan bagi maksud yang menyalahi

undang-undang atau apa-apa maksud yang
menjejaskan atau bertentangan dengan keamanan,
kebajikan, keselamatan, kepentingan awam,
ketenteraman awam, ketertiban atau kemoralan
di Malaysia.

(2) Sesuatu syarikat tidak berdaftar hendaklah disifatkan tidak
mampu membayar hutangnya jika—

_(a)_ syarikat itu berhutang dalam jumlah yang melebihi amaun

yang ditetapkan oleh Menteri melalui suatu penyerahhakan
atau selainnya menyampaikan suatu notis tuntutan yang
menghendaki syarikat itu membayar jumlah wang yang
kena dibayar—

(i) dengan meninggalkan notis itu di tempat perniagaan

utamanya di Malaysia;

(ii) dengan menghantar serah notis itu kepada setiausaha,

pengarah, pengurus atau pegawai utama syarikat;
atau


-----

520 _Rang Undang-Undang_

(iii) dengan menyampaikan mengikut apa-apa cara

sebagaimana yang diluluskan atau diarahkan oleh
Mahkamah,

dan syarikat tidak membayar, menjamin atau mengkompaun

bagi jumlah wang itu sehingga memuaskan hati pemiutang
dalam masa tiga minggu selepas penyampaian notis itu;

_(b)_ apa-apa tindakan atau prosiding lain telah dimulakan terhadap

mana-mana anggota bagi apa-apa hutang, tuntutan yang
kena dibayar atau didakwa sebagai kena dibayar oleh
syarikat atau anggota itu atas sifatnya sebagai anggota,
dan, notis secara bertulis tentang pemulaan tindakan
atau prosiding itu telah disampaikan kepada syarikat—

(i) dengan meninggalkan notis itu di tempat perniagaan

utamanya di Malaysia;

(ii) dengan menghantar serah notis itu kepada setiausaha,

pengarah, pengurus atau pegawai utama syarikat;
atau

(iii) dengan menyampaikan mengikut apa-apa cara

sebagaimana yang diluluskan atau diarahkan oleh
Mahkamah,

dan syarikat itu tidak membayar, menjamin atau

mengkompaun bagi hutang atau tuntutan itu atau tidak
memperoleh tindakan atau prosiding itu digantung atau
tidak menanggung rugi defendan sehingga memuaskan
hatinya terhadap tindakan atau prosiding itu dan terhadap
segala kos, ganti rugi dan perbelanjaan yang dilakukan
olehnya dalam masa sepuluh hari selepas penyampaian
notis itu;

_(c)_ pelaksanaan atau proses lain yang dikeluarkan setelah

suatu penghakiman, dekri atau perintah diperoleh dalam
mana-mana mahkamah yang memihak kepada pemiutang
terhadap syarikat, mana-mana anggota atau manamana orang yang dibenarkan untuk disaman sebagai
defendan nominal bagi pihak syarikat dikembalikan tanpa
disempurnakan; atau

_(d)_ dibuktikan selainnya sehingga Mahkamah berpuas hati

bahawa syarikat tidak mampu membayar hutangnya.


-----

_Syarikat_ 521

(3) Suatu syarikat yang diperbadankan di luar Malaysia
boleh digulung sebagai suatu syarikat tidak berdaftar di bawah
Penggal ini walau apa pun syarikat itu digulung, dibubarkan atau
selainnya terhenti daripada wujud sebagai suatu syarikat di bawah
atau menurut kuasa undang-undang tempat di mana syarikat itu
diperbadankan.

(4) Dalam seksyen ini, “menjalankan perniagaan” mempunyai
erti yang diberikan kepadanya dalam seksyen 561.

**Penyumbang dalam penggulungan syarikat tidak berdaftar**

**546. (1) Jika suatu syarikat tidak berdaftar digulung, seseorang**
penyumbang hendaklah menjadi—

_(a)_ orang yang bertanggungjawab untuk membayar atau

menyumbang kepada pembayaran—

(i) apa-apa hutang atau liabiliti syarikat;

(ii) apa-apa jumlah wang bagi pelarasan hak anggota

dalam kalangan mereka; atau

(iii) kos dan perbelanjaan penggulungan; atau

_(b)_ jika syarikat dibubarkan di tempat di mana syarikat itu

ditubuhkan atau diperbadankan, seseorang yang sebaik
sebelum pembubaran itu merupakan seorang penyumbang,

dan hendaklah bertanggungan untuk menyumbang kepada aset
syarikat semua jumlah wang yang kena dibayar olehnya berkenaan
dengan apa-apa liabiliti itu.

(2) Selepas kematian atau kebankrapan mana-mana penyumbang,
peruntukan Akta ini mengenai wakil diri bagi penyumbang
yang mati dan pemegang serah hak dan pemegang amanah bagi
penyumbang yang bankrap hendaklah terpakai.

**Kuasa Mahkamah untuk menggantung atau menghalang**
**prosiding**

**547. (1) Peruntukan Akta ini mengenai penggantungan dan**
halangan tindakan dan prosiding terhadap sesuatu syarikat pada
bila-bila masa selepas pengemukaan petisyen bagi penggulungan


-----

522 _Rang Undang-Undang_

dan sebelum perintah penggulungan dibuat hendaklah, dalam hal
syarikat tidak berdaftar jika permohonan untuk menggantung atau
menghalang adalah oleh pemiutang, diperluas kepada tindakan
dan prosiding terhadap mana-mana penyumbang syarikat.

(2) Jika suatu perintah dibuat bagi penggulungan sesuatu syarikat
tidak berdaftar, tiada tindakan atau prosiding boleh diteruskan atau
dimulakan terhadap mana-mana penyumbang syarikat berkenaan
dengan apa-apa hutang syarikat kecuali dengan keizinan Mahkamah
dan tertakluk kepada apa-apa terma sebagaimana yang dikenakan
oleh Mahkamah.

**Aset syarikat tidak berdaftar yang dibubarkan yang belum**
**dijelaskan**

**548. (1) Jika suatu syarikat tidak berdaftar, yang tempat**
pemerbadanannya atau tempat asalnya adalah di suatu negara
ditetapkan, dibubarkan dan masih terdapat di Malaysia apa-apa
harta yang belum dijelaskan, alih atau tak alih, termasuk bendabenda dalam syarikat yang pada masa syarikat itu dibubarkan—

_(a)_ terletak hak pada syarikat itu;

_(b)_ syarikat itu berhak ke atasnya; atau

_(c)_ syarikat itu mempunyai kuasa untuk melupuskan,

tetapi yang tidak diperoleh, didapatkan atau selainnya dilupuskan
atau diuruskan oleh syarikat itu atau penyelesainya sebelum
pembubaran itu, harta itu, kecuali modal dipanggil dan tidak
dipanggil, hendaklah terletak hak dan menjadi terletak hak pada
mana-mana orang sebagaimana yang berhak kepadanya mengikut
undang-undang tempat pemerbadanan atau tempat asal syarikat itu,
berkenaan dengan estet dan kepentingan, di sisi undang-undang
atau ekuiti, syarikat itu atau penyelesainya pada tarikh syarikat
itu dibubarkan.

(2) Jika tempat asal sesuatu syarikat tidak berdaftar ialah
Malaysia, seksyen 556 hingga 560 hendaklah, dengan apa-apa
penyesuaian sebagaimana yang perlu, terpakai berkenaan dengan
syarikat itu.

(3) Jika Menteri mendapati bahawa mana-mana undang-undang
yang berkuat kuasa di mana-mana negara lain mengandungi


-----

_Syarikat_ 523

peruntukan yang serupa dengan peruntukan seksyen ini, Menteri
boleh, melalui notis yang disiarkan dalam Warta, mengisytiharkan
negara lain itu sebagai negara ditetapkan bagi maksud seksyen
ini.

Penggal 4

_Pemotongan dan Pengurusan Aset Syarikat yang Dibubarkan_

Subpenggal 1

_Pemotongan_

**Kuasa Pendaftar untuk memotong syarikat daripada daftar**

**549. Walau apa pun apa-apa peruntukan dalam Akta ini, Pendaftar**
boleh memotong sesuatu syarikat daripada daftar, jika—

_(a)_ syarikat itu tidak menjalankan perniagaan atau tidak

beroperasi;

_(b)_ syarikat itu melanggar Akta ini;

_(c)_ syarikat itu digunakan bagi maksud yang menyalahi undang
undang atau apa-apa maksud yang menjejaskan atau
bertentangan dengan keamanan, kebajikan, keselamatan,
kepentingan awam, ketenteraman awam, ketertiban atau
kemoralan di Malaysia;

_(d)_ dalam apa-apa hal jika syarikat digulung dan Pendaftar

mempunyai sebab yang munasabah untuk mempercayai
bahawa—

(i) tiada penyelesai yang bertindak;

(ii) hal ehwal syarikat digulung sepenuhnya dan selama

tempoh enam bulan penyelesai telah ingkar dalam
menyerah simpan apa-apa penyata yang dikehendaki
supaya dibuat olehnya; atau

(iii) hal ehwal syarikat telah digulung sepenuhnya

di bawah penggulungan oleh Mahkamah dan
tiada aset atau aset yang ada tidak mencukupi
untuk membayar kos bagi memperoleh perintah
Mahkamah untuk membubarkan syarikat.


-----

524 _Rang Undang-Undang_

**Permohonan untuk memotong syarikat**

**550. Tertakluk kepada seksyen 549, Pendaftar boleh memotong**
sesuatu syarikat daripada daftar sama ada atas usulnya sendiri atau
atas permohonan oleh seorang pengarah, anggota atau penyelesai
syarikat.

**Notis tentang niat untuk memotong syarikat**

**551. (1) Sebelum nama suatu syarikat boleh dipotong daripada**
daftar di bawah seksyen 549, Pendaftar boleh menyampaikan
kepada syarikat itu atau penyelesai, suatu notis, yang menyatakan
bahawa jika jawapan yang menunjukkan sebab sebaliknya tidak
diterima dalam masa tiga puluh hari dari tarikh notis itu, suatu
pemberitahuan kepada orang awam akan disiarkan mengikut cara
yang ditentukan oleh Pendaftar, dengan tujuan untuk memotong
nama syarikat daripada daftar.

(2) Pendaftar boleh memotong nama syarikat daripada daftar
selepas habis tempoh tiga puluh hari dari penyiaran pemberitahuan
dalam subseksyen (1) jika dia—

_(a)_ menerima pengesahan bahawa syarikat itu tidak lagi

menjalankan perniagaan atau tidak beroperasi;

_(b)_ tidak menerima jawapan daripada syarikat itu kepada

notis yang disebut dalam subseksyen (1);

_(c)_ tidak menerima bantahan kepada notis dan pemberitahuan

umum yang disebut dalam subseksyen (1); atau

_(d)_ tidak berpuas hati dengan sebab-sebab tentang kenapa

syarikat itu tidak boleh dipotong.

(3) Pendaftar hendaklah menyiarkan nama syarikat yang telah
dipotong dalam Warta dan setelah disiarkan dalam Warta, syarikat
itu hendaklah dibubarkan.

(4) Notis yang hendaklah dihantar di bawah seksyen ini kepada
seseorang penyelesai boleh dialamatkan kepada penyelesai itu
di tempat perniagaan terakhirnya yang diketahui, dan surat atau
notis yang hendaklah dihantar di bawah seksyen ini kepada
sesuatu syarikat boleh dialamatkan kepada syarikat itu di pejabat
berdaftarnya atau, jika tiada pejabat didaftarkan, kepada pegawai
syarikat, atau jika tiada pegawai syarikat yang nama dan alamatnya


-----

_Syarikat_ 525

diketahui oleh Pendaftar, boleh dihantar kepada setiap orang yang
menubuhkan syarikat itu, yang dialamatkan kepadanya di alamat
terakhir yang diketahui.

**Bantahan terhadap pemotongan**

**552. (1) Jika suatu notis tentang niat untuk memotong sesuatu**
syarikat daripada daftar diberikan di bawah subseksyen 551(1),
mana-mana orang boleh, bersama dengan bayaran fi yang ditetapkan,
menyerah simpan dengan Pendaftar, dalam masa tiga puluh hari dari
tarikh yang dinyatakan dalam notis itu, suatu bantahan terhadap
pemotongan syarikat itu atas mana-mana alasan yang berikut:

_(a)_ bahawa syarikat itu masih menjalankan perniagaan atau

terdapat sebab lain baginya untuk terus wujud;

_(b)_ bahawa syarikat itu merupakan suatu pihak kepada prosiding

undang-undang;

_(c)_ bahawa syarikat itu adalah dalam penerimaan atau

penyelesaian, atau kedua-duanya;

_(d)_ bahawa orang itu merupakan seorang pemiutang atau

seorang anggota atau seseorang yang mempunyai tuntutan
yang belum dilepaskan terhadap syarikat itu;

_(e)_ bahawa orang itu mempercayai bahawa terdapat, dan

berniat untuk meneruskan, suatu hak tindakan bagi pihak
syarikat itu di bawah Penggal 6 Bahagian III; atau

_(f)_ bahawa, bagi apa-apa sebab lain, adalah tidak adil dan

saksama untuk memotong syarikat daripada daftar.

(2) Bagi maksud perenggan (1)(d)—

_(a)_ suatu tuntutan oleh pemiutang terhadap sesuatu syarikat

bukan merupakan tuntutan yang belum dilepaskan jika—

(i) tuntutan itu telah dibayar dengan sepenuhnya; atau

(ii) tuntutan itu telah dibayar dengan sepenuhnya atau

sebahagiannya oleh penerima atau penyelesai dalam
penerimaan atau penyelesaian yang disempurnakan;
atau

(iii) penerima atau penyelesai memberitahu pemiutang

bahawa aset syarikat tidak mencukupi untuk
membolehkan apa-apa bayaran dibuat kepada
pemiutang; dan


-----

526 _Rang Undang-Undang_

_(b)_ suatu tuntutan oleh anggota atau mana-mana orang lain

terhadap sesuatu syarikat bukan merupakan tuntutan
yang belum dilepaskan jika—

(i) bayaran telah dibuat kepada pemegang syer atau

orang itu mengikut suatu hak di bawah perlembagaan
atau Akta ini untuk menerima atau berkongsi aset
lebihan syarikat; atau

(ii) penerima atau penyelesai memberitahu anggota atau

orang itu bahawa syarikat itu tidak mempunyai
aset lebihan.

(3) Pendaftar tidak boleh meneruskan pemotongan melainkan
jika Pendaftar itu berpuas hati bahawa—

_(a)_ bantahan telah ditarik balik;

_(b)_ apa-apa fakta yang berdasarkannya bantahan itu dibuat

adalah tidak benar, atau tidak lagi benar; atau

_(c)_ bantahan itu adalah remeh dan menyusahkan.

(4) Pendaftar hendaklah menghantar suatu pemberitahuan kepada
pembantah dan syarikat jika dia memutuskan untuk menggantung
atau untuk meneruskan proses pemotongan syarikat itu.

**Penarikan balik permohonan untuk memotong**

**553. Tertakluk kepada pembayaran fi yang ditetapkan, seseorang**
pemohon yang disebut dalam seksyen 550 boleh menarik balik
permohonan di bawah seksyen 549 dengan menyerah simpan
suatu notis penarikan balik dengan Pendaftar.

**Kesan pemotongan**

**554.** (1) Jika sesuatu syarikat dipotong daripada daftar di bawah
seksyen 549, syarikat itu hendaklah dibubarkan, tetapi—

_(a)_ tanggungan, jika ada, tiap-tiap pengarah atau pegawai dan

anggota syarikat itu berterusan dan boleh dikuatkuasakan
seolah-olah syarikat itu tidak dibubarkan; dan

_(b)_ tiada apa-apa jua dalam seksyen 550 boleh menyentuh

kuasa Mahkamah untuk menggulung suatu syarikat, yang
namanya telah dipotong daripada daftar dengan syarat
bahawa terdapat bukti bahawa syarikat itu mempunyai
harta yang boleh didapatkan.


-----

_Syarikat_ 527

(2) Jika Mahkamah mengeluarkan suatu perintah penggulungan
di bawah perenggan (1)(b), penyelesai hendaklah diminta hanya
untuk menemukan dan mendapatkan apa-apa aset syarikat.

**Kuasa Mahkamah untuk memasukkan semula syarikat yang**
**dipotong ke dalam daftar**

**555. (1) Mana-mana orang yang terkilan dengan keputusan**
Pendaftar untuk memotong syarikat boleh, dalam masa tujuh
tahun selepas nama syarikat telah dipotong, memohon kepada
Mahkamah untuk memasukkan semula nama syarikat ke dalam
daftar.

(2) Jika Mahkamah berpuas hati bahawa syarikat pada masa
dipotong, menjalankan perniagaan atau beroperasi atau selainnya
bahawa hanya nama syarikat dimasukkan semula ke dalam daftar,
Mahkamah boleh mengarahkan supaya—

_(a)_ nama syarikat dimasukkan semula; dan

_(b)_ memberikan apa-apa arahan dan membuat apa-apa peruntukan

sebagaimana yang difikirkan adil untuk menempatkan
syarikat dan semua orang lain pada kedudukan yang
sehampir sama seolah-olah nama syarikat tidak dipotong.

(3) Setelah suatu salinan pejabat diserah simpan dengan Pendaftar,
syarikat hendaklah disifatkan masih wujud seolah-olah namanya
tidak dipotong.

Subpenggal 2

_Pengurusan Aset Syarikat yang Dibubarkan_

**Kuasa Pendaftar untuk mewakili syarikat yang dibubarkan**
**dalam hal keadaan tertentu**

**556. (1) Jika selepas sesuatu syarikat dibubarkan, dibuktikan**
sehingga memuaskan hati Pendaftar—

_(a)_ bahawa syarikat itu jika masih wujud terikat di sisi undang
undang atau ekuiti untuk menunaikan, menyempurnakan
atau menguatkuasakan apa-apa urus niaga, transaksi atau
perkara; dan


-----

528 _Rang Undang-Undang_

_(b)_ bahawa untuk menunaikan, menyempurnakan atau

menguatkuasakan apa-apa tindakan pentadbiran sematamata, hendaklah dilakukan oleh atau bagi pihak syarikat
jika masih wujud,

Pendaftar boleh sebagai mewakili syarikat atau penyelesainya
di bawah seksyen ini melakukan atau menyebabkan dilakukan
apa-apa tindakan itu.

(2) Pendaftar boleh menyempurnakan atau menandatangani
apa-apa surat cara atau dokumen berkaitan yang menyatakan
bahawa dia telah melakukan sedemikian di bawah seksyen ini, dan
penyempurnaan atau penandatanganan itu hendaklah mempunyai
kuat kuasa, kesahan dan kesan yang sama seolah-olah syarikat
itu, jika wujud, telah menyempurnakan surat cara atau dokumen
itu dengan sewajarnya.

**Aset yang belum dijelaskan bagi syarikat yang dibubarkan**
**atau dipotong terletak hak pada Pendaftar**

**557. (1) Jika, selepas sesuatu syarikat dibubarkan, masih terdapat**
apa-apa harta yang belum dijelaskan, alih atau tak alih, termasuk
benda-benda dalam syarikat itu dan sama ada di dalam atau di luar
Malaysia yang terletak hak pada syarikat itu atau yang kepadanya
syarikat itu berhak, atau yang ke atasnya syarikat itu mempunyai
kuasa untuk melupuskan pada masa syarikat itu dibubarkan—

_(a)_ terletak hak pada syarikat itu;

_(b)_ syarikat itu berhak ke atasnya; atau

_(c)_ yarikat itu mempunyai kuasa untuk melupuskan,

tetapi yang tidak diterima, didapatkan atau selainnya dilupuskan
atau diuruskan oleh syarikat itu atau penyelesainya sebelum
pembubaran, harta itu, kecuali modal dipanggil dan tidak dipanggil,
hendaklah, bagi maksud seksyen yang berikut dalam Subpenggal
ini dan walau apa pun mana-mana undang-undang bertulis lain
yang berlawanan, terletak hak pada Pendaftar bagi semua estet
dan kepentingan, di sisi undang-undang atau ekuiti, syarikat itu
atau penyelesainya pada tarikh syarikat itu dibubarkan, bersama
dengan semua tuntutan, hak dan ganti rugi yang dipunyai oleh
syarikat itu atau penyelesainya pada masa itu.


-----

_Syarikat_ 529

(2) Bagi maksud subseksyen (1), jika apa-apa tuntutan,

hak atau ganti rugi penyelesai boleh, di bawah Akta ini, dibuat,
dijalankan atau digunakan hanya dengan kelulusan atau persetujuan
Mahkamah atau mana-mana orang lain, Pendaftar boleh membuat,
menjalankan atau menggunakan sendiri tuntutan, hak atau ganti
rugi itu tanpa kelulusan atau persetujuan itu.

**Pelupusan kepentingan yang belum selesai dalam harta**

**558. (1) Setelah dibuktikan sehingga memuaskan hati Pendaftar**
bahawa adalah terletak hak padanya melalui penguatkuasaan
seksyen 557 atau mana-mana undang-undang bertulis terdahulu
yang bersamaan atau suatu undang-undang negara yang ditetapkan
yang bersamaan dengan seksyen 548, apa-apa estet atau kepentingan
dalam harta, sama ada secara perseorangan atau bersama dengan
mana-mana orang lain, bersifat benefisial dan tidak semata-mata
dipegang sebagai amanah, Pendaftar boleh menjual atau selainnya
melupuskan atau berurusan dengan estet atau kepentingan itu
atau mana-mana bahagian estet atau kepentingan dalam harta itu
sebagaimana yang disifatkannya patut.

(2) Pendaftar boleh menjual atau selainnya melupuskan atau
berurusan dengan harta sama ada secara perseorangan atau dengan
persetujuan mana-mana orang lain mengikut apa-apa cara bagi
apa-apa balasan melalui lelong awam, tender awam atau kontrak
persendirian mengikut apa-apa terma dan syarat sebagaimana
yang difikirkannya patut, dengan kuasa untuk membatalkan apaapa kontrak dan menjual semula atau selainnya melupuskan atau
berurusan dengan harta itu sebagaimana yang difikirkannya suai
manfaat dan boleh membuat, menyempurnakan, menandatangani
dan menguatkuasakan kontrak, surat cara dan dokumen itu
sebagaimana yang difikirkannya perlu.

(3) Pendaftar hendaklah diberikan saraan secara komisen, sama
ada secara peratusan atau selainnya, sebagaimana yang ditetapkan
berkenaan dengan penjalanan kuasa yang diberikan kepadanya
oleh subseksyen (1).

(4) Wang yang diterima oleh Pendaftar dalam penjalanan
mana-mana kuasa yang diberikan kepadanya oleh Subpenggal ini
hendaklah digunakan untuk membayar segala kos, perbelanjaan,
komisen dan fi yang bersampingan dengan pembubaran bagi apa

-----

530 _Rang Undang-Undang_

apa bayaran yang dibenarkan oleh Subpenggal ini dan lebihan,
jika ada, hendaklah diuruskan seolah-olah lebihan itu merupakan
wang tidak dituntut di bawah undang-undang yang berhubungan
dengan wang tidak dituntut.

**Liabiliti Pendaftar dan Kerajaan mengenai harta yang terletak**
**hak pada Pendaftar**

**559. (1) Harta yang terletak hak pada Pendaftar melalui**
penguatkuasaan Subpenggal ini atau mana-mana undang-undang
bertulis terdahulu yang bersamaan hendaklah bertanggungan dan
tertakluk kepada segala caj, tuntutan dan liabiliti yang dikenakan
ke atasnya atau yang menyentuh harta itu oleh sebab mana-mana
peruntukan statutori mengenai kadar, cukai, caj atau apa-apa
perkara atau benda lain yang kepadanya harta itu bertanggungan
atau tertakluk jika harta itu terus dimiliki, dipunyai atau diduduki
oleh syarikat.

(2) Walau apa pun subseksyen (1), tidak boleh dikenakan ke
atas Pendaftar atau Kerajaan apa-apa jua kewajipan, obligasi atau
liabiliti untuk melakukan atau menghadapi apa-apa perbuatan atau
benda yang dikehendaki oleh mana-mana peruntukan statutori
supaya dilakukan atau dihadapi oleh pemunya atau penduduk selain
penyelesaian atau pembayaran apa-apa caj, tuntutan atau liabiliti
itu daripada aset syarikat setakat yang caj, tuntutan atau liabiliti
itu adalah pada pendapat Pendaftar tersedia dengan sepatutnya
dan boleh digunakan bagi pembayaran itu.

**Akaun dan audit**

**560. (1) Pendaftar hendaklah—**

_(a)_ merekodkan dalam daftar suatu pernyataan tentang apa
apa harta yang dipegangnya atau di bawah kawalannya
atau yang diketahuinya terletak hak padanya melalui
penguatkuasaan Subpenggal ini dan tentang urusannya;

_(b)_ menyimpan akaun tentang semua wang yang diperoleh

dan tentang bagaimana wang itu dilupuskan; dan

_(c)_ menyimpan semua akaun, baucar, resit dan surat yang

berhubungan dengan harta dan wang.


-----

_Syarikat_ 531

(2) Ketua Audit Negara hendaklah mempunyai segala kuasa
berkenaan dengan akaun itu sebagaimana yang diberikan kepadanya
oleh mana-mana Akta yang berhubungan dengan pengauditan
akaun awam.

Bahagian V

PELBAGAI

Penggal 1

_Syarikat Asing_

**Larangan menjalankan perniagaan di Malaysia**

**561. (1) Sesuatu syarikat asing tidak boleh menjalankan perniagaan**
di Malaysia melainkan jika syarikat asing itu didaftarkan sebagai
syarikat asing di bawah Akta ini.

(2) Sesuatu syarikat asing tidak boleh dianggap sebagai
menjalankan perniagaan di Malaysia hanya oleh sebab syarikat itu
menjalankan aktiviti sebagaimana yang dinyatakan dalam Jadual
Ketiga Belas di dalam Malaysia.

(3) Bagi maksud seksyen ini, “menjalankan perniagaan”
termasuklah mengadakan atau menggunakan pejabat pemindahan
syer atau pendaftaran syer atau mentadbir, mengurus atau selainnya
berurus niaga dengan harta yang terletak di Malaysia sebagai
seorang ejen, wakil diri di sisi undang-undang, atau pemegang
amanah, sama ada oleh pekhidmat atau ejen atau selainnya.

(4) Syarikat asing dan tiap-tiap pegawai yang melanggar seksyen
ini melakukan suatu kesalahan.

**Pendaftaran syarikat asing**

**562. (1) Bagi maksud pendaftaran di bawah Akta ini, suatu**
syarikat asing hendaklah memberikan maklumat yang berikut
kepada Pendaftar:

_(a)_ nama, pengenalan, kewarganegaraan dan tempat tinggal

biasa tiap-tiap pemegang syer di Malaysia dan, jika
mana-mana orang ini merupakan suatu pertubuhan


-----

532 _Rang Undang-Undang_

perbadanan, nama perbadanan, tempat diperbadankan,
nombor pendaftaran dan pejabat berdaftar pertubuhan
perbadanan itu;

_(b)_ nama, pengenalan, kewarganegaraan dan tempat tinggal

biasa tiap-tiap orang yang dilantik sebagai pengarah
syarikat asing di Malaysia;

_(c)_ senarai pemegang syer atau anggota di tempat asalnya;

_(d)_ dalam hal sesuatu syarikat asing dengan modal syer, butir
butir tentang kelas dan bilangan syer di tempat asalnya;

_(e)_ dalam hal suatu syarikat asing berhad tanpa modal syer,

amaun yang setakatnya anggota mengaku janji untuk
menyumbang kepada aset syarikat asing di tempat asalnya
sekiranya syarikat asing itu digulung;

_(f)_ nama dan alamat seseorang yang bermastautin di Malaysia,

yang dilantik oleh syarikat asing sebagai ejennya
di bawah suatu memorandum pelantikan atau pewakilan
kuasa; dan

_(g)_ apa-apa maklumat lain yang dikehendaki oleh Pendaftar.

(2) Permohonan yang dibuat di bawah subseksyen (1) hendaklah
disertakan dengan suatu pernyataan oleh ejen syarikat asing yang
mengesahkan persetujuannya bagi pelantikan itu.

(3) Setelah berpuas hati bahawa kehendak Akta ini telah
dipatuhi dan selepas pembayaran fi yang ditetapkan, Pendaftar
hendaklah—

_(a)_ mendaftarkan syarikat asing dan menguntukkan suatu

nombor pendaftaran bagi syarikat asing itu; dan

_(b)_ mengeluarkan suatu pemberitahuan tentang pendaftaran

mengikut bentuk dan cara sebagaimana yang ditentukan
oleh Pendaftar dan pemberitahuan itu hendaklah menjadi
keterangan yang muktamad bahawa kehendak mengenai
pendaftaran telah dipatuhi.

(4) Bagi maksud perenggan (1)(c), “senarai pemegang syer
atau anggota” ertinya suatu senarai tentang semua pemegang syer
atau anggota syarikat asing, dengan syarat bahawa jika bilangan
pemegang syer atau anggotanya melebihi lima ratus—

_(a)_ suatu senarai dua puluh pemegang syer terbesarnya atau

anggotanya; dan


-----

_Syarikat_ 533

_(b)_ suatu perakuan oleh ejen yang menyatakan bahawa syarikat

asing itu mempunyai lebih daripada lima ratus pemegang
syer atau anggota dan senarai penuh pemegang syer atau
anggota disimpan di pejabat berdaftar syarikat asing itu
dan juga disimpan di pejabat berdaftar syarikat asing itu
di Malaysia.

**Kehendak supaya syarikat asing mempunyai ejen**

**563. (1) Sesuatu syarikat asing hendaklah pada setiap masa**
melantik seorang ejen di Malaysia yang, sehingga dia terhenti
menjadi ejen mengikut subseksyen (5), hendaklah—

_(a)_ terus menjadi ejen syarikat asing itu;

_(b)_ bertanggungjawab bagi segala perbuatan, perkara dan

benda yang dikehendaki supaya dilakukan oleh syarikat
asing itu di bawah Akta ini; dan

_(c)_ bertanggungan sendiri bagi semua penalti yang dikenakan

ke atas syarikat asing itu bagi apa-apa pelanggaran Akta
ini melainkan jika ejen itu memuaskan hati mahkamah
yang mendengar perkara itu bahawa ejen itu tidak
sepatutnya bertanggungan.

(2) Bagi maksud subseksyen (1), syarikat asing hendaklah
memberitahu Pendaftar tentang apa-apa perubahan yang berhubungan
dengan butir-butir ejen yang didaftarkan dalam masa empat belas
hari daripada perubahan itu.

(3) Suatu syarikat asing atau ejennya hendaklah menyerah simpan
dengan Pendaftar suatu notis secara bertulis yang menyatakan
bahawa ejen itu terhenti atau akan terhenti menjadi ejen pada
tarikh yang dinyatakan dalam notis itu.

(4) Ejen yang berkenaan dengannya notis telah diserah simpan
hendaklah terhenti menjadi ejen—

_(a)_ setelah habis tempoh dua puluh satu hari dari tarikh

penyerahsimpanan notis itu dengan Pendaftar atau pada
tarikh penyerahsimpanan memorandum pelantikan ejen
yang lain mengikut subseksyen (5), mengikut mana-mana
yang lebih awal; atau


-----

534 _Rang Undang-Undang_

_(b)_ jika notis itu menyatakan tarikh ejen itu hendaklah terhenti

dan tarikh itu adalah terkemudian daripada habisnya
tempoh itu, pada tarikh yang terkemudian itu.

(5) Jika seseorang ejen terhenti daripada menjadi ejen dan
syarikat asing terus menjalankan perniagaan atau mempunyai tempat
perniagaan di Malaysia, syarikat asing hendaklah melantik ejen
lain dalam masa dua puluh satu hari dari tarikh ejen terdahulu
terhenti daripada menjadi ejen.

**Nama syarikat asing dan penyiarannya**

**564. (1) Suatu syarikat asing hendaklah didaftarkan di bawah**
nama sebagaimana yang didaftarkan di tempat asalnya tertakluk
kepada nama itu tersedia di bawah seksyen 26.

(2) Apa-apa perubahan pada nama sesuatu syarikat asing
tidak boleh didaftarkan jika nama itu tidak tersedia di bawah
seksyen 26.

(3) Tiada syarikat asing yang kepadanya Bahagian ini terpakai
boleh menggunakan apa-apa nama di Malaysia selain nama yang
di bawahnya syarikat asing itu didaftarkan di bawah Penggal ini.

(4) Syarikat asing dan tiap-tiap pegawai atau ejen yang
melanggar seksyen ini melakukan suatu kesalahan dan boleh,
apabila disabitkan, didenda tidak melebihi sepuluh ribu ringgit dan
dalam hal suatu kesalahan yang berterusan, didenda selanjutnya
tidak melebihi lima ratus ringgit bagi setiap hari selama kesalahan
itu berterusan selepas sabitan.

**Obligasi untuk menyatakan nama syarikat asing, sama ada**
**berhad, dan tempat diperbadankan**

**565. (1) Suatu syarikat asing hendaklah—**

_(a)_ mempamerkan dengan cara yang mudah dilihat namanya dan

tempat syarikat asing itu ditubuhkan atau diperbadankan
dalam huruf rumi di luar pejabat berdaftarnya dan tiap-tiap
tempat perniagaan yang ditubuhkan oleh syarikat asing
di Malaysia;


-----

_Syarikat_ 535

_(b)_ menyebabkan namanya, nombor syarikatnya dan tempat

syarikat asing itu ditubuhkan atau diperbadankan dinyatakan
dalam huruf rumi yang boleh dibaca pada yang berikut:

(i) surat urusan, notis dan penerbitan rasminya yang

lain, termasuk melalui media elektronik;

(ii) laman sesawangnya;

(iii) bil pertukaran, nota janji hutang, pengendorsan

dan borang pesanannya;

(iv) cek yang berupa sebagai ditandatangani oleh atau

bagi pihak syarikat;

(v) pesanan, invois dan tuntutan lain bagi bayaran, resit

dan surat kredit yang berupa sebagai dikeluarkan
atau ditandatangani oleh atau bagi pihak syarikat;
dan

(vi) semua bentuk surat dan dokumentasi perniagaannya

yang lain;

_(c)_ jika liabiliti anggotanya adalah terhad melainkan jika

perkataan terakhir pada namanya ialah perkataan
“Berhad” atau “Limited” atau singkatan “Bhd.” atau
“Ltd.”, menyebabkan notis tentang fakta itu—

(i) dinyatakan dalam huruf yang boleh dibaca dalam

tiap-tiap prospektus yang dikeluarkan oleh syarikat
asing itu dan dalam semua hal keadaan yang
disebut dalam perenggan _(b); dan_

(ii) kecuali dalam hal perbadanan bank, dipamerkan

di luar pejabat berdaftarnya dan tiap-tiap tempat
perniagaan yang ditubuhkan oleh perbadanan bank
di Malaysia.

(2) Kehendak di bawah subseksyen (1) yang berhubungan
dengan pameran atau pernyataan namanya hendaklah disifatkan
tidak dipatuhi jika—

_(a)_ nama sesuatu syarikat asing ditunjukkan di luar pejabat

berdaftarnya;

_(b) mana-mana tempat perniagaan yang ditubuhkan olehnya_

di Malaysia; atau


-----

536 _Rang Undang-Undang_

_(c) pada mana-mana dokumen yang disebut dalam_

subseksyen (1) dengan huruf atau dengan apa-apa cara
lain selain penggunaan huruf rumi,

melainkan jika nama syarikat asing itu dipamerkan di luar pejabat
berdaftar atau tempat perniagaannya atau dinyatakan pada dokumen
dalam huruf rumi, sekurang-kurangnya sama saiz dengan semua
huruf yang dipamerkan atau dinyatakan pada pejabat, tempat
perniagaan atau dokumen yang berkaitan.

(3) Dalam seksyen ini, “nombor syarikat” ertinya nombor yang
diuntukkan oleh Pendaftar kepada suatu syarikat asing selepas
pendaftarannya.

**Kehendak supaya mempunyai pejabat berdaftar**

**566. (1) Suatu syarikat asing hendaklah, pada setiap masa,**
mempunyai suatu pejabat berdaftar di dalam Malaysia—

_(a)_ yang kepadanya semua perhubungan dan notis dialamatkan;

dan

_(b)_ yang hendaklah dibuka kepada dan boleh diakses oleh

orang awam sepanjang waktu perniagaan biasa.

(2) Tiap-tiap syarikat asing hendaklah, dalam masa tiga puluh
hari dari syarikat asing itu menubuhkan tempat perniagaan atau
mula menjalankan perniagaan di dalam Malaysia, menyerah
simpan dengan Pendaftar tentang keadaan pejabat berdaftarnya
di Malaysia dan, melainkan jika pejabat itu dibuka kepada dan
boleh diakses oleh orang awam sepanjang waktu perniagaan biasa,
hari dan waktu yang baginya syarikat asing itu dibuka kepada
dan boleh diakses oleh orang awam.

**Penyata hendaklah difailkan jika dokumen, dsb., diubah**

**567. (1) Jika apa-apa perubahan atau pengubahan dibuat**
mengenai—

_(a)_ piagam, statut, perlembagaan, memorandum atau perkara

syarikat asing atau surat cara lain yang diserah simpan
dengan Pendaftar;


-----

_Syarikat_ 537

_(b)_ pengarah syarikat asing atau pada nama atau alamat

mana-mana pengarah;

_(c)_ ejen syarikat asing atau nama atau alamat mana-mana

ejen;

_(d)_ keadaan pejabat berdaftar syarikat asing di Malaysia atau hari

atau waktu yang baginya pejabat berdaftar syarikat asing
itu dibuka kepada dan boleh diakses oleh orang awam;

_(e)_ alamat pejabat berdaftar syarikat asing di tempat syarikat

asing diperbadankan atau di tempat asalnya;

_(f)_ nama syarikat asing; atau

_(g)_ kuasa mana-mana pengarah yang bermastautin di Malaysia

yang menjadi anggota lembaga pengarah tempatan bagi
syarikat asing,

syarikat asing itu hendaklah, dalam masa empat belas hari atau
dalam apa-apa tempoh selanjutnya sebagaimana yang dibenarkan
oleh Pendaftar dalam hal keadaan khas selepas perubahan atau
pengubahan itu, menyerah simpan dengan Pendaftar butir-butir
tentang perubahan atau pengubahan itu dan apa-apa dokumen
sebagaimana yang ditentukan oleh Pendaftar.

(2) Tertakluk kepada Akta ini, Pendaftar hendaklah mendaftar
perubahan atau pengubahan sebagaimana yang diperuntukkan
di bawah subseksyen (1) setelah menerima butir-butir tentang
perubahan atau pengubahan itu.

(3) Jika sesuatu syarikat asing menambahkan modal syer atau
modal syer dibenarkan, syarikat asing itu hendaklah menyerah
simpan dengan Pendaftar notis tentang amaun yang daripadanya
dan amaun yang kepadanya modal syer itu ditambah dalam masa
tiga puluh hari atau dalam apa-apa tempoh selanjutnya sebagaimana
yang dibenarkan oleh Pendaftar dalam hal keadaan khas selepas
pertambahan itu.

(4) Jika sesuatu syarikat asing yang tidak mempunyai modal
syer menambahkan bilangan anggotanya melebihi bilangan yang
didaftarkan, syarikat asing itu hendaklah menyerah simpan
dengan Pendaftar notis tentang pertambahan itu dalam masa tiga
puluh hari atau dalam apa-apa tempoh selanjutnya sebagaimana
yang dibenarkan oleh Pendaftar dalam hal keadaan khas selepas
pertambahan itu selesai atau dibuat.


-----

538 _Rang Undang-Undang_

(5) Jika apa-apa perintah dibuat oleh Mahkamah di bawah manamana undang-undang yang bersamaan dengan seksyen 366 yang
berkuat kuasa di negara yang di dalamnya suatu syarikat asing
diperbadankan, syarikat asing itu hendaklah menyerah simpan
dengan Pendaftar suatu salinan fail perintah itu dalam masa tiga
puluh hari atau dalam apa-apa tempoh selanjutnya sebagaimana
yang dibenarkan oleh Pendaftar dalam hal keadaan khas selepas
perintah itu dibuat.

**Daftar cawangan**

**568. (1) Tertakluk kepada seksyen ini, suatu syarikat asing**
yang mempunyai modal syer dan mempunyai mana-mana anggota
yang bermastautin di Malaysia hendaklah menyimpan suatu
daftar cawangan bagi maksud pendaftaran syer anggota yang
bermastautin di Malaysia yang memohon supaya syer itu didaftarkan
di pejabat berdaftarnya di Malaysia atau di mana-mana tempat lain
di Malaysia.

(2) Syarikat tidak berkewajipan untuk menyimpan suatu
daftar cawangan di bawah subseksyen (1) sehingga selepas habis
tempoh enam puluh hari dari penerimaan oleh syarikat itu suatu
permohonan secara bertulis oleh seseorang anggota yang bermastautin
di Malaysia bagi pendaftaran syer yang dipegang oleh anggota
itu dalam daftar cawangan syarikat itu di Malaysia.

(3) Seksyen ini tidak terpakai bagi mana-mana syarikat asing
yang melalui perlembagaannya melarang apa-apa pelawaan kepada
orang awam untuk melanggan syer dalam syarikat asing itu.

(4) Tiap-tiap daftar sebagaimana yang disebut dahulu hendaklah
disimpan mengikut cara yang diperuntukkan oleh Penggal 8
Bahagian II seolah-olah daftar itu ialah daftar sesuatu syarikat
dan pemindahan hendaklah dibuat pada daftar itu mengikut
cara yang sama dan pada gadaian yang sama sebagaimana pada
daftar utama syarikat itu dan pemindahan yang diserah simpan
di pejabat berdaftar syarikat itu di Malaysia hendaklah mengikat
syarikat itu dan Mahkamah hendaklah mempunyai kuasa yang
sama berhubung dengan pembetulan daftar itu sebagaimana yang
dipunyai Mahkamah berkenaan dengan daftar suatu syarikat yang
diperbadankan di Malaysia.


-----

_Syarikat_ 539

(5) Jika sesuatu syarikat asing membuka suatu daftar cawangan
di Malaysia, syarikat asing itu hendaklah menyerah simpan dengan
Pendaftar suatu notis tentang fakta itu yang menyatakan alamat
di mana daftar itu disimpan dalam masa empat belas hari dari
pembukaan cawangan itu.

(6) Jika apa-apa perubahan dibuat di tempat di mana daftar
disimpan atau di mana daftar ditamatkan, syarikat asing hendaklah
menyerah simpan notis tentang perubahan atau penamatan itu
dengan Pendaftar dalam masa empat belas hari dari perubahan
atau penamatan itu.

(7) Jika suatu syarikat asing atau perbadanan berhak di bawah
suatu undang-undang tempat pemerbadanan yang bersamaan dengan
seksyen 371 untuk memberikan notis kepada seseorang pemegang
syer yang menentang dalam syarikat asing itu, bahawa syarikat
asing itu berhasrat untuk memperoleh mana-mana syernya yang
didaftarkan pada daftar cawangan yang disimpan di Malaysia,
seksyen ini hendaklah terhenti terpakai bagi syarikat asing itu
sehingga—

_(a)_ syer itu diperoleh; atau

_(b)_ syarikat atau perbadanan itu terhenti daripada berhak

untuk memperoleh syer itu.

(8) Syarikat asing, tiap-tiap pegawai dan ejen yang melanggar
seksyen ini melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit dan dalam hal suatu
kesalahan yang berterusan, didenda selanjutnya tidak melebihi
lima ratus ringgit bagi setiap hari selama kesalahan itu berterusan
selepas sabitan.

**Pendaftaran syer dalam daftar cawangan**

**569. Tertakluk kepada Akta ini, atas suatu permohonan bagi**
maksud itu oleh seseorang anggota yang bermastautin di Malaysia,
syarikat asing hendaklah mendaftarkan dalam suatu daftar cawangan
syarikat asing, syer yang dipegang oleh anggota yang didaftarkan
dalam mana-mana daftar lain yang disimpan oleh syarikat itu.


-----

540 _Rang Undang-Undang_

**Pengeluaran syer daripada daftar cawangan**

**570. Tertakluk kepada Akta ini, atas permohonan bagi maksud itu**
oleh seseorang anggota yang memegang syer yang didaftarkan dalam
suatu daftar cawangan, syarikat asing hendaklah mengeluarkan butirbutir yang berhubungan dengan syer itu daripada daftar cawangan
dan mendaftarkan syer itu dalam mana-mana daftar lain di dalam
Malaysia sebagaimana yang dinyatakan dalam permohonan itu.

**Indeks anggota, pemeriksaan dan penutupan daftar cawangan**

**571. Seksyen 50, 51, 52, 53, 54 dan 55 hendaklah, dengan apa-apa**
penyesuaian sebagaimana yang perlu, terpakai masing-masingnya
bagi indeks orang yang memegang syer dalam daftar cawangan
dan bagi pemeriksaan dan penutupan daftar itu.

**Pemindahan syer dan pembetulan**

**572. Seksyen 105, 106, 107 dan 602 hendaklah terpakai dengan**
penyesuaian yang perlu mengenai pemindahan syer dan pembetulan
daftar cawangan sesuatu syarikat asing.

**Daftar cawangan hendaklah menjadi keterangan** **_prima facie_**

**573. Suatu daftar cawangan hendaklah menjadi keterangan prima**
_facie tentang—_

_(a)_ apa-apa perkara yang diarahkan atau dibenarkan oleh

Subpenggal ini supaya dimasukkan ke dalam daftar
cawangan itu; dan

_(b)_ hakmilik anggota kepada syer dan pendaftaran syer dalam

daftar cawangan itu.

**Akaun hendaklah disimpan oleh syarikat asing**

**574. (1) Tiap-tiap syarikat asing, pengarah dan pengurus hendaklah**
menyebabkan—

_(a)_ supaya disimpan rekod perakaunan dan rekod lain

di Malaysia yang akan menghuraikan dengan secukupnya
transaksi dan kedudukan kewangan syarikat asing itu
yang berbangkit daripada operasinya di Malaysia; dan


-----

_Syarikat_ 541

_(b)_ supaya rekod di bawah perenggan (a) disimpan mengikut

apa-apa cara bagi membolehkan rekod itu diaudit dengan
mudah dan sepatutnya.

(2) Rekod yang disebut dalam subseksyen (1) hendaklah diaudit
oleh seseorang yang diluluskan di bawah seksyen 263.

(3) Tiap-tiap syarikat asing, pengarah dan pengurus syarikat
asing itu hendaklah menyebabkan supaya dibuat kemasukan yang
sewajarnya dalam rekod perakaunan dan rekod lain dalam masa
enam puluh hari dari penyempurnaan transaksi yang dimaksudkan
oleh kemasukan itu.

(4) Subseksyen 245(3), (4), (7) dan (8) hendaklah terpakai bagi
syarikat asing seolah-olah bagi sebutan mengenai suatu “syarikat”
digantikan dengan sebutan mengenai suatu “syarikat asing”.

**Penyata kewangan**

**575.** (1) Tertakluk kepada seksyen ini, suatu syarikat

asing hendaklah, dalam masa dua bulan dari mesyuarat agung
tahunannya, menyerah simpan dengan Pendaftar suatu salinan
penyata kewangannya yang disediakan sehingga akhir tahun
kewangan terakhirnya dalam apa-apa bentuk dan mengandungi
apa-apa butir dan disertakan dengan salinan apa-apa dokumen
sebagaimana yang syarikat itu dikehendaki untuk mengepilkan,
melampirkan, atau menghantar dengan penyata kewangannya
oleh undang-undang yang pada masa ini terpakai bagi syarikat
itu di tempat ia diperbadankan atau di tempat asalnya, bersama
dengan akuan berkanun dalam bentuk yang ditetapkan yang
menentusahkan bahawa salinan itu ialah salinan sebenar dokumen
yang dikehendaki sedemikian.

(2) Pendaftar boleh, jika dia berpendapat bahawa penyata
kewangan dan dokumen lain yang disebut dalam subseksyen (1)
tidak menzahirkan dengan secukupnya kedudukan kewangan
syarikat, menghendaki syarikat itu supaya menyerah simpan suatu
penyata kewangan dalam apa-apa tempoh, dalam apa-apa bentuk
dan mengandungi apa-apa butir dan mengepilkan kepadanya apa-apa
dokumen sebagaimana yang dikehendaki oleh Pendaftar melalui
notis secara bertulis kepada syarikat yang menghendakai itu,
tetapi subseksyen ini tidak membenarkan Pendaftar menghendaki
supaya suatu penyata kewangan mengandungi apa-apa butir atau


-----

542 _Rang Undang-Undang_

supaya syarikat mengepilkan, melampirkan atau menghantar
apa-apa dokumen yang tidak dikehendaki supaya diberikan jika
syarikat itu ialah suatu syarikat awam yang diperbadankan di
bawah Akta ini.

(3) Syarikat asing hendaklah mematuhi kehendak yang dinyatakan
dalam notis.

(4) Jika suatu syarikat asing tidak dikehendaki oleh undangundang tempat syarikat asing itu diperbadankan atau tempat asalnya
untuk mengadakan mesyuarat agung tahunan dan menyediakan suatu
penyata kewangan, syarikat asing itu hendaklah menyediakan dan
menyerah simpan dengan Pendaftar suatu penyata kewangan bagi
apa-apa tempoh, dalam apa-apa bentuk dan mengandungi apa-apa
butir dan supaya dikepilkan apa-apa dokumen sebagaimana yang
sepatutnya dikehendaki supaya disediakan atau diperoleh oleh
pengarah syarikat asing itu jika syarikat asing itu merupakan
suatu syarikat awam yang diperbadankan di bawah Akta ini.

(5) Sebagai tambahan kepada penyata kewangan dan dokumen
lain yang dikehendaki supaya diserah simpan dengan Pendaftar
oleh subseksyen (1) hingga (4), suatu syarikat asing hendaklah
menyerah simpan dengan Pendaftar—

_(a) suatu penyata kewangan teraudit dengan sewajarnya dan_

dokumen lain yang dikehendaki supaya dilampirkan
bersama penyata kewangan itu; dan

_(b) suatu penyata teraudit dengan sewajarnya yang menunjukkan_

aset syarikat asing itu yang digunakan dalam dan liabiliti
yang berbangkit daripada operasinya di Malaysia pada
tarikh penyata kewangannya disediakan,

yang setakat yang dapat dilaksanakan, mematuhi piawaian perakaunan
diluluskan yang terpakai dan yang memberikan pendapat yang
benar dan patut tentang operasi syarikat asing itu di Malaysia
bagi tahun kewangan syarikat itu sebelumnya yang terakhir.

(6) Tertakluk kepada subseksyen (5), syarikat asing adalah
berhak untuk membuat apa-apa pengumpukan perbelanjaan yang
dilakukan berkaitan dengan operasi atau pentadbiran yang menyentuh
kedua-dua Malaysia dan tempat lain dan untuk menambah apaapa nota dan penerangan yang pada pendapatnya adalah perlu
atau wajar untuk memberikan pandangan yang benar dan patut
tentang keuntungan atau kerugian operasinya di Malaysia.


-----

_Syarikat_ 543

(7) Pendaftar boleh mengetepikan pematuhan subseksyen (5)
berhubung dengan mana-mana syarikat asing jika Pendaftar berpuas
hati bahawa—

_(a)_ tidak praktikal untuk mematuhi subseksyen ini dengan

mengambil kira sifat operasi syarikat itu di Malaysia;

_(b)_ tiada nilai sebenar dengan mengambil kira amaun yang

terlibat;

_(c)_ ia melibatkan perbelanjaan yang amat tidak sepadan

dengan nilainya; atau

_(d)_ ia mengelirukan atau memudaratkan perniagaan syarikat

atau mana-mana syarikat yang disifatkan berkaitan dengan
syarikat itu menurut kuasa seksyen 7.

(8) Penyata kewangan hendaklah disifatkan telah diaudit dengan
sewajarnya bagi maksud subseksyen (5) jika penyata kewangan—

_(a)_ disertakan dengan suatu laporan oleh seorang juruaudit

syarikat diluluskan mengikut seksyen 266; dan

_(b)_ disertakan dengan suatu akuan berkanun oleh ejen atau, jika

ejen tidak bertanggungjawab secara khusus bagi pengurusan
kewangan syarikat, oleh orang yang bertanggungjawab
sedemikian yang menyatakan pendapatnya mengenai
ketepatan atau selainnya tentang penyata itu dan akaun
untung rugi.

**Penyata tahunan**

**576. (1) Suatu syarikat asing hendaklah menyerah simpan**
dengan Pendaftar, sekali dalam tiap-tiap tahun kalendar, suatu
penyata tahunan dalam bentuk dan mengikut cara sebagaimana
yang ditentukan oleh Pendaftar.

(2) Penyata tahunan itu hendaklah mengandungi butir-butir
yang berikut:

_(a)_ alamat pejabat berdaftarnya;

_(b)_ alamat tempat perniagaannya termasuk cawangan, jika

ada;

_(c)_ alamat tempat daftar anggotanya disimpan, jika tidak

disimpan di pejabat berdaftar;


-----

544 _Rang Undang-Undang_

_(d)_ alamat tempat rekod kewangannya disimpan, jika tidak

disimpan di pejabat berdaftar;

_(e)_ dalam hal suatu syarikat dengan modal syer, ringkasan

struktur pemegangan syernya, termasuk debentur;

_(f)_ jumlah amaun keterhutangannya di Malaysia;

_(g)_ butir-butir tentang pengarah, pegawai, juruaudit dan ejen

di Malaysia;

_(h)_ senarai pemegang syer atau anggotanya; dan

_(i)_ apa-apa maklumat lain yang dikehendaki oleh Pendaftar

dari semasa ke semasa.

(3) Penyata itu hendaklah diserah simpan tidak lewat daripada
tiga puluh hari dari ulang tahun tarikh pendaftarannya atau dalam
apa-apa tempoh selanjutnya sebagaimana yang dibenarkan oleh
Pendaftar dalam hal keadaan khas.

**Penyampaian notis**

**577. Apa-apa dokumen yang dikehendaki supaya disampaikan**
kepada suatu syarikat asing hendaklah disampaikan dengan
secukupnya—

_(a)_ jika dokumen itu dialamatkan kepada syarikat asing itu

dan ditinggalkan di atau dihantar melalui pos ke pejabat
berdaftarnya di Malaysia;

_(b)_ jika dokumen itu dialamatkan kepada ejen syarikat itu

dan ditinggalkan di atau dihantar melalui pos ke alamat
berdaftarnya; atau

_(c)_ dalam hal suatu syarikat asing yang terhenti mengekalkan

tempat perniagaan di Malaysia, jika dokumen itu
dialamatkan kepada syarikat asing itu dan ditinggalkan
di atau dihantar melalui pos ke pejabat berdaftarnya
di tempat syarikat asing itu diperbadankan atau di tempat
asalnya.

**Pemberhentian perniagaan di Malaysia**

**578. (1) Jika suatu syarikat asing terhenti mempunyai suatu tempat**
perniagaan atau menjalankan perniagaan di Malaysia, syarikat
asing itu hendaklah, dalam masa tujuh hari dari pemberhentian,


-----

_Syarikat_ 545

menyerah simpan dengan Pendaftar notis mengenai fakta itu, dan
dari hari notis itu diserah simpan, obligasinya untuk menyerah
simpan apa-apa dokumen, selain dokumen yang sepatutnya diserah
simpan sebelum hari itu, hendaklah terhenti.

(2) Pendaftar hendaklah mengeluarkan nama syarikat asing
daripada daftar setelah habis tempoh dua belas bulan selepas
penyerahsimpanan notis.

(3) Jika suatu syarikat asing berada dalam penyelesaian atau
dibubarkan di tempat syarikat asing itu diperbadankan atau di
tempat asalnya—

_(a)_ mana-mana orang yang, sebaik sebelum permulaan prosiding

penyelesaian, menjadi ejen hendaklah, dalam masa tiga
puluh dari permulaan penyelesaian atau pembubaran
atau dalam apa-apa masa selanjutnya sebagaimana yang
dibenarkan oleh Pendaftar dalam hal keadaan khas,
menyerah simpan atau menyebabkan supaya diserah
simpan dengan Pendaftar notis mengenai perkara itu dan,
apabila seorang penyelesai dilantik, notis pelantikannya;
dan

_(b)_ penyelesai itu hendaklah mempunyai kuasa dan fungsi

seorang penyelesai sehingga seorang penyelesai bagi
Malaysia dilantik dengan sewajarnya oleh Mahkamah.

(4) Seorang penyelesai suatu syarikat asing yang dilantik bagi
Malaysia oleh Mahkamah atau seseorang yang menjalankan kuasa
dan fungsi seorang penyelesai—

_(a)_ hendaklah, sebelum apa-apa pembahagian aset syarikat

asing itu dibuat, melalui iklan dalam surat khabar yang
diedarkan secara meluas di setiap negara di mana syarikat
asing itu menjalankan perniagaan sebelum penyelesaian
jika tiada penyelesai dilantik bagi tempat itu, mempelawa
semua pemiutang untuk membuat tuntutan mereka terhadap
syarikat asing itu dalam masa yang munasabah sebelum
pembahagian itu;

_(b)_ tidak boleh membayar mana-mana pemiutang sehingga

mengetepikan mana-mana pemiutang lain bagi syarikat
asing itu tanpa memperoleh suatu perintah Mahkamah
kecuali sebagaimana yang diperuntukkan selainnya dalam
subseksyen (7); dan


-----

546 _Rang Undang-Undang_

_(c)_ hendaklah, melainkan jika diarahkan selainnya oleh

Mahkamah—

(i) hanya mendapatkan dan merealisasikan aset syarikat

asing itu di Malaysia; dan

(ii) tertakluk kepada subseksyen (7), membayar

amaun bersih yang didapatkan dan direalisasikan
sedemikian kepada penyelesai syarikat asing itu
bagi tempat di mana syarikat asing itu ditubuhkan
atau diperbadankan selepas membayar apa-apa
hutang dan menyelesaikan apa-apa liabiliti yang
dilakukan di Malaysia oleh syarikat asing itu.

(5) Jika suatu syarikat asing telah digulung, setakat yang
berkenaan dengan asetnya di Malaysia dan tiada penyelesai bagi
tempat syarikat asing itu diperbadankan atau tempat asalnya,
penyelesai boleh memohon kepada Mahkamah bagi arahan tentang
pelupusan amaun bersih yang didapatkan di bawah subseksyen
(3).

(6) Setelah menerima suatu notis daripada pegawai pematuhan
bahawa syarikat asing telah dibubarkan, Pendaftar hendaklah
mengeluarkan nama syarikat itu daripada daftar.

(7) Jika Pendaftar mempunyai sebab yang munasabah untuk
mempercayai bahawa sesuatu syarikat asing terhenti menjalankan
perniagaan atau mempunyai tempat perniagaan di Malaysia,
peruntukan Akta ini yang berhubungan dengan pemotongan nama
syarikat tidak berfungsi itu daripada daftar hendaklah, dengan
apa-apa ubah suaian yang perlu, diluaskan dan terpakai dengan
sewajarnya.

(8) Seksyen 527 hendaklah terpakai bagi suatu syarikat asing
yang digulung atau dibubarkan di bawah seksyen ini seolah-olah
bagi sebutan mengenai “syarikat” digantikan dengan sebutan
mengenai “syarikat asing”.

**Kuasa syarikat asing untuk memegang harta tak alih**

**579. Tertakluk kepada dan mengikut mana-mana undang-undang**
bertulis, suatu syarikat asing yang didaftarkan di bawah Subpenggal
ini hendaklah mempunyai kuasa untuk memegang apa-apa harta
tak alih di Malaysia.


-----

_Syarikat_ 547

Penggal 2

_Penguatkuasaan dan Keizinan_

Subpenggal 1

_Penguatkuasaan Akta_

**Mengenai hak saksi untuk diwakili di sisi undang-undang**

**580. Mana-mana orang yang dipanggil bagi pemeriksaan di bawah**
seksyen 502 atau 503 boleh atas perbelanjaannya sendiri melantik
seorang peguam bela dan peguam cara yang bebas menujukan
apa-apa soalan kepadanya sebagaimana yang difikirkan saksama
oleh Mahkamah, Hakim Mahkamah Sesyen atau Majistret, bagi
maksud membolehkannya memberikan penerangan atau menjelaskan
apa-apa jawapan yang diberikan olehnya.

**Kuasa untuk memberikan relief**

**581. (1) Dalam mana-mana prosiding bagi kecuaian, keingkaran,**
pelanggaran kewajipan atau pecah amanah terhadap mana-mana
orang yang kepadanya seksyen ini terpakai, jika didapati oleh
Mahkamah yang di hadapannya prosiding itu dijalankan bahawa
seseorang adalah bersalah atau mungkin bersalah, tetapi bahawa
orang itu telah bertindak secara jujur dan munasabah dan
bahawa, dengan mengambil kira segala hal keadaan kes, dia patut
dikecualikan secara saksama daripada kecuaian, keingkaran atau
pelanggaran itu, Mahkamah boleh melepaskan orang itu sama
ada dengan sepenuhnya atau sebahagiannya daripada liabilitinya
mengikut apa-apa terma sebagaimana yang difikirkan patut oleh
Mahkamah.

(2) Jika mana-mana orang yang kepadanya seksyen ini terpakai
mempunyai sebab untuk menjangka bahawa apa-apa tuntutan akan
dibuat atau mungkin dibuat terhadapnya berkenaan dengan apa-apa
kecuaian, keingkaran, pelanggaran kewajipan atau pecah amanah,
dia boleh memohon kepada Mahkamah bagi relief, dan Mahkamah
hendaklah mempunyai kuasa yang sama untuk melepaskannya
sebagaimana yang sepatutnya dipunyai oleh Mahkamah di bawah
seksyen ini jika Mahkamah itu merupakan suatu Mahkamah
yang di hadapannya prosiding dijalankan terhadap orang itu bagi
kecuaian, keingkaran, pelanggaran kewajipan atau pecah amanah.


-----

548 _Rang Undang-Undang_

(3) Seksyen ini terpakai bagi—

_(a)_ pegawai suatu perbadanan;

_(b)_ seseorang yang diambil bekerja oleh sesuatu perbadanan

sebagai juruaudit, sama ada dia merupakan pegawai atau
bukan pegawai perbadanan itu;

_(c)_ seorang pakar mengikut pengertian Akta ini;

_(d)_ penyelesai atau seseorang yang dilantik oleh Mahkamah,

penerima, penerima dan pengurus atau pengurus kehakiman
yang menjalankan apa-apa kewajipan di bawah Akta ini
berhubung dengan sesuatu perbadanan; dan

_(e)_ seorang penama yang dilantik di bawah perkiraan sukarela

untuk menjalankan apa-apa kewajipan di bawah Akta ini
berhubung dengan sesuatu perbadanan.

**Ketidakteraturan dalam prosiding**

**582. (1) Tiada prosiding di bawah Akta ini boleh menjadi tidak**
sah disebabkan apa-apa kecacatan, ketidakteraturan atau kekurangan
dalam notis atau masa melainkan jika Mahkamah berpendapat
bahawa ketidakadilan substantial telah atau boleh disebabkan
yang tidak boleh diremedi oleh apa-apa perintah Mahkamah.

(2) Mahkamah boleh, jika difikirkannya patut, membuat suatu
perintah yang mengisytiharkan bahawa prosiding itu adalah sah
walau apa pun apa-apa kecacatan, ketidakteraturan atau kekurangan
itu.

(3) Tanpa menjejaskan keluasan subseksyen (1) dan (2) atau
mana-mana peruntukan lain Akta ini, jika apa-apa peninggalan,
kecacatan, kesilapan atau ketidakteraturan, termasuk ketiadaan
kuorum pada mana-mana mesyuarat syarikat atau pengarah berlaku
dalam pengurusan atau pentadbiran suatu syarikat yang—

_(a)_ apa-apa pelanggaran Akta ini berlaku;

_(b)_ terdapat keingkaran dalam menuruti perlembagaan syarikat;

atau

_(c)_ apa-apa prosiding dalam atau berkaitan dengan mana
mana mesyuarat syarikat atau pengarah atau apa-apa
perhimpunan yang berupa sebagai mesyuarat telah


-----

_Syarikat_ 549

menjadi tidak efektif termasuk kegagalan untuk membuat
atau menyerah simpan apa-apa akuan ketidaksolvenan
di bawah seksyen 443,

Mahkamah—

(i) boleh, sama ada atas kehendaknya sendiri atau atas

permohonan mana-mana orang yang berkepentingan,
membuat apa-apa perintah sebagaimana yang difikirkan
patut oleh Mahkamah untuk—

(A) membetulkan atau menyebabkan dibetulkan atau

menidakkkan atau mengubah suai atau menyebabkan
diubah suai kesan perundangan daripada manamana peninggalan, kecacatan, kesilapan atau
ketidakteraturan itu; atau

(B) mengesahkan apa-apa perbuatan, perkara atau

benda yang menjadi atau dikatakan menjadi
tidak sah disebabkan atau akibat daripada manamana peninggalan, kecacatan, kesilapan atau
ketidakteraturan itu;

(ii) hendaklah, sebelum membuat apa-apa perintah itu,

memuaskan hatinya bahawa perintah itu tidak menyebabkan
ketidakadilan kepada syarikat atau mana-mana anggota
atau pemiutang;

(iii) jika mana-mana perintah itu dibuat, boleh memberikan

apa-apa arahan sampingan atau berbangkit sebagaimana
yang difikirkan patut oleh Mahkamah; dan

(iv) boleh menentukan notis atau saman yang hendak diberikan

kepada orang lain tentang niat untuk membuat apa-apa
permohonan atau tentang niat untuk membuat apa-apa
perintah, dan sama ada dan bagaimana notis atau saman
itu hendak diberikan atau disampaikan dan sama ada
notis atau saman itu perlu diiklankan dalam mana-mana
surat khabar.

(4) Mahkamah, sama ada syarikat dalam proses penggulungan
atau tidak, boleh melanjutkan atau mengurangkan apa-apa masa
bagi melakukan apa-apa perbuatan atau menjalankan apa-apa
prosiding yang dibenarkan atau dibataskan oleh Akta ini mengikut
apa-apa terma, jika ada, sebagaimana yang dikehendaki bagi
keadilan kes dan apa-apa pelanjutan boleh diarahkan walaupun
permohonan bagi pelanjutan itu tidak dibuat sehingga selepas
tempoh asal yang dibenarkan atau dihadkan.


-----

550 _Rang Undang-Undang_

**Pelupusan syer bagi pemegang syer yang di mana dia berada**
**tidak diketahui**

**583. (1) Jika melalui penjalanan usaha yang munasabah suatu**
syarikat tidak dapat mengetahui di mana seseorang pemegang
syer berada selama tempoh tidak kurang daripada sepuluh tahun,
syarikat itu boleh menyebabkan suatu iklan disiarkan dalam suatu
surat khabar yang diedarkan di tempat yang ditunjukkan dalam
daftar anggota sebagai alamat pemegang syer yang menyatakan
bahawa syarikat itu selepas habis tempoh tiga puluh hari dari tarikh
iklan itu berhasrat untuk memindahkan syer itu kepada Menteri
yang dipertanggungkan dengan tanggungjawab bagi kewangan.

(2) Syarikat boleh memindahkan syer yang dipegang oleh
pemegang syer dalam syarikat kepada Menteri yang dipertanggungkan
dengan tanggungjawab bagi kewangan dan bagi maksud itu boleh
melaksanakan untuk dan bagi pihak pemunya suatu pemindahan syer
itu kepada Menteri yang dipertanggungkan dengan tanggungjawab
bagi kewangan jika selepas habis tempoh tiga puluh hari dari
tarikh iklan di mana pemegang syer berada masih tidak diketahui.

(3) Menteri yang dipertanggungkan dengan tanggungjawab bagi
kewangan hendaklah menjual atau melupuskan mana-mana syer yang
diterima mengikut apa-apa cara dan pada bila-bila masa sebagaimana
yang difikirkan patut oleh Menteri dan hendaklah berurusan
dengan hasil daripada penjualan atau pelupusan itu seolah-olah
syer itu merupakan wang yang dibayar kepadanya di bawah
undang-undang yang berhubungan dengan wang tidak dituntut.

(4) Menteri yang dipertanggungkan dengan tanggungjawab
bagi kewangan boleh memindahkan apa-apa syer yang diterima
kepada pemunya syer jika terdapat tuntutan terhadap syer yang
dipegang oleh Menteri, yang belum dijual atau dilupuskan.

**Memberikan maklumat dan butir-butir tentang pemegangan syer**

**584. (1) Pendaftar boleh pada bila-bila masa melalui notis secara**
bertulis menghendaki mana-mana syarikat, orang atau individu
supaya memberikan semua maklumat dan butir-butir yang perlu
tentang apa-apa syer yang diperoleh atau dipegang secara langsung
atau tidak langsung sama ada bagi manfaatnya sendiri atau bagi
mana-mana syarikat, orang atau individu lain dan menghendaki
maklumat dan butir-butir itu ditentusahkan melalui akuan berkanun.


-----

_Syarikat_ 551

(2) Mana-mana syarikat, orang atau individu yang disampaikan
apa-apa notis di bawah subseksyen (1) hendaklah memberi Pendaftar
semua maklumat dan butir-butir yang perlu tentang apa-apa syer
yang diperoleh atau dipegang dan ditentusahkan dengan sewajarnya
melalui akuan berkanun dalam masa tujuh hari dari penerimaan
notis itu.

(3) Syarikat dan tiap-tiap pegawai yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi satu juta ringgit dan dalam hal suatu kesalahan
yang berterusan, didenda selanjutnya sebanyak sepuluh ribu
ringgit bagi setiap hari selama kesalahan itu berterusan selepas
sabitan.

(4) Mana-mana orang atau individu yang melanggar seksyen
ini melakukan suatu kesalahan dan boleh, apabila disabitkan,
dipenjarakan selama tempoh tidak melebihi sepuluh tahun atau
didenda tidak melebihi tiga juta ringgit atau kedua-duanya dan
dalam hal suatu kesalahan yang berterusan, didenda selanjutnya
sebanyak sepuluh ribu ringgit bagi setiap hari selama kesalahan
itu berterusan selepas sabitan.

**Mahkamah boleh memaksa pematuhan**

**585. Jika seseorang pegawai atau bekas pegawai suatu syarikat**
atau mana-mana orang lain tidak melakukan atau meninggalkan
daripada melakukan apa-apa perbuatan, perkara atau benda yang
oleh atau di bawah Akta ini pegawai atau orang itu dikehendaki
atau diarahkan atau telah dikehendaki atau diarahkan untuk
melakukan termasuk untuk membenarkan pemeriksaan apaapa daftar, buku minit atau dokumen atau untuk memberikan
salinan apa-apa daftar, buku minit atau dokumen, Mahkamah
atas permohonan Pendaftar atau mana-mana anggota syarikat itu
atau Pegawai Penerima atau penyelesai boleh melalui perintah
menghendaki pegawai atau bekas pegawai atau orang itu supaya
melakukan perbuatan, perkara atau benda itu dengan segera atau
dalam apa-apa tempoh sebagaimana yang dibenarkan oleh perintah
itu, dan bagi maksud mematuhi mana-mana perintah itu, bekas
pegawai itu hendaklah disifatkan mempunyai kedudukan, kuasa
dan kewajipan yang sama sebagaimana yang dipunyainya pada
masa perbuatan, perkara atau benda itu dilakukan.


-----

552 _Rang Undang-Undang_

**Terjemahan surat cara**

**586. (1) Jika di bawah Akta ini suatu perbadanan dikehendaki**
supaya menyerah simpan dengan Pendaftar apa-apa surat cara,
perakuan, kontrak atau dokumen atau salinan surat cara, perakuan,
kontrak atau dokumen yang diperakui yang tidak ditulis dalam
bahasa kebangsaan atau dalam bahasa Inggeris, perbadanan itu
hendaklah pada masa yang sama menyerah simpan dengan Pendaftar
terjemahan surat cara, perakuan, kontrak atau dokumen itu yang
diperakui sama ada dalam bahasa kebangsaan atau dalam bahasa
Inggeris.

(2) Jika di bawah Akta ini sesuatu perbadanan dikehendaki
supaya menjadikan tersedia bagi pemeriksaan awam apa-apa surat
cara, perakuan, kontrak atau dokumen yang tidak ditulis dalam
bahasa kebangsaan atau dalam bahasa Inggeris, perbadanan itu
hendaklah menyimpan di pejabat berdaftarnya di Malaysia terjemahan
surat cara, perakuan, kontrak atau dokumen itu yang diperakui
sama ada dalam bahasa kebangsaan atau dalam bahasa Inggeris.

(3) Jika apa-apa penyata kewangan, buku minit atau rekod lain
sesuatu perbadanan dikehendaki oleh Akta ini supaya disimpan,
tidak disimpan dalam bahasa kebangsaan atau dalam bahasa
Inggeris, pengarah perbadanan itu hendaklah menyebabkan suatu
terjemahan sebenar penyata kewangan, buku minit atau rekod lain
itu dibuat dari semasa ke semasa pada jarak waktu yang tidak
lebih daripada tujuh hari dan hendaklah menyebabkan terjemahan
itu disimpan bersama-sama dengan penyata kewangan, buku minit
dan rekod lain yang asal selama yang penyata kewangan, buku
minit dan rekod lain yang asal itu dikehendaki supaya disimpan
oleh Akta ini.

(4) Walau apa pun subseksyen (1), (2) dan (3), Pendaftar boleh
menghendaki mana-mana syarikat supaya memfailkan apa-apa surat
cara, perakuan, kontrak atau dokumen termasuk apa-apa penyata
kewangan, buku minit atau rekod lain sesuatu perbadanan atau
salinan yang diperakui dalam bahasa kebangsaan.

**Perlindungan kepada pegawai tertentu yang membuat penzahiran**

**587. (1) Jika pegawai sesuatu syarikat dalam penjalanan pelaksanaan**
kewajipannya mempunyai kepercayaan yang munasabah tentang
apa-apa perkara yang boleh atau akan menyebabkan pelanggaran


-----

_Syarikat_ 553

atau ketidakpatuhan mana-mana kehendak atau peruntukan Akta
ini atau peraturan-peraturannya, atau mempunyai sebab untuk
mempercayai bahawa suatu kesalahan serius yang melibatkan fraud
atau kecurangan, sebagaimana yang ditakrifkan dalam perenggan
266(11)(b) telah, sedang atau berkemungkinan dilakukan terhadap
syarikat itu atau Akta ini oleh pegawai lain syarikat itu, dia boleh
melaporkan perkara itu secara bertulis kepada Pendaftar.

(2) Syarikat itu tidak boleh memecat, menurunkan pangkat,
mendiskriminasi, atau mencampuri urusan pekerjaan atau punca
pendapatan yang sah pegawai syarikat itu disebabkan laporan
yang dikemukakan di bawah subseksyen (1).

(3) Tiada pegawai suatu syarikat boleh dibawa guaman
terhadapnya dalam mana-mana mahkamah atau tertakluk kepada
mana-mana proses tribunal, termasuklah tindakan tatatertib bagi
apa-apa laporan yang dikemukakan oleh pegawai itu di bawah
subseksyen (1) dengan suci hati dan atas niat untuk melaksanakan
kewajipannya sebagai pegawai syarikat itu.

**Peruntukan penalti am**

**588. (1) Seseorang melakukan suatu kesalahan di bawah Akta**
ini jika dia—

_(a)_ melakukan sesuatu yang dia dilarang daripada melakukan

oleh atau di bawah Akta ini;

_(b)_ tidak melakukan sesuatu yang dia dikehendaki atau

diarahkan supaya dilakukan oleh atau di bawah Akta
ini; atau

_(c)_ selainnya melanggar atau tidak mematuhi mana-mana

peruntukan Akta ini.

(2) Seseorang yang melakukan suatu kesalahan di bawah Akta
ini boleh, apabila disabitkan, dikenakan penalti atau hukuman
tidak melebihi penalti atau hukuman yang disebut dengan nyata
sebagai penalti atau hukuman bagi kesalahan itu, atau jika sesuatu
penalti atau hukuman tidak disebut—

_(a)_ dalam hal seseorang itu merupakan seorang individu,

didenda tidak melebihi lima puluh ribu ringgit atau
dipenjarakan selama tempoh tidak melebihi tiga tahun
atau kedua-duanya;


-----

554 _Rang Undang-Undang_

_(b)_ dalam hal seseorang itu adalah selain seorang individu,

didenda tidak melebihi lima puluh ribu ringgit.

(3) Bagi maksud seksyen ini, “individu” ertinya orang sebenar.

**Bagaimana dan bila prosiding dijalankan**

**589. (1) Pendaftar atau mana-mana orang tidak boleh menjalankan**
apa-apa prosiding bagi apa-apa kesalahan di bawah Akta ini
kecuali dengan keizinan bertulis Pendakwa Raya.

(2) Pendaftar atau mana-mana pegawai yang diberi kuasa oleh
Pendakwa Raya secara bertulis hendaklah mempunyai hak untuk hadir
dan didengari di hadapan Mahkamah Majistret atau Mahkamah Sesyen
dalam apa-apa prosiding bagi sesuatu kesalahan di bawah Akta ini.

(3) Prosiding bagi apa-apa kesalahan di bawah Akta ini selain
kesalahan yang boleh dihukum dengan pemenjaraan selama tempoh
yang tidak melebihi lima tahun boleh didakwa di Mahkamah
Majistret dan dalam hal suatu kesalahan yang boleh dihukum
dengan pemenjaraan selama tempoh lima tahun atau lebih hendaklah
didakwa di Mahkamah Sesyen.

**Penyiasatan hal ehwal syarikat atas arahan Menteri**

**590. (1) Menteri boleh, sama ada atas kehendaknya sendiri atau**
atas permohonan—

_(a)_ dalam hal suatu syarikat yang mempunyai modal syer—

(i) tidak kurang daripada dua ratus anggota atau

anggota yang memegang sekurang-kurangnya
sepuluh peratus daripada syer pengeluaran; atau

(ii) pemegang debentur yang memegang tidak kurang

daripada dua puluh peratus daripada nilai debentur
pengeluaran; atau

_(b)_ dalam hal suatu syarikat yang tidak mempunyai modal

syer, tidak kurang daripada dua puluh peratus daripada
jumlah anggota,

mengisytiharkan hal ehwal syarikat atau syarikat asing disiasat
di bawah seksyen ini.


-----

_Syarikat_ 555

(2) Menteri boleh membuat pengisytiharan atas kehendaknya
sendiri di bawah subseksyen (1) jika dia berpuas hati bahawa—

_(a)_ suatu keterangan _prima facie telah dibuktikan bahawa_

bagi perlindungan orang awam, pemegang kepentingan
sesuatu skim di bawah Akta Skim Kepentingan 2015,
anggota atau pemiutang sesuatu syarikat atau syarikat
asing, suatu penyiasatan hendaklah dijalankan di bawah
seksyen ini;

_(b)_ adalah demi kepentingan awam supaya pengataan tentang

fraud, misfeasans atau salah laku lain oleh orang yang
mempunyai atau telah mempunyai perkaitan dalam
penubuhan atau pengurusan suatu syarikat atau suatu
syarikat asing disiasat di bawah seksyen ini;

_(c)_ bagi apa-apa sebab lain adalah demi kepentingan awam

bahawa hal ehwal syarikat atau syarikat asing disiasat
di bawah seksyen ini; atau

_(d)_ dalam hal suatu syarikat asing, pihak berkuasa yang

berkenaan dari negara lain meminta supaya suatu
pengisytiharan dibuat di bawah seksyen ini.

(3) Suatu permohonan di bawah seksyen ini hendaklah disokong
oleh keterangan sebagaimana yang dikehendaki oleh Menteri dan
sebab daripada pemohon dalam menghendaki penyiasatan.

(4) Sebelum mengisytiharkan bahawa suatu penyiasatan hendaklah
dijalankan di bawah seksyen ini, Menteri boleh menghendaki
supaya pemohon memberikan jaminan kepada apa-apa amaun
sebagaimana yang difikirkannya patut bagi kos penyiasatan.

(5) Pada atau selepas permulaan sesuatu penyiasatan di bawah
seksyen ini sehingga habis tempoh tiga bulan selepas laporan
akhir dikemukakan kepada Menteri tentang dapatan penyiasatan
itu, tiada prosiding atau tindakan boleh dimulakan atau diteruskan
di mana-mana Mahkamah tanpa persetujuan Menteri—

_(a)_ oleh syarikat berkenaan dengan atau berkenaan dengan

apa-apa kontrak, bil pertukaran atau nota janji hutang;
atau

_(b)_ oleh pemegang atau mana-mana orang lain berkenaan

dengan mana-mana bil pertukaran atau nota janji
hutang yang dibuat, dikeluarkan atau diterima oleh atau
dikeluarkan, dipindahkan, dirundingkan atau diendorskan


-----

556 _Rang Undang-Undang_

oleh atau kepada syarikat melainkan jika pada masa
perundingan, pemindahan, pengeluaran, pengendorsan atau
penghantarserahan itu, pemegang atau orang lain itu—

(i) memberikan balasan wang yang mencukupi; dan

(ii) pada bila-bila masa dalam masa tiga tahun sebelum

ini, bukan merupakan anggota, pegawai, ejen atau
pekerja syarikat atau isteri atau suami kepada
anggota, pegawai, ejen atau pekerja syarikat.

(6) Bagi maksud seksyen ini—

“hal ehwal syarikat” termasuklah—

_(a)_ penganjuran, penubuhan, keanggotaan, pengawalan,

perdagangan, urus niaga, perniagaan dan harta syarikat;

_(b)_ pemilikan syer dalam, debentur atau kepentingan penyertaan

yang dikeluarkan oleh syarikat;

_(c)_ penentuan orang yang berminat atau telah berminat dari segi

kewangan dalam kejayaan atau kegagalan atau kejayaan
atau kegagalan nyata syarikat atau yang mampu atau
telah mampu untuk mengawal atau untuk mempengaruhi
dasar syarikat dengan ketara; dan

_(d)_ hal keadaan yang di bawahnya seseorang memperoleh

atau melupuskan atau menjadi berhak untuk memperoleh
atau melupuskan syer dalam, debentur atau kepentingan
penyertaan yang dikeluarkan oleh syarikat;

“pegawai atau ejen”, berhubung dengan suatu perbadanan,
termasuklah—

_(a)_ pengarah, jurubank, peguam bela atau juruaudit perbadanan;

_(b)_ seseorang yang pada bila-bila masa—

(i) merupakan seseorang yang disebut dalam

perenggan _(a); atau_

(ii) telah selainnya diambil bekerja atau dilantik oleh

perbadanan;

_(c)_ seseorang yang—

(i) mempunyai dalam milikannya apa-apa harta

perbadanan;


-----

_Syarikat_ 557

(ii) berhutang dengan perbadanan; atau

(iii) berupaya untuk memberikan maklumat mengenai

penganjuran, penubuhan, perdagangan, urus niaga,
hal ehwal atau harta perbadanan; dan

_(d)_ jika terdapat alasan yang munasabah untuk mengesyaki

atau mempercayai bahawa seseorang merupakan orang
yang disebut dalam perenggan _(c), orang itu._

(7) Mana-mana orang yang mempunyai niat untuk mengagalkan
maksud seksyen ini, atau untuk melengahkan atau menghalang
penjalanan sesuatu penyiasatan di bawah seksyen ini—

_(a)_ membinasakan atau mengubah mana-mana buku, dokumen

atau rekod atau yang berhubungan dengan sesuatu syarikat
atau syarikat asing yang diisytihar di bawah seksyen ini;
atau

_(b)_ menghantar atau cuba untuk menghantar atau berkomplot

dengan mana-mana orang lain untuk menghantar ke luar
Malaysia mana-mana buku, dokumen atau rekod itu
atau apa-apa jenis harta yang dipunyai oleh, atau dalam
pelupusan atau di bawah kawalan syarikat atau syarikat
asing,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau didenda
tidak melebihi satu juta ringgit atau kedua-duanya.

Subpenggal 2

_Kesalahan Am_

**Pernyataan yang palsu dan mengelirukan**

**591. (1) Tiap-tiap perbadanan yang mengiklankan, mengedarkan**
atau menyiarkan apa-apa penyata, laporan, perakuan, penyata
kewangan atau dokumen lain yang dikehendaki oleh atau bagi
maksud Akta ini membuat atau membenarkan supaya dibuat suatu
pernyataan yang palsu atau mengelirukan dalam apa-apa butir
material dengan mengetahuinya sebagai palsu atau mengelirukan
atau dengan sengaja meninggalkan atau membenarkan peninggalan
itu atau penerimaan apa-apa perkara atau benda yang menjadikan
dokumen itu mengelirukan dalam hal material dan tiap-tiap pegawai


-----

558 _Rang Undang-Undang_

perbadanan yang diketahuinya membenarkan, mengarahkan atau
bersetuju dengan pengiklanan, pengedaran atau penyiaran itu
melakukan suatu kesalahan, dan boleh, apabila disabitkan—

_(a)_ dalam hal suatu perbadanan, didenda tidak melebihi tiga

juta ringgit; dan

_(b)_ dalam hal pegawai perbadanan, dipenjarakan selama

tempoh tidak melebihi sepuluh tahun atau didenda tidak
melebihi tiga juta ringgit atau kedua-duanya.

(2) Tiap-tiap orang yang dalam apa-apa penyata, laporan,
perakuan, penyata kewangan atau dokumen lain yang dikehendaki
oleh atau bagi maksud Akta ini—

_(a)_ membuat atau membenarkan supaya dibuat suatu pernyataan

yang palsu atau mengelirukan dalam apa-apa butir material
dengan mengetahuinya sebagai palsu; atau

_(b)_ mengelirukan atau dengan sengaja meninggalkan atau

membenarkan peninggalan itu atau penerimaan apaapa perkara atau benda yang menjadikan dokumen itu
mengelirukan dalam hal material,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi sepuluh tahun atau
didenda tidak melebihi tiga juta ringgit atau kedua-duanya.

(3) Jika seseorang pada suatu mesyuarat mengundi dengan
menyokong supaya pernyataan yang disebut dalam seksyen ini
dibuat dengan diketahuinya sebagai palsu, orang itu hendaklah
disifatkan telah membenarkan pernyataan itu dibuat.

**Laporan palsu**

**592. (1) Pegawai suatu perbadanan yang, dengan niat untuk**
menipu, membuat atau memberikan atau dengan diketahuinya dan
dengan sengaja membenarkan atau mengizinkan supaya dibuat
atau diberikan, apa-apa pernyataan atau laporan yang palsu atau
mengelirukan kepada—

_(a)_ pengarah, juruaudit, anggota, pemegang debentur atau

pemegang amanah bagi pemegang debentur perbadanan
itu;


-----

_Syarikat_ 559

_(b)_ dalam hal suatu perbadanan yang merupakan suatu

subsidiari, juruaudit syarikat pemegang;

_(c)_ bursa saham sama ada di dalam atau di luar Malaysia

atau pegawai bursa saham itu; atau

_(d)_ Suruhanjaya Sekuriti,

yang berhubungan dengan hal ehwal perbadanan itu melakukan
suatu kesalahan dan boleh, apabila disabitkan, dipenjarakan selama
tempoh tidak melebihi sepuluh tahun atau didenda tidak melebihi
tiga juta ringgit atau kedua-duanya.

(2) Dalam subseksyen (1), “pegawai”, sebagai tambahan kepada
takrif di bawah seksyen 2, termasuklah seseorang yang pada masa
kesalahan itu dilakukan merupakan seorang pegawai perbadanan.

**Laporan atau pernyataan yang palsu kepada Pendaftar**

**593. Seseorang yang membuat atau memberikan, atau yang**
diketahuinya membenarkan atau mengizinkan dibuat atau diberikan,
apa-apa pernyataan, maklumat atau laporan yang palsu atau
mengelirukan kepada Pendaftar yang berhubungan dengan—

_(a)_ hal ehwal suatu perbadanan;

_(b)_ apa-apa perkara atau benda yang dikehendaki oleh Pendaftar

bagi pelaksanaan Akta ini; atau

_(c)_ penguatkuasaan Akta ini,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi sepuluh tahun atau
didenda tidak melebihi tiga juta ringgit atau kedua-duanya.

**Mendorong orang untuk melaburkan wang secara fraud**

**594. (1) Mana-mana orang yang, melalui apa-apa pernyataan,**
janji atau ramalan yang diketahuinya sebagai mengelirukan, palsu
atau memperdayakan atau melalui apa-apa penyembunyian fakta
material secara curang atau dengan membuat apa-apa pernyataan,


-----

560 _Rang Undang-Undang_

janji atau ramalan secara melulu yang mengelirukan, palsu atau
memperdayakan, mendorong atau cuba untuk mendorong seorang
yang lain membuat atau menawarkan untuk membuat—

_(a)_ apa-apa perjanjian bagi atau yang bertujuan memperoleh,

melupuskan, melanggan atau menaja jamin sekuriti boleh
pasar atau meminjam atau mendeposit wang kepada atau
dengan mana-mana perbadanan; atau

_(b)_ apa-apa perjanjian yang maksudnya atau maksud yang

diada-adakannya adalah untuk menjamin keuntungan
kepada mana-mana pihak daripada hasil sekuriti boleh
pasar atau melalui rujukan kepada naik turunnya nilai
sekuriti boleh pasar,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi sepuluh tahun atau
didenda tidak melebihi tiga juta ringgit atau kedua-duanya.

(2) Tiap-tiap pegawai atau ejen mana-mana perbadanan dengan
apa-apa cara yang menipu atau janji palsu dan dengan niat untuk
memfraud, menyebabkan atau mengusahakan supaya apa-apa wang
dibayar atau apa-apa catel atau sekuriti boleh pasar dihantar serah
kepada perbadanan itu atau kepadanya atau mana-mana orang lain
bagi penggunaan manfaat atau untuk perbadanan itu melakukan
suatu kesalahan dan boleh, apabila disabitkan, dipenjarakan selama
tempoh tidak melebihi sepuluh tahun atau didenda tidak melebihi
tiga juta ringgit atau kedua-duanya.

(3) Pendapat mana-mana juruaudit atau akauntan yang
berkelayakan dengan sepatutnya tentang kedudukan kewangan
mana-mana syarikat pada bila-bila masa atau sepanjang apa-apa
tempoh yang berkenaan dengannya juruaudit atau akauntan itu
membuat suatu audit atau pemeriksaan tentang hal ehwal syarikat
itu mengikut amalan audit yang diiktiraf hendaklah diterima semasa
prosiding sebagai keterangan, sama ada bagi pendakwaan atau
bagi pembelaan tentang kedudukan kewangan syarikat itu pada
masa itu atau sepanjang tempoh itu walaupun pendapat itu adalah
berdasarkan sepenuhnya atau sebahagiannya kepada kemasukan
dalam buku, dokumen atau baucar atau kepada pernyataan bertulis
atau lisan oleh orang lain.


-----

_Syarikat_ 561

**Fraud oleh pegawai**

**595. (1) Tiap-tiap pegawai sesuatu syarikat yang—**

_(a)_ secara menipu atau fraud atau curang atau secara apa
apa fraud lain, mendorong mana-mana orang untuk
memberikan kredit kepada syarikat itu;

_(b)_ dengan niat untuk memfraud pemiutang syarikat, membuat

atau menyebabkan dibuat apa-apa pemberian atau
pemindahan atau cagaran atas, atau menyebabkan atau
membiarkan dikenakan apa-apa pelaksanaan terhadap,
harta syarikat itu; atau

_(c)_ dengan niat untuk memfraud pemiutang syarikat itu,

menyembunyikan atau mengalihkan mana-mana bahagian
harta syarikat itu sejak atau dalam masa dua bulan
sebelum tarikh apa-apa penghakiman atau perintah yang
tidak dijelaskan bagi pembayaran wang yang diperoleh
terhadap syarikat itu,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi sepuluh tahun atau
didenda tidak melebihi tiga juta ringgit atau kedua-duanya.

(2) Dalam subseksyen (1), “pegawai” sebagai tambahan kepada
takrif di bawah seksyen 2 termasuklah seseorang yang pada masa
kesalahan itu dilakukan merupakan pegawai perbadanan.

**Sekatan ke atas penawaran syer, debentur, dsb., bagi langganan**
**atau pembelian**

**596. (1) Seseorang tidak boleh, sama ada melalui pelantikan**
atau selainnya, pergi dari tempat ke tempat—

_(a)_ menawarkan syer bagi langganan atau pembelian kepada

orang awam atau mana-mana orang awam; atau

_(b)_ mendapatkan atau menerima tawaran untuk melanggan

atau untuk membeli syer daripada orang awam atau
daripada mana-mana orang awam.

(2) Subseksyen (1) tidak terpakai—

_(a)_ bagi tawaran untuk langganan atau pembelian atau

pelawaan untuk melanggan atau membeli atau syor yang
kepadanya Akta Pasaran Modal dan Perkhidmatan 2007
terpakai; dan


-----

562 _Rang Undang-Undang_

_(b)_ dalam hal syer mana-mana perbadanan jika—

(i) notis tentang niat untuk memohon pengecualian

daripada subseksyen (1) mengikut bentuk dan
cara yang ditentukan oleh Pendaftar diiklankan
dalam satu surat khabar yang diedarkan secara
meluas di Malaysia dalam bahasa kebangsaan dan
satu surat khabar yang diedarkan secara meluas
di Malaysia dalam bahasa Inggeris; dan

(ii) pengecualian daripada pemakaian subseksyen (1)

diperoleh daripada Menteri atas syor Pendaftar.

(3) Bagi maksud subseksyen (1), seseorang tidak boleh
berhubung dengan suatu perbadanan dianggap sebagai bukan orang
awam hanya disebabkan orang itu menjadi pemegang syer dalam
perbadanan itu atau pembeli barang-barang daripada perbadanan
itu.

(4) Seseorang tidak boleh membuat apa-apa pelawaan
atau penawaran secara lisan kepada orang awam atau kepada
mana-mana orang awam untuk melanggan atau untuk membeli
syer.

(5) Seseorang tidak boleh membuat penawaran untuk membeli
apa-apa syer kepada orang awam atau kepada mana-mana orang
awam yang bukan merupakan orang yang urusan biasanya adalah
untuk membeli atau menjual syer, sama ada sebagai prinsipal atau
ejen.

(6) Subseksyen (5) tidak terpakai—

_(a)_ jika syer yang berkaitan dengan tawaran itu merupakan

syer daripada kelas yang disebut harga, atau yang
berkenaan dengannya kebenaran untuk berurus niaga telah
diberikan oleh bursa saham dan tawaran itu menyatakan
dan menetapkan bursa saham itu;

_(b)_ jika syer yang berkaitan dengan tawaran itu merupakan

syer yang suatu perbadanan menguntukkan atau bersetuju
untuk menguntukkan dengan tujuan supaya syer ditawarkan
bagi penjualan kepada orang awam dan tawaran itu
disertakan dengan suatu dokumen yang mematuhi Akta
ini dan mana-mana undang-undang bertulis lain yang
berhubungan dengan prospektus;


-----

_Syarikat_ 563

_(c)_ bagi apa-apa permohonan syer dalam atau debentur suatu

perbadanan atau bagi apa-apa pelawaan untuk mendeposit
wang dengan atau meminjamkan wang kepada suatu
perbadanan yang dikeluarkan, diedarkan, diagihkan atau
dibuat tertakluk kepada dan mengikut Subpenggal 9
Penggal 1 Bahagian III atau mengikut peruntukan Penggal
3 Bahagian VI Akta Pasaran Modal dan Perkhidmatan
2007;

_(d)_ jika tawaran itu berkaitan dengan suatu kepentingan

yang kepadanya Akta Skim Kepentingan 2015 terpakai
dan disertakan dengan suatu pernyataan secara bertulis
sebagaimana yang dikehendaki oleh Akta itu;

_(e)_ bagi deposit atau pinjaman kepada suatu perbadanan yang

disebut dalam seksyen 158; atau

_(f)_ bagi apa-apa nasihat tentang harga yang padanya suatu

syarikat pengurusan bersedia untuk membeli atau
menjual apa-apa kepentingan yang kepadanya Akta Skim
Kepentingan 2015 terpakai, yang diberikan atau dihantar
oleh syarikat pengurusan itu kepada mana-mana orang
yang kepadanya syarikat pengurusan itu memberikan
atau menghantar suatu pernyataan secara bertulis yang
berhubungan dengan kepentingan itu yang mematuhi
Akta Skim Kepentingan 2015 dalam tempoh enam bulan
sebaik sebelum nasihat itu diberikan atau dihantar.

(7) Tiap-tiap orang yang bertindak, atau menghasut, menyebabkan
atau memujuk supaya mana-mana orang bertindak, yang berlanggaran
dengan seksyen ini melakukan suatu kesalahan dan boleh, apabila
disabitkan, dipenjarakan selama tempoh tidak melebihi lima tahun
atau didenda tidak melebihi tiga juta ringgit atau kedua-duanya.

(8) Jika seseorang yang disabitkan bagi suatu kesalahan di bawah
seksyen ini merupakan suatu perbadanan, tiap-tiap pegawai yang
terlibat dalam pengurusan perbadanan itu melakukan kesalahan
yang serupa melainkan jika pegawai itu membuktikan bahawa
perbuatan yang menjadi kesalahan itu berlaku tanpa pengetahuannya
atau persetujuannya.

(9) Jika mana-mana orang disabitkan kerana membuat suatu
tawaran yang berlanggaran dengan seksyen ini, Mahkamah
yang di hadapannya orang itu disabitkan boleh memerintahkan
bahawa apa-apa kontrak yang dibuat hasil daripada tawaran


-----

564 _Rang Undang-Undang_

itu hendaklah terbatal dan boleh memberikan apa-apa arahan
berbangkit sebagaimana yang difikirkan patut oleh Mahkamah
bagi pembayaran semula apa-apa wang atau pemindahan semula
apa-apa syer.

(10) Dalam seksyen ini, “syer” ertinya syer sesuatu perbadanan
sama ada perbadanan sedia ada atau yang akan ditubuhkan dan
termasuklah debentur dan unit dan tanpa menyentuh keluasan
ungkapan “debentur”, semua dokumen, termasuk yang disebut
“bon”, yang memberi atau berupa untuk memberi pemegang
apa-apa tuntutan terhadap sesuatu perbadanan, sama ada tuntutan
itu adalah pada masa sekarang atau pada masa hadapan atau
adalah tetap atau di luar jangka atau yang ditentukan atau hanya
wajar bagi ganti rugi dan termasuklah juga apa-apa kepentingan
sebagaimana yang disebut dalam Akta Skim Kepentingan 2015.

(11) Dalam seksyen ini, sebutan mengenai suatu tawaran atau
penawaran syer bagi langganan atau bagi pembelian hendaklah
ditakrifkan sebagai termasuklah suatu tawaran syer secara barter
atau pertukaran dan sebutan mengenai suatu tawaran syer hendaklah
tertakluk kepada subseksyen (12), ditakrifkan sebagai termasuk
suatu tawaran melalui penyiaran, televisyen atau sinematograf.

(12) Jika sesuatu tawaran dibuat melalui penyiaran, televisyen
atau sinematograf, prospektus yang dengannya tawaran itu hendaklah
disertakan di bawah seksyen ini hendaklah disifatkan disertakan
dengan tawaran itu jika—

_(a)_ prospektus itu disediakan oleh orang yang bagi pihaknya

tawaran itu dibuat;

_(b)_ orang awam diberitahu pada masa yang sama dan melalui

cara yang sama sebagaimana yang melaluinya tawaran
itu dibuat bahawa suatu salinan prospektus itu akan
dibekalkan atas permintaan yang dibuat di alamat yang
ditetapkan;

_(c)_ jika permintaan bagi salinan prospektus dibuat

di alamat itu dalam masa tiga puluh hari dari tawaran
dibuat, orang yang membuat permintaan itu dibekalkan
suatu salinan dalam masa tujuh hari dari permintaan itu
dibuat; dan

_(d)_ tawaran itu tidak mengandungi maklumat atau perkara

yang melebihi maklumat atau perkara yang disebut dalam
perenggan 163(1)(a).


-----

_Syarikat_ 565

**Sekatan ke atas penggunaan perkataan “Limited”, “Berhad”**
**dan “Sendirian”**

**597. (1) Mana-mana orang yang menjalankan perniagaan di**
bawah apa-apa nama atau gelaran yang “Berhad” atau “Bhd.” atau
“Limited” atau “Ltd.” merupakan perkataan atau singkatan yang
terakhir, orang itu, melainkan jika diperbadankan dengan liabiliti
terhad dengan sewajarnya, melakukan suatu kesalahan dan boleh,
apabila disabitkan, dipenjarakan selama tempoh tidak melebihi
sepuluh tahun atau didenda tidak melebihi tiga juta ringgit atau
kedua-duanya.

(2) Suatu syarikat tidak boleh menggunakan perkataan “Sendirian”
atau “Sdn.” sebagai sebahagian daripada namanya jika syarikat
itu tidak memenuhi kehendak yang dikehendaki oleh Akta ini
supaya dipenuhi oleh syarikat persendirian.

(3) Syarikat dan tiap-tiap pegawai syarikat yang melanggar
seksyen ini melakukan suatu kesalahan dan boleh, apabila disabitkan,
dipenjarakan selama tempoh tidak melebihi sepuluh tahun atau
didenda tidak melebihi tiga juta ringgit atau kedua-duanya.

(4) Tertakluk kepada Penggal 9 Bahagian II dan bagi maksud

seksyen ini, “menjalankan perniagaan” termasuklah penggunaan
apa-apa nama atau gelaran yang “Berhad” atau “Bhd.” atau
“Limited” atau “Ltd.” atau perkataan “Sendirian” atau “Sdn.”
merupakan sebahagian daripada nama atau gelaran dalam apa-apa
dokumen, buku atau penyiaran.

**Pendakwaan pegawai syarikat yang melanggar undang-undang**

**598. (1) Seksyen ini terpakai jika suatu moratorium diperoleh bagi**
suatu syarikat atau kelulusan bagi perkiraan sukarela berhubung
dengan suatu syarikat telah berkuat kuasa.

(2) Jika didapati oleh penama atau penyelia bahawa manamana pegawai syarikat dahulu atau sekarang bersalah atas
apa-apa kesalahan berkaitan dengan moratorium atau perkiraan
sukarela, mengikut mana-mana yang berkenaan, yang baginya dia
bertanggungan secara jenayah, penama atau penyelia itu hendaklah
dalam masa empat belas hari—

_(a)_ melaporkan perkara itu kepada Pendaftar; dan


-----

566 _Rang Undang-Undang_

_(b)_ memberi Pendaftar apa-apa maklumat dan memberi

Pendaftar akses kepada dan kemudahan untuk memeriksa
dan mengambil salinan dokumen, yang merupakan
maklumat atau dokumen dalam milikan atau di bawah
kawalan penama atau penyelia itu dan yang berhubungan
dengan perkara yang dipersoalkan itu, sebagaimana yang
dikehendaki oleh Pendaftar.

(3) Jika suatu laporan dibuat kepada Pendaftar di bawah
subseksyen (2), Pendaftar boleh menghendaki supaya suatu
penyiasatan dijalankan bagi maksud menyiasat perkara yang
dilaporkan kepada Pendaftar dan apa-apa perkara lain yang
berhubungan dengan hal ehwal syarikat.

(4) Jika Pendaftar atau mana-mana orang memulakan prosiding
jenayah berikutan apa-apa laporan di bawah subseksyen (2), penama
atau penyelia, dan tiap-tiap pegawai dan ejen syarikat dahulu dan
sekarang hendaklah memberi Pendaftar segala bantuan berkaitan
dengan pendakwaan yang semunasabahnya dapat diberikan oleh
pegawai dan ejen syarikat dahulu dan sekarang itu.

(5) Mana-mana orang yang melanggar subseksyen (2) melakukan
suatu kesalahan dan boleh, apabila disabitkan, dipenjarakan selama
tempoh tidak melebihi satu tahun atau didenda tidak melebihi
lima ratus ribu ringgit atau kedua-duanya.

(6) Bagi maksud seksyen ini, “ejen” termasuklah mana-mana
jurubank atau peguam cara syarikat dan mana-mana orang yang
diambil bekerja oleh syarikat sebagai juruaudit, sama ada orang
itu pegawai atau bukan pegawai syarikat.

Penggal 3

_Peruntukan Am_

**Nilai keterangan bagi salinan yang diperakui oleh Pendaftar**

**599. (1) Sesuatu salinan atau cabutan daripada apa-apa dokumen**
yang difailkan atau diserah simpan di pejabat Pendaftar yang
diperakui sebagai salinan atau cabutan sebenar yang ditandatangani
dan dimeterai oleh Pendaftar hendaklah boleh diterima sebagai
keterangan dalam mana-mana prosiding sebagai mempunyai
kesahan yang sama dengan dokumen asal.


-----

_Syarikat_ 567

(2) Sebutan dalam subseksyen (1) mengenai sesuatu dokumen
termasuklah, jika penghasilan semula atau transparensi dokumen
itu dimasukkan dalam daftar yang disimpan oleh Pendaftar, sebutan
mengenai penghasilan semula atau transparensi itu.

**Keterangan tentang kehendak statutori**

**600. Dalam mana-mana prosiding undang-undang—**

_(a)_ sesuatu perakuan yang ditandatangani dan dimeterai oleh

Pendaftar bahawa, pada suatu tarikh atau sepanjang
suatu tempoh yang dinyatakan dalam perakuan itu, tiada
syarikat didaftarkan di bawah Akta ini atau undangundang bertulis terdahulu yang bersamaan dengan nama
yang dinyatakan dalam perakuan itu hendaklah diterima
sebagai keterangan _prima facie bahawa pada tarikh itu_
atau sepanjang tempoh itu, mengikut mana-mana yang
berkenaan, tiada syarikat didaftarkan dengan nama itu di
bawah Akta ini atau mana-mana undang-undang bertulis
terdahulu yang bersamaan; dan

_(b)_ sesuatu perakuan yang ditandatangani dan dimeterai oleh

Pendaftar bahawa kehendak Akta ini yang dinyatakan
dalam perakuan itu—

(i) telah atau tidak dipatuhi pada suatu tarikh atau

dalam suatu tempoh yang dinyatakan dalam
perakuan itu; atau

(ii) telah dipatuhi pada suatu tarikh yang dinyatakan

dalam perakuan itu tetapi tidak sebelum
tarikh itu,

hendaklah diterima sebagai keterangan prima facie tentang perkara
yang dinyatakan dalam perakuan itu.

**Daftar dan pemeriksaan Daftar**

**601. (1) Tertakluk kepada Akta ini, Pendaftar hendaklah menyimpan**
daftar sebagaimana yang difikirkan perlu oleh Pendaftar mengikut
apa-apa bentuk yang difikirkan patut oleh Pendaftar.


-----

568 _Rang Undang-Undang_

(2) Mana-mana orang boleh, selepas pembayaran fi yang
ditetapkan—

_(a)_ memeriksa apa-apa dokumen yang difailkan atau diserah

simpan dengan Pendaftar yang bukan merupakan dokumen
yang telah musnah atau selainnya dilupuskan di bawah
seksyen 603;

_(b)_ menghendaki suatu pemberitahuan pemerbadanan mana
mana syarikat atau apa-apa perakuan lain yang dikeluarkan
di bawah Akta ini; atau

_(c)_ menghendaki suatu salinan atau cabutan daripada mana
mana dokumen yang berhak untuk diperiksa olehnya
di bawah perenggan _(a) atau apa-apa pemberitahuan_
atau perakuan yang disebut dalam perenggan _(b) yang_
hendaklah diberikan dan diperakui oleh Pendaftar.

(3) Jika penghasilan semula atau transparensi sesuatu dokumen,
pemberitahuan atau perakuan dikemukakan untuk pemeriksaan,
seseorang tidak berhak untuk menghendaki pengemukaan dokumen
atau perakuan yang asal di bawah perenggan 2(a).

(4) Sebutan dalam perenggan 2(c) mengenai sesuatu dokumen
atau perakuan termasuklah, jika penghasilan semula atau tranparensi
dokumen atau perakuan itu telah dimasukkan dalam daftar yang
disimpan oleh Pendaftar, sebutan mengenai penghasilan semula
atau transparensi itu dan jika penghasilan semula atau transparensi
itu telah dimasukkan, seseorang tidak berhak di bawah perenggan
itu kepada salinan atau cabutan daripada dokumen atau perakuan
itu yang asal.

**Pembetulan daftar**

**602. (1) Seseorang boleh memohon kepada Pendaftar untuk**
membetulkan sesuatu daftar jika kemasukan dalam daftar itu—

_(a)_ mengandungi perkara yang bertentangan dengan undang
undang;

_(b)_ mengandungi perkara yang, dalam butir material, adalah

palsu atau mengelirukan dari segi bentuk atau konteks
perkara itu dimasukkan;


-----

_Syarikat_ 569

_(c)_ disebabkan sesuatu peninggalan atau salah perihalan, tidak

dilengkapkan dengan sewajarnya; atau

_(d)_ tidak betul atau salah.

(2) Setelah menerima permohonan di bawah subseksyen (1),
supaya Pendaftar dapat memutuskan sama ada untuk meluluskan
atau menolak permohonan itu, Pendaftar boleh—

_(a)_ menghendaki pemohon supaya mengemukakan apa-apa

dokumen atau memberi Pendaftar apa-apa maklumat
sebagaimana yang difikirkan perlu oleh Pendaftar supaya
Pendaftar dapat membetulkan kemasukan itu; atau

_(b)_ menghendaki pemohon supaya memberitahu tentang

permohonan itu kepada mana-mana orang lain sebagaimana
yang dinyatakan oleh Pendaftar, yang merupakan orang
yang didapati oleh Pendaftar sebagai yang terlibat atau
mempunyai kepentingan dalam perniagaan.

(3) Walau apa pun subseksyen (1), Pendaftar boleh menolak
apa-apa permohonan jika kesalahan, kesilapan atau peninggalan
itu tidak berbangkit dalam penjalanan biasa semasa menunaikan
kewajipan Pendaftar.

(4) Mana-mana orang yang terkilan dengan keputusan Pendaftar
di bawah subsksyen ini boleh merayu kepada Mahkamah.

(5) Apa-apa perintah yang dibuat oleh Mahkamah hendaklah
diserah simpan dengan Pendaftar dan jika Mahkamah membuat
perintah pembetulan, Pendaftar hendaklah membetulkan daftar
dengan sewajarnya setelah menerima perintah itu.

(6) Pendaftar boleh, tanpa sesuatu permohonan dibuat di bawah
subseksyen (1), membetulkan daftar jika, pada pendapatnya, suatu
kemasukan—

_(a)_ mengandungi perkara yang bertentangan dengan undang
undang;

_(b)_ mengandungi perkara yang, dalam butir material, adalah

palsu atau mengelirukan dari segi bentuk atau konteks
perkara itu dimasukkan;

_(c)_ disebabkan sesuatu peninggalan atau salah perihalan, tidak

dilengkapkan dengan sewajarnya; atau

_(d)_ tidak betul atau salah.


-----

570 _Rang Undang-Undang_

**Pelupusan rekod lama**

**603. Pendaftar boleh, jika pada pendapatnya tidak perlu atau**
tidak wajar lagi untuk menyimpan rekod lama, memusnahkan
atau memberikan kepada Arkib Negara—

_(a)_ dalam hal sesuatu perbadanan—

(i) apa-apa penyata pengumpukan syer bagi wang tunai

yang telah diserah simpan atau difailkan selama
tidak kurang daripada tujuh tahun;

(ii) apa-apa penyata tahunan atau penyata kewangan yang

telah diserah simpan atau difailkan selama tidak
kurang daripada tujuh tahun atau apa-apa dokumen
yang mewujudkan atau memberikan keterangan
mengenai sesuatu gadaian atau penyelesaian sesuatu
gadaian dengan sepenuhnya atau sebahagiannya
yang suatu memorandum penyelesaian gadaian
telah didaftarkan selama tidak kurang daripada
tujuh tahun; atau

(iii) apa-apa dokumen lain, selain perlembagaan atau apa
apa dokumen lain yang menyentuh perbadanan itu,
yang telah diserah simpan, difailkan atau didaftarkan
selama tidak kurang daripada tujuh tahun;

_(b)_ dalam hal sesuatu perbadanan yang telah dibubarkan atau

terhenti menjadi berdaftar selama tidak kurang daripada
tujuh tahun, apa-apa dokumen yang diserah simpan,
difailkan atau didaftarkan; atau

_(c)_ apa-apa dokumen yang telah dimasukkan dalam suatu daftar

yang disimpan oleh Pendaftar dalam apa-apa jua bentuk.

**Penyerahsimpanan dokumen secara elektronik**

**604. (1) Pendaftar boleh mengadakan suatu perkhidmatan**
penyerahsimpanan secara elektronik bagi dokumen yang dikehendaki
oleh Akta ini supaya diserah simpan dengan Pendaftar.

(2) Sesuatu dokumen yang diserah simpan secara elektronik
di bawah seksyen ini hendaklah disifatkan telah memenuhi
kehendak bagi penyerahsimpanan jika dokumen itu disampaikan
atau dihantar kepada Pendaftar mengikut apa-apa cara sebagaimana
yang ditentukan oleh Pendaftar.


-----

_Syarikat_ 571

(3) Sesuatu dokumen yang dikehendaki supaya dicap,
ditandatangani atau dimeterai hendaklah, jika dokumen itu diserah
simpan secara elektronik, diperakui sebagai salinan sebenar atau
disahkan mengikut apa-apa cara sebagaimana yang ditentukan
oleh Pendaftar.

(4) Jika sesuatu dokumen yang dikehendaki supaya ditandatangani
dan dimeterai di bawah Akta ini difailkan secara elektronik,
keperluan untuk pemeteraian tandatangan tidak terpakai.

(5) Jika sesuatu dokumen diserah simpan secara elektronik
dengan Pendaftar, Pendaftar tidak bertanggungan bagi apa-apa
kehilangan atau kerosakan yang dialami oleh mana-mana orang
disebabkan oleh apa-apa kesalahan atau peninggalan daripada apaapa jua jenis atau walau bagaimanapun berbangkit yang terdapat
dalam mana-mana dokumen yang diperoleh oleh mana-mana orang
di bawah perkhidmatan yang disebut dalam subseksyen (1), jika
kesalahan atau peninggalan itu berlaku atau berbangkit akibat
daripada apa-apa kecacatan atau kerosakan dalam perkhidmatan
itu atau dalam kelengkapan yang digunakan bagi menyediakan
perkhidmatan itu atau tanpa pengetahuan Pendaftar.

**Mengeluarkan dokumen secara elektronik**

**605. Pendaftar boleh, secara elektronik, mengeluarkan sesuatu**
dokumen yang dikeluarkan oleh Pendaftar di bawah Akta ini.

**Maklumat secara elektronik, dsb. yang diperakui oleh Pendaftar**
**boleh diterima sebagai keterangan**

**606. Apa-apa maklumat, dokumen, salinan atau cabutan daripada**
apa-apa dokumen yang diserah simpan secara elektronik dengan
Pendaftar yang dikeluarkan oleh Pendaftar yang diperakui dengan
tandatangan dan meterai Pendaftar sebagai cabutan sebenar
daripada mana-mana dokumen yang diserah simpan dengan
atau dikemukakan kepada Pendaftar di bawah seksyen 604
atau dikeluarkan oleh Pendaftar di bawah seksyen 605 hendaklah
diterima sebagai keterangan _prima facie tentang perkara_
yang dinyatakan dalam maklumat, dokumen salinan atau cabutan
itu.


-----

572 _Rang Undang-Undang_

**Penguatkuasaan kewajipan untuk menyediakan penyata**

**607. (1) Jika sesuatu perbadanan atau seseorang, yang melakukan**
keingkaran dalam mematuhi—

_(a)_ mana-mana peruntukan Akta ini atau mana-mana undang
undang lain yang menghendaki supaya diserah simpan
atau difailkan apa-apa penyata, akaun atau dokumen lain
dengan Pendaftar atau Pegawai Penerima mengikut apaapa cara atau supaya diberikan notis kepada Pendaftar
atau Pegawai Penerima itu tentang apa-apa perkara; atau

_(b)_ apa-apa permintaan Pendaftar atau Pegawai Penerima

untuk meminda atau melengkapkan dan mengemukakan
semula apa-apa dokumen atau untuk mengemukakan
dokumen yang baru,

gagal untuk membetulkan keingkaran itu dalam masa empat
belas hari dari penyampaian kepada perbadanan atau orang itu
suatu notis yang menghendaki supaya pembetulan keingkaran itu
dibuat, Mahkamah atau mana-mana Mahkamah Sesyen boleh, atas
permohonan mana-mana anggota atau pemiutang perbadanan itu
atau oleh Pendaftar atau Pegawai Penerima itu, membuat suatu
perintah yang mengarahkan perbadanan itu dan mana-mana pegawai
perbadanan atau orang itu untuk membetulkan keingkaran itu
dalam apa-apa masa yang dinyatakan dalam perintah itu.

(2) Perintah itu boleh memperuntukkan bahawa segala kos dan
yang bersampingan dengan permohonan itu hendaklah ditanggung
oleh perbadanan atau oleh mana-mana pegawai perbadanan atau
orang yang bertanggungjawab bagi keingkaran itu.

(3) Tiada apa-apa jua dalam seksyen ini boleh membataskan
penguatkuasaan mana-mana undang-undang bertulis yang mengenakan
penalti ke atas sesuatu perbadanan atau pegawainya atau orang
itu berkenaan dengan apa-apa keingkaran.

**Menyerah simpan semula dokumen yang hilang atau yang**
**musnah**

**608. (1) Jika Pendaftar mempunyai sebab yang munasabah untuk**
mempercayai bahawa sesuatu dokumen berhubung dengan sesuatu
perbadanan yang pada asalnya diserah simpan di bawah Akta ini


-----

_Syarikat_ 573

telah hilang atau musnah, Pendaftar boleh melalui notis secara
bertulis mengarahkan perbadanan itu supaya menyerah simpan
semula suatu salinan dokumen itu mengikut cara dan dalam bentuk
sebagaimana yang ditentukan oleh Pendaftar.

(2) Perbadanan atau mana-mana pegawai perbadanan hendaklah
mematuhi arahan Pendaftar dalam masa empat belas hari dari
penyampaian notis di bawah subseksyen (1) atau apa-apa tempoh
yang lebih panjang sebagaimana yang dibenarkan oleh Pendaftar.

(3) Selepas penyerahsimpanan di bawah subseksyen (1), salinan
dokumen hendaklah, bagi segala maksud, mempunyai kuat kuasa
dan kesan yang sama sebagaimana dokumen yang pada asalnya
diserah simpan.

(4) Tiada fi boleh kena dibayar apabila menyerah simpan
sesuatu dokumen di bawah seksyen ini.

(5) Perbadanan dan mana-mana pegawai perbadanan yang tidak
mematuhi arahan Pendaftar di bawah subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit dan dalam hal suatu kesalahan yang
berterusan, didenda selanjutnya tidak melebihi lima ratus ringgit
bagi setiap hari selama kesalahan itu berterusan selepas sabitan.

**Masa untuk menyerah simpan dokumen dan pelanjutan masa**

**609. (1) Jika sesuatu dokumen dikehendaki supaya diserah simpan**
di bawah Akta ini dan tempoh masa bagi dokumen itu diserah
simpan tidak ditetapkan, dokumen itu hendaklah diserah simpan
dalam masa tiga puluh hari, atau dalam hal sesuatu dokumen yang
dikehendaki supaya diserah simpan oleh syarikat asing, dalam
apa-apa tempoh selanjutnya sebagaimana yang dibenarkan oleh
Pendaftar dalam hal keadaan khas, selepas berlakunya peristiwa
yang dimaksudkan oleh dokumen itu.

(2) Pendaftar hendaklah mempunyai kuasa dan selepas pembayaran
fi yang ditetapkan, untuk melanjutkan apa-apa tempoh masa yang
berhubungan dengan penyerahsimpanan apa-apa dokumen yang
dikehendaki supaya diserah simpan di bawah Akta ini kepada
apa-apa tempoh selanjutnya sebagaimana yang difikirkan adil dan
suai manfaat oleh Pendaftar, dan Pendaftar boleh menghendaki
maklumat tambahan dan mengenakan apa-apa terma dan syarat
sebagaimana yang difikirkan patut oleh Pendaftar.


-----

574 _Rang Undang-Undang_

**Butir-butir dan cara maklumat dikehendaki supaya diserah**
**simpan di bawah Akta ini**

**610.** (1) Sebagai tambahan kepada kehendak di bawah Akta
ini, jika sesuatu dokumen dikehendaki supaya diserah simpan di
bawah Akta ini, Pendaftar hendaklah mempunyai kuasa untuk
menentukan butir-butir, bentuk dan cara maklumat itu.

(2) Dalam menentukan sama ada suatu dokumen diterima
untuk penyerahsimpanan di bawah Akta ini, Pendaftar boleh
menghendaki seseorang yang mengemukakan dokumen itu untuk—

_(a)_ mematuhi butir-butir, bentuk atau cara untuk penyerahsimpanan

itu; atau

_(b)_ mengemukakan dokumen atau maklumat lain sebagaimana

yang difikirkan perlu oleh Pendaftar.

**Masa bagi pematuhan kehendak di bawah Akta ini**

**611. (1) Jika apa-apa tindakan atau dokumen dikehendaki dalam**
mematuhi Akta ini dan tempoh bagi pematuhan tidak ditetapkan,
masa untuk mematuhi hendaklah dalam masa tiga puluh hari dari
tindakan atau dokumen itu dikehendaki supaya dipatuhi.

**Kaedah perhubungan antara syarikat dengan anggota**

**612. (1) Perhubungan antara sesuatu syarikat dengan anggotanya**
mengenai perkara yang berhubungan dengan mesyuarat dan
ketetapan, pemberian maklumat atau dokumen atau selainnya bagi
maksud mematuhi Akta ini, boleh—

_(a)_ dalam salinan cetak;

_(b)_ dalam bentuk elektronik; atau

_(c)_ melalui kaedah lain yang dipersetujui antara syarikat

dengan anggota.

(2) Perhubungan dalam bentuk salinan cetak bagi perkara yang
dinyatakan dalam subseksyen (1) adalah sah jika—

_(a)_ dialamatkan kepada syarikat di pejabat berdaftar; atau

_(b)_ dialamatkan kepada anggota di alamat terakhir yang

diketahui.


-----

_Syarikat_ 575

(3) Perhubungan dalam bentuk elektronik bagi perkara yang
dinyatakan dalam subseksyen (1) adalah sah jika—

_(a)_ dialamatkan kepada syarikat di alamat yang diberikan

bagi maksud itu; atau

_(b)_ dialamatkan kepada anggota di alamat terakhir yang

diketahui yang diberikan bagi maksud itu.

(4) Walau apa pun subseksyen (2) dan (3) dan tertakluk
kepada perlembagaan, syarikat boleh menggunakan apa-apa
kaedah perhubungan yang dinyatakan dalam subseksyen (1) dan
menentukan cara dan tatacara yang hendak diguna pakai.

**Kuasa untuk membuat peraturan-peraturan**

**613. (1) Menteri boleh membuat peraturan-peraturan bagi atau**
mengenai—

_(a)_ fi dan caj di bawah Akta ini, yang termasuklah pengecualian

bayaran apa-apa fi dan caj mengikut apa-apa terma
dan syarat sebagaimana yang difikirkan patut oleh
Menteri;

_(b)_ apa-apa perkara yang berhubungan dengan apa-apa

perakuan amalan yang dikeluarkan di bawah seksyen
241 termasuk tetapi tidak terhad kepada pembaharuan,
pembatalan dan penggantungan;

_(c)_ cara Pendaftar berurusan dengan harta yang terletak hak

padanya di bawah seksyen 557; dan

_(d)_ segala perkara dan benda yang dikehendaki atau dibenarkan

oleh Akta ini supaya ditetapkan atau diadakan, bagi
melaksanakan, atau menguatkuasakan dengan sepenuhnya,
peruntukan Akta ini.

(2) Mana-mana perundangan subsidiari yang dibuat di bawah
Akta ini boleh memperuntukkan apa-apa perbuatan atau peninggalan
yang berlanggaran dengan perundangan subsidiari itu dan boleh
memperuntukkan hukuman denda tidak melebihi lima ratus ribu
ringgit atau pemenjaraan selama tempoh tidak melebihi tiga tahun
atau kedua-duanya.


-----

576 _Rang Undang-Undang_

**Kuasa untuk mengenakan terma dan syarat**

**614.** Dalam menjalankan kuasanya untuk meluluskan apa-apa
permohonan atau apa-apa pengeluaran lesen di bawah Akta ini,
Menteri boleh mengenakan apa-apa terma dan syarat sebagaimana
yang difikirkannya patut.

**Pengecualian**

**615. (1) Menteri boleh, atas syor Suruhanjaya, melalui perintah**
mengecualikan mana-mana orang, perbadanan atau kelas perbadanan
daripada semua atau mana-mana peruntukan Akta ini.

(2) Dalam menjalankan kuasanya di bawah seksyen ini, Menteri
boleh—

_(a)_ membentuk suatu jawatankuasa untuk membantunya dalam

mencapai keputusan;

_(b)_ meminta maklumat atau dokumen atau pernyataan

persendirian daripada mana-mana orang, perbadanan
atau kelas perbadanan supaya dia berpuas hati dengan
syor; dan

_(c)_ mengenakan apa-apa terma dan syarat yang difikirkannya

patut.

**Kaedah-Kaedah**

**616. Jawatankuasa Kaedah-Kaedah yang ditubuhkan di bawah**
Akta Mahkamah Kehakiman 1964 [Akta 91] boleh, tertakluk
kepada dan mengikut peruntukan Akta itu yang berhubungan
dengan pembuatan kaedah-kaedah, membuat kaedah-kaedah—

_(a)_ mengenai prosiding dan amalan dan tatacara Mahkamah

di bawah Akta ini;

_(b)_ mengenai apa-apa perkara atau benda yang dikehendaki

atau dibenarkan oleh Akta ini supaya ditetapkan melalui
kaedah-kaedah;

_(c)_ tanpa membataskan keluasan peruntukan seksyen ini,

mengenai fi Mahkamah dan kos dan mengenai kaedahkaedah tentang mesyuarat yang diperintahkan oleh
Mahkamah; dan

_(d)_ secara amnya mengenai penggulungan syarikat.


-----

_Syarikat_ 577

**Kuasa untuk meminda Jadual**

**617.** Menteri boleh, melalui perintah yang disiarkan dalam

_Warta, mengubah, memotong, menambah kepada, menggantikan_
atau selainnya meminda Jadual kepada Akta ini.

Penggal 4

_Kecualian dan Peralihan_

**Peruntukan peralihan yang berhubungan dengan pemansuhan**
**nilai nominal**

**618.** (1) Jika sesuatu syer dikeluarkan sebelum permulaan kuat
kuasa seksyen 74—

_(a)_ amaun yang dibayar ke atas syer hendaklah menjadi

jumlah semua amaun yang dibayar kepada syarikat pada
bila-bila masa bagi syer, tetapi tidak termasuk apa-apa
premium; dan

_(b)_ amaun tidak berbayar ke atas syer hendaklah menjadi

perbezaan antara harga pengeluaran syer, tetapi tidak
termasuk apa-apa premium, dan amaun yang dibayar ke
atas syer.

(2) Selepas permulaan kuat kuasa seksyen 74, apa-apa amaun
dalam kredit akaun premium syer dan rizab tebus modal sesuatu
syarikat hendaklah menjadi sebahagian daripada modal syer
syarikat itu.

(3) Walau apa pun subseksyen (2), suatu syarikat boleh, dalam
masa dua puluh empat bulan selepas permulaan kuat kuasa seksyen
74, menggunakan amaun dalam kredit akaun premium syernya
untuk—

_(a)_ mengadakan premium yang kena dibayar atas penebusan

debentur atau syer keutamaan boleh tebus yang dikeluarkan
sebelum permulaan kuat kuasa seksyen 74;

_(b)_ menghapus kira—

(i) perbelanjaan permulaan bagi syarikat yang dilakukan

sebelum permulaan kuat kuasa seksyen 74; atau


-----

578 _Rang Undang-Undang_

(ii) perbelanjaan yang dilakukan, atau komisen atau

pembrokeran yang dibayar atau potongan yang
dibenarkan, sebelum atau selepas permulaan kuat
kuasa seksyen 74, bagi apa-apa duti, fi atau cukai
yang kena dibayar mengenai atau berkaitan dengan
apa-apa pengeluaran syer syarikat;

_(c)_ membayar, di bawah suatu perjanjian yang dibuat sebelum

permulaan kuat kuasa seksyen 74, syer yang tidak
dikeluarkan sebelum tarikh itu dan yang dikeluarkan
selepas tarikh itu kepada anggota syarikat sebagai syer
bonus yang dibayar penuh;

_(d)_ membayar keseluruhan atau sebahagian baki tidak berbayar

atas syer yang dikeluarkan sebelum permulaan kuat kuasa
seksyen 74 kepada anggota syarikat; atau

_(e)_ membayar dividen yang diisytiharkan sebelum permulaan

kuat kuasa seksyen 74, jika dividen itu dijelaskan melalui
pengeluaran syer kepada anggota syarikat.

(4) Walau apa pun subseksyen (2), suatu syarikat boleh, dalam
masa dua puluh empat bulan selepas permulaan kuat kuasa seksyen
74, menggunakan amaun dalam kredit akaun rizab tebus modalnya
untuk membayar syer yang tidak dikeluarkan sebelum tarikh itu
dan yang dikeluarkan kepada anggota syarikat sebagai syer bonus
yang dibayar penuh.

(5) Walau apa pun subseksyen (2), mana-mana syarikat yang
menjalankan perniagaan insurans atau takaful di Malaysia sebaik
sebelum permulaan kuat kuasa seksyen 74, boleh memohon amaun
dalam kredit akaun premium syernya sebaik sebelum tarikh itu
melalui peruntukan atau pemindahan kepada mana-mana dana
yang ditubuhkan dan disenggarakan di bawah Akta Perkhidmatan
Kewangan 2013 atau Akta Perkhidmatan Kewangan Islam 2013.

(6) Walau apa pun subseksyen (1), liabiliti pemegang syer
bagi panggilan berkenaan dengan wang yang tidak dibayar atas
syer yang dikeluarkan sebelum permulaan kuat kuasa seksyen 74,
sama ada oleh sebab nilai tara syer atau melalui premium, tidak
terjejas disebabkan oleh syer yang terhenti mempunyai nilai tara.

(7) Bagi maksud pentafsiran dan penggunaan, selepas permulaan
kuat kuasa seksyen 74, suatu kontrak, termasuk perlembagaan


-----

_Syarikat_ 579

syarikat, yang dibuat sebelum tarikh itu atau suatu surat ikatan
amanah atau dokumen lain yang disempurnakan sebelum tarikh
itu—

_(a)_ sebutan mengenai nilai tara atau nilai nominal sesuatu

syer ialah sebutan mengenai—

(i) jika syer itu dikeluarkan sebelum tarikh itu, nilai

tara atau nilai nominal syer sebaik sebelum tarikh
itu;

(ii) jika syer itu dikeluarkan pada tarikh itu tetapi

syer daripada kelas yang sama dikeluarkan sebaik
sebelum tarikh itu, nilai tara atau nilai nominal
yang sepatutnya dipunyai oleh syer jika syer
dikeluarkan sebelum tarikh itu; atau

(iii) jika syer itu dikeluarkan pada tarikh itu dan syer

daripada kelas yang sama tidak dikeluarkan sebaik
sebelum tarikh itu, nilai tara atau nilai nominal
yang ditentukan oleh pengarah;

(iv) dan sebutan mengenai premium syer hendaklah

ditafsirkan sebagai sebutan mengenai apa-apa
baki modal syer berhubung dengan syer;

_(b)_ sebutan mengenai suatu hak untuk mengembalikan modal

atas sesuatu syer hendaklah ditafsirkan sebagai sebutan
mengenai suatu hak untuk mengembalikan modal sesuatu
nilai yang bersamaan dengan amaun yang dibayar
berkenaan dengan nilai tara atau nilai nominal syer itu;
dan

_(c)_ sebutan mengenai nilai tara atau nilai nominal agregat bagi

modal syer dikeluarkan syarikat hendaklah ditafsirkan
sebagai sebutan mengenai agregat itu sebagaimana yang
ia wujud sebaik sebelum tarikh itu sebagaimana—

(i) yang dinaikkan untuk mempertimbang nilai tara

atau nilai nominal sebagaimana yang ditakrifkan
dalam perenggan _(a) bagi mana-mana syer yang_
dikeluarkan pada tarikh itu; dan

(ii) yang dikurangkan untuk mempertimbang nilai tara

atau nilai nominal sebagaimana yang ditakrif
dalam perenggan _(a) bagi mana-mana syer yang_
dibatalkan pada tarikh itu.


-----

580 _Rang Undang-Undang_

(8) Sesuatu syarikat boleh memfailkan dengan Pendaftar suatu
notis tentang modal syernya—

_(a)_ pada bila-bila masa sebelum—

(i) tarikh itu dikehendaki supaya menyerah simpan

penyata tahunannya selepas akhir tempoh yang
disebut di bawah subseksyen (3);

(ii) habis tempoh 180 hari selepas akhir tempoh yang

disebut di bawah subseksyen (3); atau

(iii) mana-mana yang terawal; atau

_(b)_ dalam apa-apa tempoh yang lebih panjang sebagaimana

yang dibenarkan oleh Pendaftar, jika difikirkannya patut
dalam hal keadaan kes.

(9) Walau apa pun subseksyen (8), sesuatu syarikat boleh
memfailkan dengan Pendaftar suatu notis tentang modal syernya
lebih awal daripada tempoh yang disebut di bawah perenggan (8)(a)
jika syarikat itu—

_(a)_ tiada amaun dalam kredit akaun premium syernya; atau

_(b)_ telah menggunakan amaun dalam kredit akaun premium

syernya di bawah subseksyen (3).

(10) Melainkan jika sesuatu syarikat memfailkan suatu notis
tentang modal syernya di bawah subseksyen (8) atau (9), Pendaftar
boleh bagi maksud rekod yang disenggarakan oleh Pendaftar
menerima pakai, sebagai modal syer syarikat itu, nilai agregat
syer yang dikeluarkan oleh syarikat itu sebagai nilai yang terdapat
dalam rekod Pendaftar sebaik selepas akhir tempoh yang disebut
dalam perenggan (8)(a).

**Peruntukan peralihan am**

**619.** (1) Mana-mana orang yang dilantik di bawah undangundang bertulis terdahulu yang bersamaan dan memegang jawatan
pada permulaan kuat kuasa Akta ini, hendaklah terus memegang
jawatan seolah-olah dia dilantik di bawah Akta ini.

(2) Apa-apa perbuatan yang dibuat, disempurnakan, dikeluarkan
atau diluluskan di bawah undang-undang bertulis terdahulu yang
bersamaan dan berkuat kuasa dan dilaksanakan pada permulaan


-----

_Syarikat_ 581

kuat kuasa Akta ini, hendaklah setakat yang perbuatan itu dibuat,
disempurnakan, dikeluarkan atau diluluskan, di bawah Akta ini
mempunyai kesan seolah-olah dibuat, disempurnakan, dikeluarkan
atau diluluskan di bawah Akta ini.

(3) Memorandum persatuan dan perkara persatuan sesuatu
syarikat sedia ada yang berkuat kuasa dan dilaksanakan pada
permulaan kuat kuasa Akta ini, dan peruntukan Jadual A di
bawah Jadual Keempat Akta Syarikat 1965 jika diterima pakai
sebagai keseluruhan atau sebahagian daripada perkara persatuan
suatu syarikat pada permulaan kuat kuasa Akta ini, hendaklah
mempunyai kesan seolah-olah dibuat atau diterima pakai di bawah
Akta ini, melainkan jika diputuskan selainnya oleh syarikat.

(4) Semua prosiding, undang-undang atau selainnya yang
dimulakan sebelum dan yang belum selesai sebaik sebelum
permulaan kuat kuasa Akta ini di bawah Akta Syarikat
1965 hendaklah disifatkan telah dimulakan dan diteruskan
di bawah Akta ini.

(5) Suatu syarikat atau syarikat asing yang didaftarkan di bawah
mana-mana undang-undang bertulis terdahulu yang bersamaan
hendaklah disifatkan telah didaftarkan di bawah Akta ini dan
Akta hendaklah diluaskan dan terpakai bagi syarikat itu dengan
sewajarnya dan apa-apa sebutan mengenai Akta ini, secara nyata
atau tersirat, mengenai tarikh pendaftaran syarikat itu hendaklah
ditafsirkan sebagai sebutan mengenai tarikh syarikat itu didaftarkan
di bawah undang-undang bertulis terdahulu yang bersamaan itu.

(6) Suatu syarikat yang dalam perjalanan penggulungan sebaik
sebelum permulaan kuat kuasa Akta ini hendaklah terus digulung
di bawah peruntukan yang berkaitan dalam Akta Syarikat 1965.

(7) Seksyen 308 Akta Syarikat 1965 hendaklah terus terpakai
bagi sesuatu syarikat yang dalam perjalanan untuk dikeluarkan
daripada daftar oleh Pendaftar sebaik sebelum permulaan kuat
kuasa Akta ini.

(8) Menteri boleh mengarahkan Suruhanjaya supaya mengeluarkan
garis panduan, pekeliling atau nota amalan untuk memperuntukkan
apa-apa perkara yang berkuat kuasa sebelum permulaan kuat kuasa
Akta ini yang hendak diperkatakan mengikut apa-apa cara bagi
menjadikan perkara itu selaras dengan Akta ini.


-----

582 _Rang Undang-Undang_

**Pemansuhan dan kecualian**

**620.** (1) Akta Syarikat 1965 adalah dengan ini dimansuhkan.

(2) Walau apa pun subseksyen (1)—

_(a)_ apa-apa fi, caj atau apa-apa jumlah wang yang dibayar

atau tidak dibayar di bawah Akta Syarikat 1965 bertulis
yang dimansuhkan pada tarikh sebaik sebelum berkuat
kuasanya peruntukan Akta ini yang berkaitan hendaklah,
berkenaan dengan tempoh yang bersamaan, disifatkan
telah dibayar atau tidak dibayar di bawah peruntukan
Akta ini;

_(b)_ apa-apa permohonan kepada Menteri atau Pendaftar yang

belum selesai sebaik sebelum permulaan kuat kuasa
Akta ini hendaklah dianggap seolah-olah Akta ini belum
diperbuat.

_(c)_ apa-apa kebenaran, arahan, keputusan, pemberitahuan,

pengecualian dan tindakan pentadbiran yang lain walau
apa jua dipanggil, dibuat, diberikan atau dilakukan
di bawah atau mengikut, atau menurut kuasa peruntukan
Akta ini yang bersamaan oleh Menteri, Suruhanjaya
atau Pendaftar, dan hendaklah terus berkuat kuasa
dan berkesan berhubung dengan orang yang baginya
kebenaran, arahan, keputusan, pemberitahuan dan tindakan
pentadbiran yang lain itu terpakai sehingga dipinda,
dimansuhkan, dibatalkan, ditamatkan atau digantikan
di bawah, mengikut atau menurut kuasa, peruntukan
Akta ini yang bersamaan.

(3) Tiada apa-apa jua dalam Akta Syarikat 1965 atau Akta
ini boleh menyentuh liabiliti mana-mana orang untuk didakwa
atau dihukum bagi kesalahan atau pelanggaran yang dilakukan
sebelum permulaan kuat kuasa Akta ini atau apa-apa prosiding
yang dibawa, hukuman yang dikenakan atau tindakan yang diambil
sebelum hari itu berkenaan dengan kesalahan atau pelanggaran
itu.

(4) Apa-apa hak, keistimewaan, obligasi atau liabiliti yang
diperoleh, terakru atau ditanggung sebelum tarikh kuat kuasa
atau apa-apa prosiding undang-undang, remedi atau penyiasatan
berkenaan dengan hak, keistimewaan, obligasi atau liabiliti itu
tidak terjejas oleh Akta ini dan hendaklah terus berkuat kuasa
seolah-olah Akta ini belum diperbuat.


-----

_Syarikat_ 583

Jadual Pertama

[Seksyen 159]

BENTUK DAN KANDUNGAN PROSPEKTUS

Bahagian I

_Am_

1. Suatu prospektus hendaklah dicetak dalam saiz yang tidak lebih kecil
daripada jenis taip yang dikenali sebagai _Times bersaiz lapan poin melainkan_
jika Pendaftar, sebelum mengeluarkan, mengiklankan, mengedarkan atau
mengagihkan prospektus itu di Malaysia, memperakukan secara bertulis bahawa
jenis dan saiz huruf boleh dibaca dan memuaskan.

2. Suatu prospektus hendaklah bertarikh dan tarikh itu hendaklah, melainkan
jika dibuktikan sebaliknya, dianggap sebagai tarikh prospektus itu dikeluarkan.

3. Menyatakan bahawa suatu salinan prospektus telah diserah simpan dengan
dan didaftarkan oleh Pendaftar.

4. Sebaik selepas pernyataan di bawah perenggan 3 dibuat, prospektus itu
hendaklah menyatakan bahawa Pendaftar tidak bertanggungjawab mengenai
kandungan prospektus.

5. Menyatakan bahawa tiada syer atau debentur atau bahawa tiada syer dan
debentur, mengikut mana-mana yang berkenaan, boleh diuntukkan berdasarkan
prospektus lewat daripada enam bulan selepas tarikh prospektus itu dikeluarkan,
melainkan jika dinyatakan selainnya oleh Pendaftar.

6. Jika suatu prospektus mengandungi apa-apa pernyataan yang dibuat
oleh seorang pakar yang persetujuannya dikehendaki di bawah seksyen 160,
prospektus itu hendaklah menyatakan tarikh pernyataan, laporan, memorandum
atau penilaian dibuat dan sama ada atau tidak pernyataan, laporan, memorandum
atau penilaian itu disediakan oleh pakar bagi pemerbadanan dalam prospektus
itu.

7. Prospektus tidak boleh mengandungi nama mana-mana orang sebagai
pemegang amanah bagi pemegang debentur atau sebagai juruaudit atau jurubank
atau peguam bela perbadanan atau perbadanan yang dicadangkan atau bagi
atau berhubung dengan pengeluaran atau pengeluaran yang dicadangkan bagi
syer atau debentur melainkan jika orang itu bersetuju secara bertulis sebelum
pengeluaran prospektus untuk bertindak atas sifat itu berhubung dengan
prospektus itu dan, dalam hal sesuatu syarikat atau syarikat yang dicadangkan,
suatu salinan yang ditentusahkan mengikut cara yang ditentukan oleh Pendaftar
diserah simpan dengan Pendaftar.


-----

584 _Rang Undang-Undang_

8. Sebagai tambahan kepada perenggan 7, jika prospektus menawarkan syer
atau debentur suatu syarikat asing yang diperbadankan atau akan diperbadankan,
prospektus itu hendaklah menyatakan butir-butir berhubung dengan—

_(a) surat cara yang membentuk atau menetapkan perlembagaan syarikat;_

_(b) enakmen atau peruntukan yang mempunyai kuat kuasa enakmen yang_

melaluinya atau di bawahnya pemerbadanan syarikat dilaksanakan
atau akan dilaksanakan;

_(c) alamat di Malaysia di mana surat cara, enakmen atau peruntukan atau_

salinan diperakui boleh diperiksa;

_(d) tarikh dan tempat syarikat itu diperbadankan atau akan diperbadankan;_

dan

_(e) sama ada syarikat itu menubuhkan suatu tempat perniagaan di Malaysia_

dan, jika demikian, alamat pejabat utamanya di Malaysia.

9. Perkara yang dinyatakan dalam suatu prospektus mestilah diketahui pengarah,
penganjur, penasihat utama, juruaudit, peguam bela, penilai dan penasihat
profesional atau pakar profesional lain atau mana-mana orang lain yang
dinamakan dalam prospektus itu, dan yang berikut sepatutnya dipertimbangkan
oleh syarikat:

_(a) jenis perniagaan syarikat;_

_(b) orang yang berkemungkinan menimbangkan untuk memperoleh syer_

atau debentur;

_(c) fakta bahawa perkara tertentu semunasabahnya dijangkakan diketahui_

oleh penasihat profesional yang semunasabahnya dijangkakan akan
dirundingi oleh bakal pelabur; dan

_(d) sama ada orang yang kepadanya suatu pengeluaran, tawaran bagi_

langganan atau pembelian, atau pelawaan untuk melanggan atau
membeli, sekuriti dibuat merupakan pemegang sekuriti dalam
pengeluar dan, jika mereka merupakan pemegang itu, setakat mana
maklumat yang berkaitan telah diberikan terdahulu kepada mereka
oleh pengeluar di bawah mana-mana undang-undang, jika terpakai.

10. Kebertanggungjawaban penuh bagi ketepatan semua maklumat dalam

prospektus dan tanggungjawab untuk memastikan bahawa tidak terdapat
peninggalan fakta yang boleh menjadikan apa-apa pernyataan mengelirukan,
kekal dengan penganjur atau pengarah pengeluar atau mana-mana orang
lain yang merupakan pihak kepada penyediaan prospektus atau mana-mana
bahagiannya yang berkaitan.

11. Bagi maksud bentuk dan kandungan suatu prospektus, syarikat dan

tiap-tiap orang yang dinamakan dalam prospektus hendaklah mematuhi apaapa garis panduan atau mengemukakan apa-apa maklumat atau dokumen lain
sebagaimana yang dinyatakan oleh Pendaftar.


-----

_Syarikat_ 585

Bahagian II

_Perkara yang hendaklah dinyatakan_

12. Bilangan syer pengasas atau pengurusan atau tertunda, jika ada, dan

jenis dan takat kepentingan pemegang syer itu dalam harta dan keuntungan
syarikat.

13. Bilangan syer, jika ada, yang ditetapkan oleh perlembagaan sebagai

kelayakan pengarah, dan apa-apa peruntukan dalam perlembagaan mengenai
pembayaran kepada pengarah.

14. Nama, perihalan dan alamat semua pengarah atau pengarah yang

dicadangkan.

15. Jika prospektus berkaitan dengan syer, butir-butir mengenai—

_(a)_ amaun minimum yang, pada pendapat pengarah, hendaklah didapatkan

melalui pengeluaran syer itu untuk menyediakan jumlah yang, atau,
jika mana-mana bahagian jumlah itu hendaklah dibiayai mengikut
apa-apa cara lain, baki jumlah itu, dikehendaki untuk disediakan
berkenaan dengan setiap daripada—

(i) harga pembelian mana-mana harta yang dibeli atau akan dibeli

yang akan dibiayai secara penuh atau sebahagiannya daripada
hasil pengeluaran itu;

(ii) apa-apa perbelanjaan permulaan yang kena dibayar oleh

syarikat, dan apa-apa komisen yang kena dibayar sedemikian
kepada mana-mana orang sebagai balasan dia bersetuju untuk
melanggan bagi, atau dia mendapatkan atau bersetuju untuk
mendapatkan langganan bagi, apa-apa syer dalam syarikat itu;

(iii) pembayaran balik apa-apa wang yang dipinjam oleh syarikat

berkenaan dengan apa-apa perkara di atas; dan

_(b) amaun yang hendaklah disediakan berkenaan dengan perkara yang_

disebut di atas selain hasil pengeluaran dan sumber yang daripadanya
amaun itu disediakan.

16. Jenis perniagaan syarikat dan nama semua perbadanan yang menurut

kuasa seksyen 7 disifatkan sebagai berkaitan dengan syarikat.

17. Waktu pembukaan senarai langganan.

18. Amaun yang kena dibayar bagi permohonan dan pengumpukan atas setiap

syer atau jika amaun itu boleh berubah semasa penawaran berlangsung, asas
bagi pengiraan amaun yang kena dibayar sedemikian dan, dalam hal langganan
syer kali kedua atau kali kemudian penawaran syer, bilangan, perihalan dan
amaun yang ditawarkan bagi langganan atas setiap penguntukan terdahulu
yang dibuat dalam masa dua tahun sebelumnya, bilangan yang sebenarnya
diumpukkan, dan amaun, jika ada, yang dibayar bagi syer yang diumpukkan
sedemikian.


-----

586 _Rang Undang-Undang_

19. Bilangan, perihalan dan amaun apa-apa syer dalam atau debentur syarikat

yang mana-mana orang ada, atau berhak untuk diberikan, opsyen untuk
melanggan, bersama dengan maklumat opsyen yang berikut:

_(a) tempoh yang dalamnya opsyen itu boleh dilaksanakan;_

_(b) harga yang kena dibayar bagi syer atau debentur yang dilanggan di_

bawah opsyen itu;

_(c) balasan, jika ada, yang diberikan atau hendaklah diberikan bagi opsyen_

itu atau hak kepada opsyen; dan

_(d) nama dan alamat orang yang kepadanya opsyen atau hak kepada_

opsyen telah diberikan atau, jika diberikan kepada pemegang syer atau
pemegang debentur yang sedia ada sedemikian, syer atau debentur
yang berkenaan.

20. Bilangan dan jumlah syer dan debentur yang dalam masa dua tahun

sebelumnya telah dikeluarkan, atau dipersetujui untuk dikeluarkan, sebagai
dibayar sepenuhnya atau sebahagiannya selain wang tunai, dan dalam hal
terkemudian setakat yang telah berbayar, dan dalam mana-mana kes, balasan
bagi syer atau debentur telah dikeluarkan atau yang dicadangkan atau dicadang
untuk dikeluarkan.

21. _(a) Berkenaan dengan mana-mana harta yang baginya perenggan ini_

terpakai—

(i) nama dan alamat penjual;

(ii) amaun yang kena dibayar secara tunai, syer, atau debentur

kepada penjual dan, jika terdapat lebih daripada satu penjual
berasingan, atau perbadanan ialah subpembeli, amaun yang
kena dibayar kepada setiap penjual; dan

(iii) butir-butir ringkas mengenai mana-mana transaksi yang

berhubungan dengan harta yang disiapkan dalam masa dua
tahun sebelumnya yang mana-mana penjual harta kepada
perbadanan atau mana-mana orang yang, atau pernah semasa
transaksi, seorang penganjur atau pengarah atau pengarah
yang dicadangkan bagi perbadanan itu mempunyai apa-apa
kepentingan, secara langsung atau tidak langsung.

_(b) Harta yang baginya perenggan ini terpakai ialah harta yang dibeli atau_

diperoleh oleh perbadanan atau oleh mana-mana subsidiari perbadanan
atau dicadangkan untuk dibeli atau diperoleh, yang hendaklah dibayar
secara keseluruhan atau sebahagiannya daripada hasil pengeluaran
yang ditawarkan bagi langganan oleh prospektus atau pembelian atau
perolehan yang belum selesai pada tarikh pengeluaran prospectus itu,
selain harta yang kontrak bagi pembelian atau perolehan dibuat dalam
perjalanan biasa perniagaan perbadanan atau subsidiari, kontrak itu
tidak dibuat pada menjangkakan pengeluaran mahupun pengeluaran
berbangkit daripada kontrak itu.

22. Amaun, jika ada, yang dibayar atau kena dibayar sebagai wang pembelian

secara tunai, syer atau debentur bagi apa-apa harta yang baginya perenggan
akhir sebelumnya ini terpakai, yang menyatakan amaun, jika ada, yang kena
dibayar bagi nama baik.


-----

_Syarikat_ 587

23. Amaun, jika ada, yang dibayar dalam masa dua tahun sebelumnya,

atau yang kena dibayar, sebagai komisen, tetapi tidak termasuk komisen
kepada subpenaja jamin, bagi melanggan atau bersetuju untuk melanggan,
atau memperoleh atau bersetuju untuk memperoleh langganan, bagi apa-apa
syer dalam atau debentur perbadanan, atau kadar apa-apa komisen, dan nama
mana-mana pengarah atau penganjur syarikat atau pakar atau pengarah yang
dicadangkan yang berhak untuk menerima apa-apa komisen sedemikian dan
amaun atau kadar komisen.

24. Amaun atau anggaran amaun bagi perbelanjaan permulaan dan orang

yang olehnya apa-apa perbelanjaan itu dibayar atau kena dibayar, dan amaun
atau anggaran amaun bagi perbelanjaan pengeluaran dan orang yang membuat
apa-apa perbelanjaan yang telah dibayar atau kena dibayar.

25. Apa-apa amaun atau faedah yang dibayar atau diberikan dalam masa dua

tahun sebelum atau dicadangkan untuk dibayar atau diberikan kepada manamana penganjur, dan balasan bagi pembayaran atau pemberian manfaat.

26. Tarikh, pihak-pihak kepada, dan sifat umum bagi tiap-tiap kontrak material,

bukan merupakan kontrak yang dibuat mengikut perjalanan biasa perniagaan
yang dijalankan atau dicadang untuk dijalankan oleh perbadanan atau kontrak
yang dibuat lebih daripada dua tahun sebelum tarikh pengeluaran prospectus
itu.

27. Nama dan alamat juruaudit perbadanan.

28. Butir-butir penuh jenis dan takat kepentingan, langsung atau tidak langsung,

jika ada, mengenai tiap-tiap pengarah dan tiap-tiap pakar dalam penggalakan,
atau dalam harta yang dicadangkan untuk diperoleh oleh, perbadanan itu
termasuk maklumat lain mengenai mana-mana manfaat kepentingan dalam syer
atau debentur perbadanan yang menurut kuasa seksyen 7 disifatkan sebagai
berkaitan dengan perbadanan yang pertama disebut itu.

29. Jika prospektus berkaitan dengan syer, jika modal syer perbadanan

dibahagikan kepada kelas syer yang berbeza, hak untuk mengundi dalam
mesyuarat perbadanan yang diberikan oleh, dan hak berkenaan dengan modal
dan dividen yang terikat pada beberapa kelas syer masing-masing.

30. Dalam hal suatu perbadanan yang telah menjalankan perniagaan, atau

sesuatu perniagaan yang telah dijalankan, kurang daripada tiga tahun, tempoh
masa yang dalamnya perniagaan perbadanan atau perniagaan yang hendak
diperoleh, mengikut mana-mana mana yang berkenaan, telah dijalankan.

31. Jika prospektus berkaitan dengan pelawaan kepada orang awam untuk

mendepositkan wang atau memberi pinjaman wang kepada perbadanan,
prospektus hendaklah termasuk—

_(a)_ bagi maksud subseksyen 158(5), salinan penilaian secara bertulis

berhubung kepentingan perbadanan itu dalam tanah yang digadaijanjikan
yang menunjukkan jenis dan takat kepentingan perbadanan itu dibuat
tidak lebih daripada enam bulan sebelum tarikh prospektus itu oleh
orang yang berwibawa dan berkelayakan untuk membuat penilaian di


-----

588 _Rang Undang-Undang_

tempat di mana tanah itu terletak yang bukan pegawai atau pekerja
perbadanan itu atau mana-mana syarikat penjaminnya atau manamana perbadanan yang menurut kuasa seksyen 7 disifatkan sebagai
berkaitan sama ada dengan perbadanan pertama yang disebut itu atau
mana-mana syarikat penjaminnya;

_(b)_ bagi maksud subseksyen 158 (6), ringkasan yang dibuat oleh juruaudit

itu yang telah membuat bagi pemasukan dalam prospektus laporan
yang dikehendaki oleh Bahagian III Jadual ini; dan

_(c)_ apa-apa maklumat tambahan lain sebagaimana yang ditentukan oleh

Pendaftar.

Bahagian III

_Laporan yang perlu disediakan_

32. Prospektus hendaklah menyenaraikan laporan juruaudit syarikat diluluskan

yang dinamakan dalam prospektus, pengarah dan pengarah yang dicadangkan
dalam perbadanan dan jika perlu, mana-mana pakar yang dinamakan dalam
prospektus, mengandungi maklumat dan butir-butir yang dinyatakan oleh
Pendaftar.


-----

_Syarikat_ 589

Jadual Kedua

[Seksyen 189]

PERNYATAAN SEBAGAI GANTI PROSPEKTUS

Bahagian I

_Pernyataan sebagai ganti prospektus yang diserah simpan bagi pendaftaran_

_oleh [masukkan nama syarikat]_

Modal syer syarikat RM


Dibahagikan kepada Syer sebanyak RM

Syer sebanyak RM

Syer sebanyak RM


setiap: RM

setiap: RM

setiap: RM


Amaun, jika ada, bagi modal di atas
yang terdiri daripada syer keutamaan
boleh tebus

Tarikh pada atau sebelum syer ini ditebus,
atau boleh ditebus

Nama, perihalan, dan alamat pengarah
atau pengarah yang dicadangkan

Jika modal syer dibahagikan kepada kelas
syer yang berbeza, hak untuk mengundi
dalam mesyuarat syarikat yang diberikan
oleh, dan hak berkenaan dengan modal
dan dividen yang terikat pada beberapa
kelas syer masing-masingnya

Bilangan dan amaun syer dan debentur
yang dikeluarkan dalam masa dua tahun
sebelum tarikh pernyataan ini atau yang
dicadangkan atau dipersetujui untuk
dikeluarkan sebagai dibayar dengan
sepenuhnya atau sebahagiannya selain
secara tunai


Syer sebanyak RM setiap: RM


1. syer sebanyak

RM

2. syer yang ke

atasnya RM setiap
syer dikreditkan
sebagai dibayar

3. debentur RM


sepenuhnya
dibayar


-----

590 _Rang Undang-Undang_


Balasan bagi pengeluaran atau pengeluaran
yang dicadangkan untuk syer dan debentur
itu

Bilangan, perihalan dan amaun apa-apa
syer atau debentur yang mana-mana
orang sebanyak RM mempunyai atau
berhak diberikan suatu opsyen untuk
melanggan, atau untuk memperoleh
daripada seseorang yang kepadanya
syer atau debentur itu diumpukkan atau
dipersetujui untuk diumpukkan dengan
tujuan penawaran orang itu untuk menjual
syer atau debentur itu


4. Balasan

1. syer sebanyak

RM dan
debentur


Tempoh selama opsyen ini boleh dijalankan 2. Sehingga


Harga yang dibayar bagi syer atau
debentur yang dilanggan atau diperoleh
di bawah opsyen


3. RM


Balasan bagi opsyen atau hak untuk opsyen 4. Balasan:


Orang yang kepadanya opsyen atau hak
untuk opsyen diberikan atau, jika diberikan
kepada pemegang syer atau pemegang
debentur yang sedia ada sedemikian, syer
atau debentur yang berkaitan

Nama dan alamat penjual harta yang
dibeli atau diperoleh, atau dicadangkan
untuk dibeli atau diperoleh oleh syarikat
kecuali jika kontrak bagi pembeliannya
atau pemerolehannya dibuat mengikut
perjalanan biasa urusan yang diniatkan
untuk dijalankan oleh syarikat atau amaun
wang pembelian adalah tidak material

Amaun secara tunai, syer, atau debenture
yang kena dibayar kepada tiap-tiap penjual
yang berasingan


5. Nama dan

alamat


-----

_Syarikat_ 591


Amaun, jika ada, yang dibayar atau,
secara tunai, syer atau debenture, bagi
apa-apa harta, yang menyatakan amaun,
jika ada, yang dibayar atau kena dibayar
untuk nama baik

Butir-butir ringkas tentang apa-apa
transaksi yang berhubung dengan apaapa harta tersebut yang disempurnakan
dalam masa dua tahun sebelumnya dan
yang dalamnya mana-mana penjual kepada
syarikat atau mana-mana orang yang
merupakan, atau pada masa transaksi
itu merupakan, penganjur, pengarah,
atau pengarah syarikat yang dicadangkan
mempunyai apa-apa kepentingan langsung
atau tidak langsung

Amaun, jika ada, yang dibayar atau
kena dibayar sebagai komisen bagi
melanggan atau bersetuju untuk melanggan
atau mendapatkan atau bersetuju untuk
mendapatkan langganan bagi apa-apa
syer atau debentur dalam syarikat; atau


Jumlah harga
belian

Tunai

Syer

Debentur

Nama baik

Amaun yang
dibayar: RM
Amaun kena
dibayar: RM


RM

RM

RM

RM

RM


Kadar komisen peratus


Amaun atau kadar caj pembrokeran

Bilangan syer, jika ada, yang dipersetujui
orang bagi tempahan untuk melanggan
secara mutlak untuk suatu komisen

Amaun atau anggaran amaun perbelanjaan
permulaan


RM

RM


-----

592 _Rang Undang-Undang_

Perbelanjaan itu dibayar atau kena dibayar
oleh orang itu


Amaun yang dibayar atau diniatkan untuk
dibayar kepada mana-mana penganjur


Nama penganjur:
Amaun: RM


Balasan bagi pembayaran Balasan:


Apa-apa faedah lain yang diberikan atau
diniatkan untuk diberikan kepada manamana penganjur


Nama penganjur:
Jenis dan nilai


Balasan bagi pemberian faedah Balasan:

Tarikh, pihak kepada, dan sifat am tiaptiap kontrak yang material, selain kontrak
yang dibuat mengikut perjalanan biasa
urusan yang diniatkan untuk dijalankan
oleh syarikat atau dibuat lebih daripada dua
tahun sebelum penghantaran pernyataan ini

Masa dan tempat di mana kontrak atau
salinan kontrak atau—

(1) dalam hal suatu kontrak yang

tidak diubah ke dalam bentuk
bertulis, suatu memorandum yang
memberikan butir-butir penuh
tentang kontrak; dan

(2) dalam hal suatu kontrak yang

keseluruhannya atau sebahagiannya
dalam suatu bahasa selain bahasa
kebangsaan atau Inggeris, suatu
salinan terjemahan kontrak itu
yang diperakui dalam bahasa
kebangsaan atau Inggeris atau yang
mengandungi terjemahan dalam
bahasa kebangsaan atau Inggeris
mengenai bahagian dalam suatu
bahasa selain bahasa kebangsaan
atau Inggeris,


-----

_Syarikat_ 593

mengikut mana-mana yang berkenaan,
boleh diperiksa

Nama dan alamat juruaudit syarikat

Butir-butir penuh mengenai jenis dan
takat kepentingan, langsung atau tidak
langsung, mengenai tiap-tiap pengarah
dan mengenai tiap-tiap pakar, dalam
penganjuran atau dalam harta yang
dicadangkan untuk diperoleh syarikat,
atau, jika kepentingan pengarah atau pakar
itu terdiri daripada menjadi pekongsi
dalam suatu firma atau pemegang syer
atau debentur dalam suatu perbadanan,
jenis dan takat kepentingan firma atau
perbadanan dan jika kepentingan seorang
pengarah atau seorang pakar itu terdiri
daripada memegang syer atau debentur
dalam perbadanan, suatu pernyataan
mengenai jenis dan takat kepentingan
pengarah atau pakar dalam perbadanan
itu, dengan suatu pernyataan mengenai
semua wang yang dibayar atau dipersetujui
untuk dibayar kepadanya atau kepada
firma atau perbadanan secara tunai atau
syer, atau selainnya, oleh mana-mana
orang, dalam hal seorang pengarah, sama
ada untuk mendorongnya untuk menjadi,
atau untuk melayakkannya sebagai,
seorang pengarah, atau selainnya bagi
perkhidmatan yang diberikannya atau
oleh firma atau perbadanan itu berkaitan
dengan penganjuran atau penubuhan
syarikat, dalam hal seorang pakar, untuk
perkhidmatan yang diberikannya atau
oleh firma atau perbadanan itu berkaitan
dengan penganjuran atau penubuhan
syarikat. Bagi maksud perenggan ini,
seorang pengarah atau pakar hendaklah
disifatkan mempunyai kepentingan tidak
langsung dalam suatu perbadanan jika
pengarah atau pakar itu mempunyai
apa-apa kepentingan benefisial dalam
syer atau debentur


-----

594 _Rang Undang-Undang_

suatu perbadanan yang mempunyai suatu
kepentingan dalam penganjuran, atau
dalam harta yang dicadangkan untuk
diperoleh syarikat atau jika pengarah
atau pakar itu mempunyai kepentingan
benefisial dalam syer atau debentur dalam
suatu perbadanan yang menurut kuasa
seksyen 7 dianggap berhubungan dengan
perbadanan yang mula-mula disebut itu

_Dan juga, dalam hal suatu pernyataan_
_yang hendaklah diserah simpan oleh suatu_
_syarikat persendirian apabila menjadi_
_syarikat awam, butiran yang berikut:_

Kadar dividen, jika ada, yang dibayar oleh
syarikat itu berkenaan dengan setiap kelas
syer dalam syarikat dalam setiap lima
tahun kewangan sebaik sebelum tarikh
pernyataan ini atau dari pemerbadanan
syarikat, mengikut mana-mana tempoh
yang lebih singkat

Butir-butir dalam hal tiada dividen dibayar
berkenaan dengan apa-apa kelas syer
dalam mana-mana tahun tersebut

Bahagian II

_Laporan yang hendaklah dinyatakan_

1. Jika dicadangkan untuk memperoleh perniagaan, suatu laporan oleh juruaudit
syarikat diluluskan, yang hendaklah dinamakan dalam pernyataan, berkenaan
dengan—

_(a)_ untung atau rugi perniagaan berkenaan dengan setiap lima tahun

kewangan sebaik sebelum penyerahsimpanan pernyataan dengan
Pendaftar; dan

_(b)_ aset dan liabiliti perniagaan pada tarikh akhir yang akaun perniagaan

disediakan.

2. (1) Jika dicadangkan untuk memperoleh syer dalam suatu perbadanan
yang oleh sebab pemerolehan atau apa-apa jua yang dilakukan akibat daripada
pemerolehan itu atau berkaitan dengannya akan menjadi subsidiari kepada
syarikat itu, suatu laporan oleh juruaudit syarikat diluluskan, yang hendaklah
dinamakan dalam pernyataan, berkenaan dengan untung dan rugi, dan aset dan
liabiliti perbadanan lain mengikut subperenggan (2) atau (3), mengikut manamana yang berkenaan, yang menunjukkan cara untung atau rugi perbadanan
lain yang diuruskan oleh laporan itu boleh, berkenaan dengan syer yang


-----

_Syarikat_ 595

hendak diperoleh, melibatkan anggota syarikat, dan jenis elaun yang boleh
dibuat, berkaitan dengan aset dan liabiliti yang diuruskan, bagi pemegang syer
lain, jika syarikat itu pada setiap masa material memegang syer yang hendak
diperoleh.

(2) Jika perbadanan lain tidak mempunyai subsidiari, laporan yang disebut

dalam subperenggan (1) hendaklah—

_(a)_ setakat yang berkenaan dengan untung dan rugi, memperkatakan

untung atau rugi perbadanan berkenaan dengan tiap-tiap lima tahun
kewangan sebaik sebelum penghantaran pernyataan kepada Pendaftar;
dan

_(b) setakat yang berkenaan dengan aset dan liabiliti, memperkatakan aset_

dan liabiliti perbadanan lain pada tarikh akhir yang akaun perbadanan
itu disediakan.

(3) Jika perbadanan lain itu mempunyai subsidiari, laporan yang disebut

dalam subperenggan (1) hendaklah—

_(a)_ setakat yang berkenaan dengan untung dan rugi, memperkatakan

untung atau rugi perbadanan lain secara berasingan sebagaimana
yang diperuntukkan oleh subperenggan (2), dan sebagai tambahan
memperkatakan sama ada—

(i) secara keseluruhan gabungan untung atau rugi subsidiarinya;

atau

(ii) secara berasingan untung atau rugi setiap subsidiari, atau, selain

memperkatakan secara berasingan untung atau rugi perbadanan
lain, memperkatakan sebagaimana yang disebut terdahulu
secara keseluruhan dengan untung atau rugi perbadanan lain
dan gabungan untung atau rugi perbadanan lain dan gabungan
untung atau rugi subsidiarinya; dan

_(b)_ berkenaan dengan aset dan liabiliti, memperkatakan secara berasingan

aset dan liabiliti perbadanan lain sebagaimana yang diperuntukkan
oleh subperenggan (2), dan, sebagai tambahan, memperkatakan sama
ada—

(i) secara keseluruhan dengan gabungan aset dan liabiliti subsidiarinya,

dengan atau tanpa aset dan liabiliti perbadanan lain; atau

(ii) secara berasingan dengan aset dan liabiliti setiap subsidiari,

dan hendaklah menunjukkan, berkenaan dengan untung atau rugi dan aset dan
liabiliti subsidiari itu, kelonggaran yang diberikan bagi orang selain anggota
syarikat.

NOTA—Jika suatu syarikat tidak dikehendaki supaya mengemukakan apa-apa
laporan yang disebut dalam Bahagian ini, suatu pernyataan mengenai perkara itu
yang memberikan sebab tentang ketiadaan kehendak itu hendaklah dikemukakan.


-----

596 _Rang Undang-Undang_

(Tandatangan orang yang dinamakan di atas sebagai pengarah atau pengarah
yang dicadangkan atau ejen mereka yang diberi kuasa secara bertulis)

Tarikh:

Bahagian III

_Peruntukan yang terpakai bagi Bahagian I dan II Jadual ini_

1. Dalam Jadual ini, ungkapan “penjual” termasuklah mana-mana orang yang
merupakan penjual bagi maksud Jadual Pertama.

2. Jika dalam hal suatu perniagaan yang telah dijalankan, atau suatu perbadanan,
yang telah menjalankan perniagaan, selama kurang daripada lima tahun, akaun
perniagaan atau perbadanan itu hanya disediakan berkenaan dengan empat tahun,
tiga tahun, dua tahun, atau satu tahun, Bahagian II Jadual ini hendaklah berkuat
kuasa seolah-olah sebutan mengenai empat tahun, tiga tahun, dua tahun, atau
satu tahun, mengikut mana-mana yang berkenaan, digantikan dengan sebutan
mengenai lima tahun.

3. Mana-mana laporan yang dikehendaki oleh Bahagian II Jadual ini hendaklah
sama ada menunjukkan melalui nota apa-apa pelarasan berkenaan dengan angka
apa-apa keuntungan atau kerugian atau aset dan liabiliti yang diperkatakan
oleh laporan itu yang didapati perlu kepada orang yang membuat laporan itu
atau hendaklah membuat yang berkenaan dengan dan menunjukkan bahawa
penyelarasan telah dibuat.

Jadual Ketiga

[Seksyen 212]

PROSIDING LEMBAGA

_Pengerusi_

1. Pengarah boleh memilih salah seorang daripada mereka sebagai pengerusi
Lembaga dan menentukan tempoh bagi orang itu memegang jawatan.

2. Jika tiada pengerusi dipilih, atau jika pada mana-mana mesyuarat Lembaga
pengerusi tidak hadir dalam masa lima belas minit selepas masa yang ditetapkan
bagi permulaan mesyuarat itu, pengarah yang hadir boleh memilih salah seorang
daripada anggota sebagai pengerusi mesyuarat itu.

_Notis mesyuarat_

3. Seorang pengarah atau, jika diminta oleh pengarah untuk berbuat demikian,
setiausaha, boleh mengadakan mesyuarat Lembaga dengan memberikan notis
mengikut perenggan 4.


-----

_Syarikat_ 597

4. Suatu notis mesyuarat Lembaga hendaklah dihantar kepada tiap-tiap pengarah
yang berada di Malaysia, dan notis itu hendaklah mengandungi tarikh, masa
dan tempat mesyuarat dan perkara yang akan dibincangkan.

5. Suatu ketidakteraturan dalam notis mesyuarat diketepikan jika semua
pengarah yang berhak menerima notis mesyuarat itu menghadiri mesyuarat
tanpa bantahan kepada ketidakteraturan itu.

_Kaedah mengadakan mesyuarat_

6. Suatu mesyuarat Lembaga boleh diadakan sama ada—

_(a) oleh suatu bilangan pengarah yang menjadi kuorum, yang berhimpun_

bersama di tempat, pada tarikh dan masa yang ditetapkan bagi
mesyuarat itu; atau

_(b) melalui audio, atau audio dan visual, yang melalui komunikasi itu_

semua pengarah yang menyertai dan membentuk kuorum boleh
mendengar satu sama lain secara serentak sepanjang mesyuarat.

_Kuorum_

7. Suatu kuorum bagi suatu mesyuarat Lembaga hendaklah ditetapkan oleh
Lembaga dan jika tidak ditetapkan sedemikian, hendaklah suatu majoriti
pengarah.

8. Tiada urusan pun boleh dijalankan pada suatu mesyuarat Lembaga jika
kuorum tidak hadir.

_Mengundi_

9. Tiap-tiap pengarah mempunyai satu undi.

10. Pengerusi hendaklah mempunyai undi pemutus.

11. Suatu ketetapan Lembaga diluluskan jika dipersetujui oleh semua pengarah

yang hadir tanpa menentang atau jika suatu majoriti undi yang dibuat ke atas
ketetapan itu menyokongnya.

12. Seorang pengarah yang hadir pada mesyuarat Lembaga dianggap bersetuju

dengan, dan mengundi menyokong, ketetapan Lembaga melainkan jika pengarah
itu menentang secara nyata atau mengundi untuk membantah terhadap ketetapan
itu dalam mesyuarat itu.

_Minit_

13. Lembaga hendaklah memastikan bahawa minit semua prosiding dalam

mesyuarat Lembaga disimpan.

_Ketetapan yang diluluskan dalam mesyuarat yang ditangguhkan_

14. Jika suatu ketetapan diluluskan dalam mesyuarat Lembaga yang

ditangguhkan, ketetapan itu hendaklah, bagi segala maksud, dianggap sebagai
diluluskan pada tarikh yang ketetapan itu sebenarnya diluluskan dan tidak
boleh disifatkan telah diluluskan pada apa-apa tarikh yang lebih awal.


-----

598 _Rang Undang-Undang_

_Ketetapan secara bertulis_

15. Suatu ketetapan secara bertulis, yang ditandatangani atau dipersetujui

oleh semua pengarah yang dahulunya berhak untuk menerima notis mesyuarat
Lembaga, adalah sah dan mempunyai kesan seolah-olah ketetapan itu diluluskan
dalam suatu mesyuarat Lembaga yang diadakan dengan sewajarnya.

16. Mana-mana ketetapan boleh mengandungi beberapa dokumen, termasuk

faksimile atau cara perhubungan lain seumpamanya, dalam bentuk yang serupa
dan setiap dokumen hendaklah ditandatangani atau dipersetujui oleh seorang
pengarah atau lebih.

17. Suatu salinan mana-mana ketetapan itu hendaklah dimasukkan dalam

buku minit prosiding Lembaga.

_Tatacara lain_

18. Kecuali sebagaimana yang diperuntukkan dalam Jadual ini, Lembaga

boleh mengawal selia tatacaranya sendiri.

_Jawatankuasa Lembaga_

19. Lembaga boleh mewakilkan mana-mana kuasanya kepada jawatankuasa yang

terdiri daripada mana-mana anggota atau anggota pertubuhannya sebagaimana
yang Lembaga fikirkan sesuai dan mana-mana jawatankuasa yang dibentuk
sedemikian hendaklah, dalam menjalankan kuasa yang diwakilkan sedemikian
mematuhi apa-apa terma atau syarat yang dikenakan ke atasnya oleh Lembaga.

20. Suatu jawatankuasa boleh memilih seorang pengerusi bagi mesyuaratnya

dan boleh menentukan tatacaranya sendiri.

21. Apa-apa persoalan yang berbangkit dalam mana-mana mesyuarat suatu

jawatankuasa hendaklah ditentukan oleh suatu majoriti undi anggota yang
hadir, dan dalam hal bilangan undi yang sama banyak, pengerusi hendaklah
mempunyai undi kedua atau undi pemutus.

_Pengarah Urusan_

22. Lembaga boleh, dari semasa ke semasa, melantik satu atau lebih daripada

pertubuhannya ke jawatan pengarah urusan bagi apa-apa tempoh dan atas
apa-apa terma sebagaimana yang difikirkan sesuai oleh Lembaga dan boleh
membatalkan mana-mana pelantikan itu.

23. Seorang pengarah yang dilantik ke jawatan pengarah urusan tidak boleh, semasa

memegang jawatan itu, tertakluk kepada persaraan mengikut giliran atau diambil
kira dalam menentukan giliran persaraan pengarah, tetapi pelantikannya hendaklah
ditentukan secara terus jika dia terhenti menjadi pengarah atas apa-apa sebab.

24. Seorang pengarah urusan hendaklah, tertakluk kepada terma mana-mana

perjanjian yang dibuat dalam mana-mana hal tertentu, menerima apa-apa
saraan, sama ada melalui gaji, komisen, atau penyertaan dalam keuntungan,
atau sebahagiannya melalui satu cara dan sebahagiannya melalui cara yang
satu lagi, sebagaimana yang ditentukan oleh Lembaga.


-----

_Syarikat_ 599

25. Lembaga boleh mengamanahkan dan memberi kepada pengarah urusan

mana-mana kuasa yang boleh dijalankan oleh Lembaga atas apa-apa terma dan
syarat dan dengan apa-apa sekatan sebagaimana yang difikirkan sesuai oleh
Lembaga, dan sama ada secara bersampingan dengan atau dengan mengecualikan
kuasa Lembaga sendiri, dan boleh dari semasa ke semasa membatalkan, menukar
atau mengubah segala atau mana-mana satu daripada kuasa itu.

_Pengarah Bersekutu_

26. Lembaga boleh, dari semasa ke semasa, melantik mana-mana orang

sebagai pengarah bersekutu dan boleh dari semasa ke semasa membatalkan
mana-mana pelantikan itu.

27. Lembaga boleh menetapkan, menentukan dan mengubah kuasa, kewajipan

dan saraan mana-mana orang yang dilantik sedemikian, tetapi seorang yang
dilantik sedemikian tidak mempunyai apa-apa hak untuk menghadiri atau
mengundi dalam mana-mana mesyuarat Lembaga kecuali melalui pelawaan
dan dengan persetujuan Lembaga.

Jadual Keempat

[Perenggan 235(2)(a)]

BADAN YANG DILULUSKAN

1. Institut Setiausaha dan Pentadbir Berkanun Malaysia

2. Institut Akauntan Malaysia

3. Majlis Peguam Malaysia

4. Persatuan Setiausaha Syarikat Malaysia

5. Institut Akauntan Awam Bertauliah Malaysia

6. Persatuan Undang-Undang Sabah

7. Persatuan Peguam Bela Sarawak

Jadual Kelima

[Seksyen 253]

LAPORAN PENGARAH

Bahagian I

_Kandungan Laporan Pengarah_

1. Setiap laporan yang baginya seksyen 252 berkaitan, hendaklah menyatakan
butir-butir yang berikut:

_(a)_ jumlah bersih untung atau rugi syarikat bagi tahun kewangan selepas

peruntukan bagi cukai pendapatan;


-----

600 _Rang Undang-Undang_

_(b)_ amaun dan butir-butir tentang apa-apa pemindahan yang material

kepada atau daripada simpanan atau peruntukan;

_(c)_ jika, sepanjang tahun kewangan, syarikat mengeluarkan apa-apa syer

atau debentur—

(i) maksud pengeluaran itu, kelas syer atau debentur yang dikeluarkan;

(ii) bilangan syer bagi setiap kelas dan amaun debentur bagi setiap

kelas; dan

(iii) terma pengeluaran syer dan debentur itu bagi setiap kelas;

_(d)_ sama ada pada akhir tahun kewangan itu—

(i) terdapat perkiraan yang masih berterusan yang kepadanya

syarikat menjadi pihak, yang merupakan perkiraan dengan
tujuan untuk membolehkan pengarah syarikat memperoleh
faedah secara pemerolehan syer dalam, atau debentur, syarikat
atau mana-mana pertubuhan perbadanan lain; atau

(ii) terdapat, pada bila-bila masa dalam tahun itu, perkiraan yang

masih berterusan sebagaimana terdahulu yang kepadanya
syarikat menjadi pihak,

dan jika sedemikian, laporan itu hendaklah mengandungi suatu pernyataan
yang menerangkan kesan perkiraan itu dan memberikan nama orang yang
pada bila-bila masa dalam tahun itu menjadi pengarah syarikat dan memegang,
atau orang yang penamanya memegang, syer atau debentur yang diperoleh
di bawah perkiraan itu;

_(e)_ berkenaan dengan setiap orang yang, pada akhir tahun kewangan,

menjadi pengarah syarikat—

(i) sama ada mengikut daftar yang disimpan oleh syarikat bagi

maksud seksyen 59 yang berhubungan dengan obligasi
pengarah suatu syarikat untuk memberitahu syarikat itu tentang
kepentingannya dalam syer dalam, atau debentur, syarikat
itu dan tentang tiap-tiap pertubuhan perbadanan lain, yang
merupakan subsidiari atau syarikat pegangan kepada syarikat
itu atau subsidiari kepada syarikat pegangan syarikat itu,
orang itu pada akhir tahun itu, berkepentingan dalam syer
dalam, atau debentur syarikat itu atau mana-mana pertubuhan
perbadanan lain atau tidak dan, jika dia berkepentingan
sedemikian, bilangan dan amaun syer dalam, dan debentur,
setiap pertubuhan yang dalamnya, mengikut daftar itu, orang
itu berkepentingan dahulunya;

(ii) sama ada, mengikut daftar itu, orang itu, pada awal tahun itu

atau, jika orang itu tidak menjadi pengarah dahulunya, apabila
dia menjadi pengarah, berkepentingan dalam syer dalam, atau
debentur, syarikat atau mana-mana pertubuhan perbadanan
lain atau tidak dan, jika orang itu berkepentingan sedemikian,
bilangan dan amaun syer dalam, dan debentur, setiap pertubuhan
yang dalamnya mengikut daftar itu, dia berkepentingan pada
awal tahun itu atau, mengikut mana-mana yang berkenaan,
apabila orang itu menjadi pengarah; dan


-----

_Syarikat_ 601

(iii) jumlah bilangan syer dalam atau debentur syarikat atau mana
mana pertubuhan perbadanan lain yang dibeli dan dijual oleh
orang itu sepanjang tahun kewangan itu;

_(f)_ amaun, jika ada, yang disyorkan oleh pengarah hendaklah dibayar melalui

dividen, dan apa-apa amaun yang telah dibayar atau diisytiharkan
melalui dividen sejak akhir tahun kewangan dahulu, yang menunjukkan
mana-mana amaun itu, jika ada, telah ditunjukkan dalam laporan
dahulu di bawah subseksyen ini atau di bawah peruntukan yang
bersamaan Akta ini yang dimansuhkan;

_(g)_ sama ada pengarah, sebelum penyata kewangan disediakan, mengambil

langkah-langkah yang munasabah untuk menentukan tindakan yang
telah diambil berhubung dengan hutang lapuk yang dihapus kira dan
peruntukan yang dibuat bagi hutang ragu, dan mereka berpuas hati
bahawa semua hutang lapuk yang diketahui telah dihapus kira dan
bahawa peruntukan yang mencukupi telah dibuat bagi hutang ragu;

_(h)_ sama ada pada tarikh laporan itu pengarah menyedari tentang apa-apa

hal keadaan yang menjadikan amaun yang dihapus kira bagi hutang
lapuk atau amaun peruntukan bagi hutang ragu tidak mencukupi
sehingga apa-apa takat yang substantial dan, jika sedemikian,
memberikan butir-butir tentang hal keadaan itu;

_(i)_ sama ada pengarah, sebelum penyata kewangan disediakan, telah

mengambil langkah-langkah yang munasabah untuk memastikan bahawa
apa-apa aset semasa yang tidak berkemungkinan direalisasikan dalam
perjalanan biasa urusan termasuk nilai aset semasa itu sebagaimana yang
ditunjukkan dalam rekod perakaunan syarikat telah diturunkan kepada
suatu amaun yang aset semasa itu dijangkakan boleh direalisasikan
sedemikian;

_(j)_ sama ada pada tarikh laporan itu pengarah menyedari tentang apa-apa

hal keadaan—

(i) yang menjadikan nilai yang dikaitkan dengan aset semasa dalam

akaun itu mengelirukan; dan

(ii) yang timbul yang akan menjadikan pematuhan kaedah penilaian

sedia ada bagi aset atau liabiliti syarikat mengelirukan atau
tidak sesuai, dan, jika sedemikian, memberikan butir-butir
tentang hal keadaan itu;

_(k)_ sama ada wujud pada tarikh laporan—

(i) apa-apa gadaian ke atas aset syarikat yang wujud sejak akhir

tahun kewangan yang menjamin liabiliti mana-mana orang
lain dan, jika sedemikian, memberikan butir-butir tentang
apa-apa gadaian itu dan, setakat yang dapat dilaksanakan,
tentang amaun yang dijamin; dan

(ii) apa-apa liabiliti luar jangka yang wujud sejak akhir tahun

kewangan dan, jika sedemikian, menyatakan sifat umum liabiliti
itu dan, setakat yang dapat dilaksanakan, amaun maksimum,
atau suatu anggaran amaun maksimum, yang baginya syarikat
boleh menjadi bertanggungan berkenaan dengan liabiliti itu;


-----

602 _Rang Undang-Undang_

_(l)_ sama ada apa-apa liabiliti luar jangka atau lain telah berkuat kuasa,

atau berkemungkinan berkuat kuasa, dalam tempoh dua belas bulan
selepas akhir tahun kewangan yang, pada pendapat pengarah, akan atau
boleh menjejaskan kemampuan syarikat untuk memenuhi obligasinya
apabila ia hendaklah dilaksanakan dan, jika sedemikian, memberikan
butir-butir tentang apa-apa liabiliti itu;

_(m)_ sama ada pada tarikh laporan pengarah menyedari tentang apa-apa

hal keadaan yang tidak diperkatakan selainnya dalam laporan itu
atau akaun yang menjadikan apa-apa amaun yang dinyatakan dalam
akaun itu mengelirukan dan, jika sedemikian, memberikan butir-butir
tentang hal keadaan itu;

_(n)_ sama ada hasil operasi syarikat sepanjang tahun kewangan, pada pendapat

pengarah, sebahagian besarnya terjejas disebabkan apa-apa butiran,
transaksi atau peristiwa yang bersifat material dan luar biasa dan, jika
sedemikian, memberikan butir-butir tentang butiran, transaksi atau
peristiwa itu dan amaun atau kesan butiran, transaksi atau peristiwa
itu, jika diketahui atau semunasabahnya boleh ditentukan;

_(o)_ sama ada wujud dalam jarak waktu antara akhir tahun kewangan dan

tarikh laporan apa-apa butiran, transaksi atau peristiwa yang bersifat
material dan luar biasa yang berkemungkinan, pada pendapat pengarah,
menjejaskan sebahagian besar hasil operasi syarikat bagi tahun
kewangan yang laporan itu dibuat dan, jika sedemikian, memberikan
butir-butir tentang butiran, transaksi atau peristiwa itu; dan

_(p)_ apa-apa butir lain sebagaimana yang ditentukan oleh Pendaftar.

2. Laporan hendaklah menyatakan, berkenaan dengan pengarah atau pengarah
dahulu bagi syarikat, amaun—

_(a) fi dan faedah lain, yang dibezakan secara berasingan, yang dibayar_

kepada atau boleh diterima oleh mereka daripada syarikat atau
subsidiarinya sebagai saraan bagi perkhidmatan mereka kepada syarikat
itu atau subsidiarinya, termasuk semua fi, peratusan, bonus, komisen,
pampasan bagi kerugian pejabat, apa-apa sumbangan bagi kerugian
pejabat, apa-apa sumbangan berkenaan dengannya di bawah manamana skim faedah pencen atau persaraan dan termasuk komisen yang
dibayar atau kena dibayar kerana melanggan atau bersetuju untuk
melanggan atau mengusahakan atau bersetuju untuk mengusahakan
langganan bagi apa-apa syer dalam atau debentur syarikat itu atau
syarikat pemegangnya atau mana-mana subsidiari kepada syarikat
itu:

Dengan syarat bahawa jika seorang pengarah atau mana-mana firma

yang pengarah itu menjadi anggota, bertindak bagi syarikat itu atas
sifat profesional, amaun yang dibayar kepada pengarah itu atau
kepada firmanya bagi perkhidmatan yang diberikan kepada syarikat
itu atas sifat itu tidak boleh dimasukkan ke dalam semua fi, peratusan,
bonus, komisen, pampasan bagi kerugian pejabat, apa-apa sumbangan
bagi kerugian pejabat, apa-apa sumbangan berkenaan dengannya di
bawah mana-mana skim faedah pencen atau persaraan dan termasuk
komisen yang dibayar atau kena dibayar kerana melanggan atau


-----

_Syarikat_ 603

bersetuju untuk melanggan atau mengusahakan atau bersetuju untuk
mengusahakan langganan bagi apa-apa syer dalam atau debentur
syarikat itu atau syarikat pemegangnya atau mana-mana subsidiari
kepada syarikat itu tetapi hendaklah ditunjukkan secara berasingan
sama ada melalui nota atau selainnya;

_(b) melalui suatu nota atau selainnya, nilai wang yang dianggarkan bagi_

apa-apa faedah lain yang diterima atau boleh diterima oleh mereka
selain secara tunai daripada syarikat atau daripada mana-mana
subsidiarinya;

_(c) jumlah amaun yang dibayar kepada atau boleh diterima oleh mana-_

mana pihak ketiga berkenaan dengan perkhidmatan yang diberikan
kepada syarikat atau mana-mana syarikat subsidiarinya oleh manamana pengarah atau pengarah dahulu bagi syarikat itu;

_(d) jumlah amaun, jika ada, tanggung rugi yang diberikan kepada atau_

insurans yang dilaksanakan bagi, mana-mana pengarah, pegawai atau
juruaudit syarikat.

3. Pengarah suatu syarikat hendaklah menyatakan dalam laporan sama ada
dia, sejak akhir tahun kewangan terdahulu, menerima atau menjadi berhak
untuk menerima faedah, selain faedah yang termasuk dalam amaun agregat
saraan yang diterima atau kena dibayar dan boleh diterima oleh pengarah yang
ditunjukkan dalam akaun atau gaji yang ditetapkan sebagai pekerja sepenuh
masa syarikat itu, disebabkan kontrak yang dibuat oleh syarikat itu atau
perbadanan yang berkaitan, dengan pengarah itu atau dengan firma yang dia
menjadi anggota, atau dengan sesuatu syarikat yang dalamnya dia mempunyai
kepentingan kewangan yang substansial, dan, jika sedemikian, sifat umum
faedah itu.

4. Jika pada akhir suatu tahun kewangan suatu syarikat menjadi subsidiari
kepada perbadanan lain, pengarah syarikat itu hendaklah menyatakan dalam,
atau melalui nota sebagai penyata yang dilampirkan kepada, akaun syarikat
itu nama perbadanan yang dianggap oleh pengarah sebagai syarikat pegangan
utama kepada syarikat itu dan jika diketahui mereka, negara di mana perbadanan
itu diperbadankan.

5. Jika apa-apa opsyen diberikan sepanjang tempoh yang termasuk dalam
akaun untung rugi untuk mengambil syer yang belum dikeluarkan sesuatu
syarikat, laporan pengarah hendaklah menyatakan—

_(a)_ bilangan dan kelas syer yang berkenaan dengannya opsyen itu diberikan;

_(b)_ tarikh habis tempoh opsyen itu;

_(c)_ asas yang berdasarkannya opsyen itu boleh dijalankan; dan

_(d)_ sama ada orang yang kepadanya opsyen itu diberikan mempunyai

apa-apa hak untuk menyertai apa-apa pengeluaran syer mana-mana
syarikat lain menurut kuasa opsyen itu.

6. Laporan pengarah hendaklah menyatakan—

_(a)_ butir-butir syer yang dikeluarkan selama tempoh yang berkaitan

dengan laporan itu menurut pelaksanaan opsyen untuk mengambil
syer syarikat yang belum diterbitkan, sama ada diberikan sebelum
atau semasa tempoh itu; dan


-----

604 _Rang Undang-Undang_

_(b)_ bilangan dan kelas syer syarikat yang belum dikeluarkan di bawah

opsyen pada akhir tempoh itu, harga, atau kaedah untuk menetapkan
harga, pengeluaran syer itu, tarikh habis tempoh opsyen itu dan hak,
jika ada, orang yang kepadanya opsyen itu diberikan untuk menyertai
apa-apa pengeluaran syer mana-mana syarikat lain menurut kuasa
opsyen itu.

7. Laporan Pengarah hendaklah menyatakan dengan jelas sama ada dalam
akaun untung rugi syarikat pegangan atau akaun untung rugi disatukan bagi
syarikat pegangan dan subsidiarinya nama, tempat diperbadankan, aktiviti utama,
dan peratusan modal syer diterbitkan yang dipegang oleh syarikat pegangan
dalam setiap subsidiari yang baginya akaun untung dan rugi itu atau dokumen
lain itu berkaitan.

8. Jika laporan juruaudit mengenai akaun sesuatu subsidiari adalah bersyarat
dengan apa-apa cara, penyata kewangan disatukan bagi syarikat pemegang,
mengikut mana-mana yang berkenaan, hendaklah mengandungi butir-butir
tentang cara laporan itu bersyarat setakat yang perkara yang menjadi hal
perkara syarat itu tidak termasuk dalam akaun syarikat pegangan itu sendiri
dan adalah material mengikut pandangan anggotanya.

9. Laporan juruaudit hendaklah ditunjukkan di bawah tajuk yang berasingan
dalam kunci kira-kira setiap subsidiari takat pegangan syernya dalam syarikat
pemegangan dan dalam perbadanan lain yang berkaitan.

10. Jumlah amaun yang dibayar kepada atau yang boleh diterima oleh juruaudit

sebagai saraan bagi perkhidmatan mereka sebagai juruaudit, termasuk semua
fi, peratusan atau bayaran atau balasan lain yang diberikan oleh atau daripada
syarikat atau oleh atau daripada mana-mana subsidiari kepada syarikat.

Bahagian II

_Kandungan ulasan perniagaan_

1. Setiap laporan yang disediakan di bawah seksyen 252 boleh termasuk
suatu ulasan perniagaan.

2. Ulasan perniagaan boleh, setakat yang perlu bagi pemahaman tentang
perkembangan, prestasi atau kedudukan perniagaan syarikat, mengandungi—

_(a)_ suatu ulasan yang jelas tentang perniagaan syarikat;

_(b)_ suatu perihalan tentang risiko utama dan ketakpastian yang dihadapi

oleh syarikat;

_(c)_ suatu analisis yang seimbang dan menyeluruh tentang—

(i) perkembangan dan prestasi perniagaan syarikat sepanjang tahun

kewangan;

(ii) kedudukan perniagaan syarikat pada akhir tahun itu, selaras

dengan saiz dan kerumitan perniagaan; dan

(iii) petunjuk prestasi utama syarikat;


-----

_Syarikat_ 605

_(d)_ maklumat mengenai—

(i) perkara alam sekeliling, termasuk kesan perniagaan syarikat ke

atas alam sekeliling;

(ii) pekerja-pekerja syarikat; dan

(iii) isu-isu sosial dan kemasyarakatan,

termasuk maklumat mengenai apa-apa dasar syarikat berhubung dengan

perkara itu dan keberkesanan dasar itu; dan

_(e)_ tertakluk kepada perenggan 7 Bahagian ini, maklumat mengenai orang

yang dengannya syarikat mempunyai perkiraan berkontrak atau
perkiraan lain yang perlu bagi perniagaan syarikat.

3. Jika ulasan itu tidak mempunyai mana-mana maklumat yang disebut dalam
perenggan 2(a), _(b),_ _(c) dan_ _(d), ulasan itu hendaklah menyatakan maklumat_
yang tidak terkandung dalamnya.

4. Ulasan itu boleh, jika berkenaan, memasukkan rujukan mengenai, dan
penerangan tambahan tentang, amaun yang dimasukkan dalam penyata kewangan
syarikat.

5. Berhubung dengan laporan kumpulan pengarah, Bahagian ini mempunyai
kesan seolah-olah rujukan mengenai syarikat termasuk rujukan mengenai
subsidiarinya yang termasuk dalam penyatuan.

6. Tiada apa-apa jua dalam Bahagian ini menghendaki penzahiran maklumat
mengenai perkembangan atau perkara yang akan berlaku semasa perundingan
jika penzahiran itu boleh, pada pendapat pengarah, menjejaskan kepentingan
syarikat.

7. Tiada apa-apa jua dalam subperenggan (2)(e) menghendaki penzahiran
maklumat mengenai seseorang jika penzahiran itu boleh, pada pendapat
pengarah, memudaratkan orang itu dan bercanggah dengan kepentingan awam.

8. Bagi maksud Bahagian ini, “petunjuk prestasi utama” ertinya faktor-faktor
yang dengan merujuk kepadanya perkembangan, prestasi atau kedudukan
perniagaan syarikat boleh diukur dengan berkesan.

Jadual Keenam

[Seksyen 383]

KUASA PENERIMA ATAU PENERIMA DAN PENGURUS

1. Tertakluk kepada peruntukan Jadual ini, seseorang penerima atau penerima
dan pengurus harta sesuatu syarikat mempunyai kuasa untuk melakukan segala
perkara yang perlu atau sesuai untuk dilakukan bagi atau berkaitan dengan,
atau yang bersampingan dengan, pencapaian objektif yang baginya penerima
itu dilantik.


-----

606 _Rang Undang-Undang_

2. Tanpa mengehadkan keluasan perenggan 1, tetapi tertakluk kepada manamana peruntukan perintah Mahkamah yang melaluinya, atau surat cara yang di
bawahnya, penerima dilantik, yang merupakan peruntukan yang mengehadkan
kuasa penerima atau penerima dan pengurus dengan apa-apa cara, penerima atau
penerima dan pengurus harta sesuatu syarikat mempunyai, sebagai tambahan
kepada apa-apa kuasa yang diberikan oleh perintah atau surat cara itu, mengikut
mana-mana yang berkenaan, atau oleh mana-mana undang-undang lain, kuasa
bagi maksud mencapai objektif yang baginya penerima atau penerima dan
pengurus itu dilantik—

_(a) untuk mengambil milikan dan kawalan harta syarikat mengikut terma-_

terma perintah atau surat cara itu;

_(b) untuk memajak, menyewakan atau melupuskan harta syarikat;_

_(c) untuk memberikan opsyen ke atas harta syarikat mengikut apa-apa_

syarat sebagaimana yang difikirkan patut oleh penerima atau penerima
dan pengurus;

_(d) untuk meminjam wang dengan menjadikan harta syarikat sebagai_

cagaran;

_(e) untuk menginsuranskan harta syarikat;_

_(f) untuk membaiki, membaharui atau memperbesar harta syarikat;_

_(g) untuk menukarkan harta syarikat kepada wang;_

_(h) untuk menjalankan apa-apa perniagaan syarikat;_

_(i) untuk mengambil secara pajak atau secara sewa, atau memperoleh,_

apa-apa harta yang perlu atau mudah berkaitan dengan penjalanan
perniagaan syarikat;

_(j) untuk menuntut dan mendapatkan, melalui tindakan atau selainnya,_

pendapatan daripada harta dalam penerimaan;

_(k) untuk mengeluarkan resit bagi pendapatan yang didapatkan;_

_(l) untuk memeriksa pada bila-bila masa yang munasabah buku atau_

dokumen yang berkaitan dengan harta dalam kuasa penerima dan
yang dimiliki atau di bawah kawalan syarikat;

_(m) untuk menjalankan, bagi pihak syarikat, hak untuk memeriksa buku_

atau dokumen yang berhubung dengan harta dalam kuasa penerima
dan yang dimiliki atau di bawah kawalan seseorang selain syarikat
itu;

_(n) untuk menukar pejabat berdaftar atau alamat berdaftar untuk penyampaian_

bagi syarikat;

_(o) untuk menyempurnakan apa-apa dokumen, memulakan atau_

mempertahankan apa-apa prosiding atau melakukan apa-apa perbuatan
atau benda atas nama dan bagi pihak syarikat;

_(p) untuk mengeluarkan, menerima, membuat dan mengendors bil pertukaran_

atau nota janji hutang;

_(q) untuk menggunakan meterai syarikat;_


-----

_Syarikat_ 607

_(r) untuk mengambil khidmat atau melepaskan pekerja bagi pihak syarikat;_

_(s) untuk melantik peguam, akauntan atau orang lain yang berkelayakan_

secara profesional untuk membantu penerima atau penerima dan
pengurus;

_(t) untuk melantik ejen bagi melakukan apa-apa urusan yang tidak dapat_

dilakukan oleh penerima atau penerima dan pengurus itu, atau yang
tidak munasabah untuk menjangka penerima melakukannya, dengan
sendiri;

_(u) jika hutang atau liabiliti terhutang kepada syarikat, untuk membuktikan_

hutang atau liabiliti itu dalam sesuatu kebankrapan, insolvensi atau
penggulungan dan, yang berkaitan dengan kebankrapan, insolvensi
atau penggulungan itu, untuk menerima dividen dan bersetuju dengan
cadangan bagi suatu persetujuan penyelesaian atau suatu skim
perkiraan;

_(v) untuk membuat atau mempertahankan sesuatu permohonan bagi_

penggulungan syarikat; dan

_(w) untuk merujuk kepada timbang tara apa-apa persoalan yang menyentuh_

syarikat.

3. Pemberian kuasa oleh Jadual ini kepada penerima atau penerima dan
pengurus berhubung dengan harta syarikat tidak menyentuh apa-apa hak
berhubung dengan harta mana-mana orang selain syarikat itu.

4. Dalam Jadual ini, suatu rujukan, berhubung dengan penerima atau penerima
dan pengurus, mengenai harta sesuatu syarikat ialah, melainkan jika konteksnya
menghendaki makna yang lain, rujukan mengenai harta syarikat yang berhubung
dengannya penerima atau penerima dan pengurus itu dilantik.

Jadual Ketujuh

[Seksyen 394 dan 401]

KUASA DAN KEWAJIPAN PENAMA BAGI PERKIRAAN SUKARELA KORPORAT

1. Semasa moratorium, seseorang penama hendaklah memantau hal ehwal
syarikat bagi maksud merumuskan pendapat mengenai sama ada—

_(a)_ perkiraan sukarela yang dicadangkan mempunyai peluang yang

munasabah untuk diluluskan dan dilaksanakan; dan

_(b)_ syarikat berkemungkinan mempunyai dana mencukupi yang tersedia bagi

syarikat sepanjang moratorium yang dicadangkan bagi membolehkan
syarikat menjalankan perniagaannya.

2. Penama boleh menghendaki daripada pengarah atau Pegawai Penerima dan
pengarah atau Pegawai Penerima hendaklah mengemukakan kepada penama, apaapa maklumat yang perlu untuk membolehkan penama mematuhi perenggan 1.


-----

608 _Rang Undang-Undang_

3. Penama berhak untuk bergantung kepada maklumat yang dikemukakan
kepadanya di bawah perenggan 2 dalam merumuskan pendapatnya mengenai
perkara yang dikehendaki di bawah perenggan 1 melainkan jika dia mempunyai
sebab untuk meragui ketepatan maklumat itu.

4. Sebutan dalam perenggan 1(b) mengenai perniagaan syarikat ialah mengenai
perniagaan itu sebagaimana yang dicadangkan oleh syarikat untuk dijalankan
sepanjang moratorium.

5. Penama hendaklah menarik balik persetujuannya untuk bertindak jika,
pada bila-bila masa sepanjang moratorium—

_(a)_ penama itu merumuskan pendapat bahawa—

(i) perkiraan sukarela yang dicadangkan tidak lagi mempunyai

peluang yang munasabah untuk diluluskan atau dilaksanakan;
atau

(ii) syarikat tidak akan mempunyai dana mencukupi yang tersedia

bagi syarikat sepanjang moratorium yang selebihnya bagi
membolehkan syarikat menjalankan perniagaannya;

_(b)_ penama itu menyedari bahawa, pada tarikh pemfailan dokumen

di bawah seksyen 398, syarikat tidak layak bagi suatu moratorium; atau

_(c)_ pengarah atau Pegawai Penerima tidak mematuhi kewajipan mereka

di bawah perenggan 2.

Jadual Kelapan

[Seksyen 398]

MORATORIUM BAGI PERKIRAAN SUKARELA KORPORAT

_Kelayakan untuk moratorium bagi perkiraan sukarela korporat_

1. Suatu syarikat adalah layak untuk moratorium bagi perkiraan sukarela
korporat yang dicadangkan oleh pengarah jika—

_(a)_ syarikat itu merupakan suatu syarikat persendirian;

_(b)_ syarikat itu bukan suatu institusi berlesen atau pengendali sistem

pembayaran ditetapkan yang dikawal selia di bawah undang-undang
yang dikuatkuasakan oleh Bank Negara Malaysia; atau

_(c)_ syarikat itu bukan suatu institusi pasaran kewangan di bawah Akta

Pasaran Modal dan Perkhidmatan 2007.

2. Sesuatu syarikat layak untuk moratorium bagi perkiraan sukarela korporat
yang dicadangkan oleh pengurus kehakiman atau penyelesai jika—

_(a) syarikat itu digulung;_

_(b) syarikat itu di bawah suatu perintah pengurusan kehakiman;_


-----

_Syarikat_ 609

_(c) syarikat itu bukan suatu institusi berlesen atau pengendali sistem_

pembayaran ditetapkan yang dikawal selia di bawah undang-undang
yang dikuatkuasakan oleh Bank Negara Malaysia; atau

_(d) syarikat itu bukan suatu institusi pasaran kewangan di bawah Akta_

Pasaran Modal dan Perkhidmatan 2007.

_Tempoh dan pelanjutan moratorium_

3. Sesuatu moratorium hendaklah terus berkuat kuasa selama tempoh dua
puluh lapan hari dari masa moratorium itu bermula di bawah perenggan 1 dan 2
tetapi sesuatu mesyuarat yang dipanggil di bawah perenggan 4 boleh, tertakluk
kepada persetujuan yang diberikan oleh penama dan anggota syarikat, dan
yang memperoleh tujuh puluh lima peratus majoriti daripada nilai pemiutang
yang hadir dan mengundi sama ada dengan sendiri atau melalui proksi dalam
mesyuarat, melanjutkan tempoh ini selama tidak lebih daripada enam puluh
hari.

4. Dalam mana-mana mesyuarat jika dicadangkan untuk melanjutkan
moratorium, sebelum keputusan dibuat berkenaan dengan cadangan itu, penama
hendaklah memberitahu mesyuarat itu tentang tindakan yang diambilnya untuk
mematuhi kewajipannya di bawah Jadual Ketujuh dan kos yang ditanggung
akibat daripada tindakannya untuk syarikat, dan tentang apa-apa rancangan
yang dia berniat untuk melakukan untuk terus mematuhi kewajipan itu jika
moratorium dilanjutkan dan kos yang dijangkakan bagi tindakannya untuk
syarikat.

5. Suatu moratorium hendaklah tamat pada akhir hari mesyuarat yang dipanggil
di bawah seksyen 399, melainkan jika moratorium itu dilanjutkan di bawah
perenggan 3.

6. Jika suatu moratorium dilanjutkan di bawah perenggan 3, moratorium itu
hendaklah tamat pada akhir hari yang moratorium itu dilanjutkan.

7. Jika tiada mesyuarat di bawah perenggan 4 dipanggil oleh penama dalam
tempoh dua puluh lapan hari sebagaimana yang dikehendaki di bawah perenggan
3, moratorium tamat pada hari terakhir dalam tempoh itu.

8. Sesuatu moratorium hendaklah berakhir jika penama menarik balik
persetujuannya untuk bertindak di bawah Jadual Ketujuh.

_Pemberitahuan tentang permulaan moratorium_

9. Pengarah sesuatu syarikat atau Pegawai Penerima hendaklah, dalam masa
tujuh hari selepas permulaan sesuatu moratorium, memberitahu penama tentang
permulaan itu.

10. Selepas diberitahu di bawah perenggan (9), penama hendaklah, dalam

masa tujuh hari dari pemulaan tempoh moratorium—

_(a) memberitahu Pendaftar tentang fakta permulaan moratorium itu;_

_(b)_ memberitahu syarikat dan mana-mana pemiutang mempetisyen bagi

syarikat yang tuntutannya diketahui penama itu, tentang fakta
permulaan moratorium itu; dan


-----

610 _Rang Undang-Undang_

_(c)_ mengiklankan fakta itu dalam laman sesawang Suruhanjaya dan dalam

satu surat khabar yang diedarkan secara meluas di Malaysia dalam
bahasa kebangsaan dan satu surat khabar yang diedarkan secara
meluas di Malaysia dalam bahasa Inggeris.

11. Bagi maksud Jadual ini, “pemiutang mempetisyen” ertinya pemiutang

yang melaluinya suatu petisyen penggulungan dikemukakan sebelum permulaan
moratorium, selagi petisyen itu tidak ditolak atau ditarik balik.

_Pemberitahuan tentang penamatan moratorium_

12. Seseorang penama hendaklah, dalam masa tujuh hari selepas sesuatu

moratorium tamat—

_(a) mengiklankan fakta itu dalam laman sesawang Suruhanjaya dan dalam_

satu surat khabar yang diedarkan secara meluas di Malaysia dalam
bahasa kebangsaan dan satu surat khabar yang diedarkan secara
meluas di Malaysia dalam bahasa Inggeris; dan

_(b) memberitahu Mahkamah, Pendaftar, syarikat dan mana-mana pemiutang_

syarikat yang tuntutannya diketahui penama itu, tentang fakta
penamatan moratorium itu.

_Jawatankuasa Moratorium_

13. Suatu mesyuarat yang dipanggil di bawah perenggan 4 untuk memutuskan

bahawa tempoh moratorium dilanjutkan boleh, dengan persetujuan penama,
menubuhkan suatu jawatankuasa moratorium untuk menjalankan fungsi yang
diberikan kepadanya oleh mesyuarat itu.

14. Mesyuarat di bawah perenggan 13 hendaklah meluluskan suatu anggaran

perbelanjaan yang ditanggung oleh jawatankuasa dalam menjalankan fungsi
yang dicadangkan.

15. Apa-apa perbelanjaan, tidak melebihi amaun anggaran yang diluluskan di

bawah perenggan 14 yang ditanggung oleh jawatankuasa dalam menjalankan
fungsinya hendaklah dibayar ganti oleh penama.

16. Jawatankuasa hendaklah tidak lagi wujud apabila moratorium tamat.

_Kesan moratorium_

17. Sepanjang tempoh sesuatu moratorium berkuat kuasa—

_(a)_ tiada petisyen boleh dikemukakan bagi penggulungan syarikat;

_(b)_ tiada mesyuarat syarikat boleh dipanggil atau diminta kecuali dengan

persetujuan penama atau keizinan Mahkamah dan tertakluk kepada,
jika mahkamah memberikan keizinan, apa-apa terma sebagaimana
yang dikenakan oleh Mahkamah;

_(c)_ tiada ketetapan boleh diluluskan atau perintah dibuat bagi penggulungan

syarikat;


-----

_Syarikat_ 611

_(d)_ tiada permohonan bagi perintah pengurusan kehakiman boleh dibuat

terhadap syarikat;

_(e)_ tiada pengurus kehakiman bagi syarikat boleh dilantik di bawah

Subpenggal 2 Penggal 8 Bahagian III;

_(f)_ tiada tuan punya atau orang lain yang kepadanya sewa kena dibayar

boleh menjalankan apa-apa hak pelucuthakan dengan kemasukan
semula secara aman berhubung dengan premis yang disewakan kepada
syarikat berkenaan dengan kegagalan syarikat untuk mematuhi apaapa terma atau syarat penyewaannya bagi premis itu, kecuali dengan
keizinan Mahkamah dan tertakluk kepada apa-apa terma sebagaimana
yang dikenakan oleh Mahkamah;

_(g)_ tiada langkah lain boleh diambil untuk mengenakan apa-apa jaminan

ke atas harta syarikat, atau untuk memiliki semula barang-barang
dalam milikan syarikat di bawah apa-apa perjanjian sewa beli,
kecuali dengan keizinan Mahkamah dan tertakluk kepada apa-apa
terma sebagaimana yang dikenakan oleh Mahkamah;

_(h)_ tiada prosiding lain dan tiada pelaksanaan atau proses undang-undang

lain boleh dimulakan atau diteruskan, dan tiada distres boleh dikenakan,
terhadap syarikat atau hartanya kecuali dengan keizinan Mahkamah
dan tertakluk kepada apa-apa terma sebagaimana yang dikenakan
oleh Mahkamah; dan

_(i)_ tiada apa-apa jua langkah boleh diambil untuk memindahkan apa
apa syer syarikat atau untuk menukar status mana-mana anggota
syarikat kecuali dengan keizinan Mahkamah dan, jika Mahkamah
memberikan kebenaran, tertakluk kepada apa-apa terma sebagaimana
yang dikenakan oleh Mahkamah.

18. Walau apa pun perenggan 17(a), seorang pemiutang bercagar boleh

melantik penerima untuk berurusan dengan harta syarikat yang digadaikan.

_Invois syarikat, pesanan barang, dsb._

19. Pada masa apabila sesuatu moratorium sedang berkuat kuasa berhubung

dengan suatu syarikat, nama penama dan suatu pernyataan bahawa suatu
moratorium sedang berkuat kuasa bagi syarikat itu hendaklah terdapat pada—

_(a) surat urusan, notis dan penerbitan rasminya yang lain, termasuk melalui_

media elektronik;

_(b) laman sesawangnya;_

_(c) bil pertukaran, nota janji hutang, pengendorsan dan borang pesanannya;_

_(d) cek yang berupa sebagai ditandatangani oleh atau bagi pihak syarikat;_

_(e) pesanan, invois dan tuntutan lain bagi bayaran, resit dan surat kredit_

yang berupa sebagai dikeluarkan atau ditandatangani oleh atau bagi
pihak syarikat; dan

_(f) semua bentuk surat dan dokumentasi perniagaannya yang lain._


-----

612 _Rang Undang-Undang_

Jadual Kesembilan

[Subseksyen 414(4)]

KUASA PENGURUS KEHAKIMAN

Pengurus kehakiman boleh menjalankan semua atau mana-mana kuasa yang
berikut:

_(a) mengambil milikan, mengumpul dan mendapatkan harta syarikat dan,_

bagi maksud itu, menjalankan apa-apa prosiding sebagaimana yang
didapatinya suai manfaat;

_(b) menjual atau selainnya melupuskan harta syarikat melalui lelong awam_

atau kontrak persendirian;

_(c) meminjam wang dan memberikan harta syarikat sebagai cagaran bagi_

pinjaman itu;

_(d) melantik peguam atau akauntan atau orang lain yang berkelayakan_

secara profesional untuk membantunya dalam melaksanakan fungsinya;

_(e) memulakan atau mempertahankan apa-apa tindakan atau prosiding_

undang-undang lain atas nama dan bagi pihak syarikat;

_(f) merujuk kepada timbang tara apa-apa persoalan yang menyentuh_

syarikat;

_(g) menguatkuasakan dan mengekalkan insurans berkenaan dengan_

perniagaan dan harta syarikat;

_(h) menggunakan meterai syarikat;_

_(i) melakukan semua perbuatan dan menyempurnakan atas nama dan bagi_

pihak syarikat apa-apa surat ikatan, penerimaan atau dokumen lain;

_(j) mengeluarkan, menerima, membuat dan mengendors apa-apa bil_

pertukaran atau nota janji hutang atas nama dan bagi pihak syarikat;

_(k) melantik mana-mana ejen untuk melakukan apa-apa urusan yang tidak_

boleh dilakukannya sendiri atau yang boleh dilakukan dengan lebih
mudah oleh ejen dan kuasa untuk mengambil dan memberhentikan
pekerja;

_(l) melakukan segala perkara, termasuk menjalankan kerja, sebagaimana_

yang perlu bagi merealisasikan harta syarikat;

_(m) membuat apa-apa bayaran yang perlu atau bersampingan dengan_

pelaksanaan fungsinya;

_(n) menjalankan perniagaan syarikat;_

_(o) menubuhkan subsidiari bagi syarikat;_

_(p) memindahkan kepada subsidiari syarikat keseluruhan atau mana-mana_

bahagian perniagaan dan harta syarikat;

_(q) memberikan atau menerima penyerahan pajakan atau penyewaan_

mana-mana harta syarikat, dan mengambil pajakan atau penyewaan
mana-mana harta yang dikehendaki atau mudah bagi perniagaan
syarikat;


-----

_Syarikat_ 613

_(r) membuat apa-apa perkiraan atau kompromi bagi pihak syarikat;_

_(s) memanggil mana-mana modal tidak dipanggil syarikat;_

_(t) memberikan keutamaan dan menuntut dalam kebankrapan, insolvensi,_

sekuestrasi atau penyelesaian mana-mana orang yang berhutang
dengan syarikat dan menerima dividen, dan menyetujui surat ikatan
amanah bagi pemiutang mana-mana orang itu;

_(u) membuat atau mempertahankan sesuatu permohonan bagi penggulungan_

syarikat;

_(v) melakukan segala benda lain yang bersampingan dengan pelaksanaan_

kuasa yang disebut terdahulu.

Jadual Kesepuluh

[Subseksyen 450(4)]

JAWATANKUASA PEMERIKSAAN

_Pelantikan jawatankuasa pemeriksaan dalam penggulungan oleh Mahkamah_

1. Penyelesai boleh, dan hendaklah jika diminta oleh mana-mana pemiutang
atau penyumbang, memanggil mesyuarat pemiutang dan penyumbang yang
berasingan bagi maksud menentukan sama ada atau tidak pemiutang atau
penyumbang itu menghendaki pelantikan suatu jawatankuasa pemeriksaan
untuk bertindak dengan penyelesai, dan jika dikehendaki memilih anggota
jawatankuasa itu.

2. Jika terdapat perbezaan antara penentuan mesyuarat pemiutang dengan
penyumbang, Mahkamah hendaklah memutuskan perbezaan itu dan membuat
apa-apa perintah sebagaimana yang difikirkan patut oleh Mahkamah.

_Pelantikan jawatankuasa pemeriksaan dalam penggulungan sukarela_

3. Pemiutang pada mesyuarat yang dipanggil menurut seksyen 447 atau 449
atau pada mana-mana mesyuarat yang berikut boleh, jika difikirkan patut oleh
pemiutang, melantik suatu jawatankuasa pemeriksaan yang mengandungi tidak
lebih daripada lima orang, sama ada pemiutang atau tidak dan jika jawatankuasa
itu dilantik, syarikat boleh, sama ada pada mesyuarat yang ketetapan bagi
penggulungan sukarela diluluskan atau pada bila-bila masa kemudiannya
selepas ketetapan bagi penggulungan diluluskan dalam suatu mesyuarat agung,
melantik tidak lebih daripada lima orang sebagaimana yang syarikat fikirkan
patut untuk bertindak sebagai anggota jawatankuasa itu.

4. Walau apa pun perenggan 3, pemiutang boleh, jika pemiutang fikirkan
patut, memutuskan bahawa semua atau mana-mana orang yang dilantik oleh
syarikat tidak boleh menjadi seorang anggota jawatankuasa pemeriksaan dan jika
pemiutang memutuskan sedemikian orang yang disebut dalam ketetapan tidak
boleh, melainkan jika Mahkamah mengarahkan selainnya, bertindak sebagai
anggota jawatankuasa, dan atas apa-apa permohonan kepada Mahkamah di
bawah perenggan ini Mahkamah boleh, jika Mahkamah fikirkan patut, melantik
orang lain untuk bertindak sebagai anggota untuk menggantikan orang yang
disebut dalam ketetapan itu.


-----

614 _Rang Undang-Undang_

_Perlembagaan_

5. Jawatankuasa pemeriksaan hendaklah terdiri daripada pemiutang dan
penyumbang syarikat atau orang yang memegang—

_(a) surat wakil kuasa am daripada pemiutang atau penyumbang; atau_

_(b) kuasa khas daripada pemiutang atau penyumbang, untuk bertindak_

dalam jawatankuasa itu,

yang dilantik dalam suatu mesyuarat pemiutang dan penyumbang mengikut
apa-apa kadar sebagaimana yang dipersetujui atau dalam hal perbezaan
sebagaimana yang ditentukan oleh Mahkamah.

_Prosiding_

6. Jawatankuasa hendaklah bermesyuarat pada bila-bila masa dan di manamana tempat sebagaimana yang ditetapkan oleh jawatankuasa dari semasa
ke semasa, dan penyelesai atau mana-mana anggota jawatankuasa boleh juga
memanggil mesyuarat jawatankuasa sebagaimana yang difikirkan perlu oleh
penyelesai atau anggota.

7. Jawatankuasa boleh bertindak melalui suatu majoriti anggota yang hadir
pada suatu mesyuarat, tetapi tidak boleh bertindak melainkan jika sebahagian
besar daripada jawatankuasa hadir.

_Peletakan jawatan dan pemecatan anggota_

8. Seorang anggota jawatankuasa boleh meletakkan jawatan melalui notis secara
bertulis yang ditandatangani olehnya dan dihantar serah kepada penyelesai.

9. Seorang anggota jawatankuasa boleh dilucutkan melalui ketetapan biasa
pada mesyuarat pemiutang, jika dia mewakili pemiutang, atau pada mesyuarat
penyumbang, jika dia mewakili penyumbang, mesyuarat yang baginya notis
tujuh hari diberikan yang menyatakan tujuan mesyuarat itu.

_Kekosongan jawatan_

10. Jika seorang anggota jawatankuasa menjadi bankrap atau menyerahhakkan

estetnya bagi faedah pemiutangnya atau membuat perkiraan dengan pemiutangnya
menurut mana-mana undang-undang bertulis yang berhubungan dengan
kebankrapan atau tidak hadir mesyuarat jawatankuasa lima kali berturut-turut
tanpa kebenaran anggota yang bersama-sama dengan dirinya mewakili pemiutang
atau penyumbang, mengikut mana-mana yang berkenaan, jawatannya hendaklah
menjadi kosong.

_Kekosongan_

11. Suatu kekosongan dalam jawatankuasa hendaklah diisi melalui suatu

pelantikan oleh jawatankuasa yang sama atau pemiutang atau penyumbang
yang lain atau orang yang memegang kuasa am atau kuasa khas sebagaimana
yang dinyatakan dalam perenggan 5.


-----

_Syarikat_ 615

12. Penyelesai boleh, pada bila-bila masa atas usulnya sendiri dan hendaklah,

dalam masa tujuh hari dari permintaan secara bertulis daripada pemiutang
atau penyumbang, memanggil suatu mesyuarat pemiutang atau penyumbang,
mengikut mana-mana yang berkenaan, untuk menimbangkan apa-apa pelantikan
yang dibuat menurut perenggan 11 dan mesyuarat itu boleh mengesahkan
atau membatalkan pelantikan itu dan melantik pemiutang atau penyumbang
lain atau orang yang memegang kuasa am atau kuasa khas sebagaimana yang
dinyatakan dalam perenggan 5, mengikut mana-mana yang berkenaan, untuk
menggantikannya.

13. Walau apa pun apa-apa jua kekosongan dalam jawatankuasa, anggota

yang masih ada boleh bertindak jika terdapat sekurang-kurangnya dua anggota
yang masih ada.

Jadual Kesebelas

[Seksyen 456]

KUASA PENYELESAI DALAM PENGGULUNGAN SUKARELA

1. Penyelesai boleh dalam hal penggulungan sukarela anggota, dengan kelulusan
suatu ketetapan khas syarikat dan, dalam hal penggulungan sukarela pemiutang,
dengan kelulusan Mahkamah atau jawatankuasa pemeriksaan, menjalankan apaapa kuasa yang diberikan kepada seorang penyelesai di bawah Jadual Kedua
Belas dalam penggulungan oleh Mahkamah.

2. Penyelesai boleh menjalankan apa-apa kuasa lain yang diberikan oleh Akta
ini kepada penyelesai dalam penggulungan oleh Mahkamah.

3. Penyelesai boleh menjalankan kuasa Mahkamah di bawah Akta ini untuk
menetapkan suatu senarai penyumbang, dan senarai penyumbang itu hendaklah
menjadi keterangan prima facie tentang liabiliti orang yang dinamakan dalam
senarai itu sebagai penyumbang.

4. Penyelesai boleh menjalankan kuasa Mahkamah untuk membuat panggilan
atau memanggil mesyuarat agung syarikat bagi maksud memperoleh keizinan
syarikat melalui ketetapan khas berkenaan dengan apa-apa perkara atau bagi
apa-apa maksud lain sebagaimana yang difikirkan patut oleh penyelesai.

5. Penyelesai boleh membayar hutang syarikat dan menyelaraskan hak
penyumbang dalam kalangan mereka sendiri.

6. Apabila beberapa penyelesai dilantik, apa-apa kuasa yang diberikan oleh Akta
ini boleh dijalankan oleh satu daripada penyelesai itu atau lebih sebagaimana
yang ditentukan pada masa pelantikannya, atau jika tiada penentuan sedemikian
oleh sekurang-kurangnya dua penyelesai tersebut.


-----

616 _Rang Undang-Undang_

Jadual Kedua Belas

KUASA PENYELESAI DALAM PENGGULUNGAN OLEH MAHKAMAH

Bahagian I

[Seksyen 472]

_Kuasa yang boleh dijalankan tanpa kuasa_

Penyelesai boleh—

_(a)_ membawa atau mempertahankan apa-apa tindakan atau prosiding

undang-undang lain atas nama dan bagi pihak syarikat;

_(b)_ mengkompromi apa-apa hutang yang kena dibayar kepada syarikat

selain panggilan dan liabiliti bagi panggilan dan hutang jika amaun
yang dituntut oleh syarikat sebagai kena dibayar kepada syarikat
tidak melebihi sepuluh ribu ringgit;

_(c)_ menjual harta tak alih dan harta alih dan benda dalam tindakan syarikat

melalui lelong awam, tender awam atau kontrak persendirian dengan
kuasa untuk memindahkan keseluruhan harta tak alih dan harta alih
dan benda itu kepada mana-mana orang atau syarikat atau untuk
menjualnya secara bahagian;

_(d)_ melakukan segala perbuatan dan menyempurnakan atas nama dan bagi

pihak syarikat semua surat ikatan, resit dan dokumen lain dan bagi
maksud itu, menggunakan meterai syarikat jika perlu;

_(e)_ membuktikan keutamaan dan tuntutan dalam kebankrapan mana-mana

penyumbang atau penghutang bagi apa-apa baki terhadap estetnya,
dan menerima dividen dalam kebankrapan berkenaan dengan baki
itu sebagai hutang yang berasingan yang kena dibayar daripada
kebankrapan itu dan mengikut kadar dengan pemiutang berasingan
lain;

_(f)_ mengeluarkan, menerima, membuat dan mengendors apa-apa bil

pertukaran atau nota janji hutang atas nama dan bagi pihak syarikat
dengan kesan yang sama berkenaan dengan tanggungan syarikat
seolah-olah bil atau nota itu dikeluarkan, diterima, dibuat atau
diendors oleh atau bagi pihak syarikat dalam perjalanan urusannya;

_(g)_ mendapatkan wang yang diperlukan melalui jaminan aset syarikat;

_(h)_ mengeluarkan surat kuasa mentadbir bagi harta pusaka mana-mana

penyumbang atau penghutang yang mati, dan melakukan apa-apa
perbuatan lain yang perlu untuk memperoleh bayaran apa-apa wang
yang kena dibayar daripada penyumbang atau penghutang atau estetnya
yang tidak boleh dilakukan dengan mudah atas nama syarikat, dan
dalam semua hal itu wang yang kena dibayar hendaklah, bagi maksud
membolehkan penyelesai mengeluarkan surat kuasa mentadbir atau
mendapatkan wang, disifatkan kena dibayar kepada penyelesai;

_(i)_ membuat apa-apa bayaran sebagaimana perlu dalam menjalankan

hal-ehwal syarikat mengikut perjalanan biasa urusannya termasuk
bayaran utiliti, bil berkanun, fi dan semua bayaran lain;


-----

_Syarikat_ 617

_(j)_ melantik seorang ejen untuk melakukan apa-apa urusan yang tidak

boleh dilakukan oleh penyelesai;

_(k)_ melantik seorang peguam bela untuk membantunya dalam kewajipannya;

dan

_(l)_ melakukan segala benda lain sebagaimana yang perlu bagi penggulungan

hal ehwal syarikat dan pembahagian asetnya.

Bahagian II

[Seksyen 486]

_Kuasa yang boleh dijalankan dengan pemberian kuasa_

1. Penyelesai boleh, dengan kuasa sama ada daripada Mahkamah atau daripada
jawatankuasa pemeriksaan—

_(a) menjalankan perniagaan syarikat setakat yang perlu bagi penggulungan_

benefisial syarikat, tetapi kuasa itu tidak diperlukan untuk menjalankan
perniagaan sedemikian sepanjang satu ratus lapan puluh hari selepas
tarikh perintah penggulungan;

_(b)_ tertakluk kepada keutamaan di bawah seksyen 527, membayar mana
mana kelas pemiutang dengan sepenuhnya;

_(c)_ membuat apa-apa kompromi atau perkiraan dengan pemiutang atau

orang yang mendakwa sebagai pemiutang atau mempunyai atau
mengatakan diri mereka mempunyai apa-apa tuntutan, pada masa
sekarang atau pada masa hadapan, tertentu atau kontingen, yang
ditentukan atau hanya mencukupi dalam kerugian terhadap syarikat,
atau jika syarikat menjadi bertanggungan;

_(d)_ berkompromi dengan apa-apa panggilan dan tanggungan kepada

panggilan, hutang dan tanggungan yang boleh menyebabkan hutang
dan apa-apa tuntutan, pada masa sekarang atau hadapan, tertentu atau
kontingen, yang ditentukan atau hanya mencukupi dalam kerugian
yang masih berterusan atau yang sepatutnya masih berterusan antara
syarikat dengan penyumbang atau penghutang lain atau orang yang
menjangka tanggungan kepada syarikat, dan segala persoalan dengan
apa-apa cara yang berhubungan dengan atau yang menyentuh aset
atau penggulungan syarikat, mengikut apa-apa terma sebagaimana
yang dipersetujui, dan mengambil apa-apa jaminan bagi pelepasan
mana-mana panggilan, hutang, tanggungan atau tuntutan itu, dan
memberikan pelepasan yang sepenuhnya berkenaan dengan panggilan,
hutang, tanggungan atau tuntutan itu; dan

_(e)_ mengkrompomikan apa-apa hutang yang kena dibayar kepada syarikat

selain panggilan dan tanggungan bagi panggilan dan hutang jika
amaun yang dituntut oleh syarikat sebagai kena dibayar kepada
syarikat melebihi sepuluh ribu ringgit.

2. Penyelesai boleh memohon kepada Mahkamah atau jawatankuasa pemeriksaan
bagi kuasa yang diberikan bagi maksud subperenggan 1(e) tanpa kelulusan
tambahan dengan syarat bahawa hutang yang disebut dalam perenggan itu
tidak melebihi lima puluh ribu ringgit.


-----

618 _Rang Undang-Undang_

Jadual Ketiga Belas

[Subseksyen 561(2)]

AKTIVITI YANG TIDAK DIANGGAP SEBAGAI MENJALANKAN PERNIAGAAN

DI MALAYSIA

Suatu syarikat asing tidak diambil kira sebagai menjalankan perniagaan
di Malaysia hanya atas sebab bahawa syarikat itu membuat perkara yang
berikut di Malaysia:

_(a)_ merupakan atau menjadi pihak kepada apa-apa tindakan atau guaman

atau apa-apa prosiding pentadbiran atau timbang tara atau melaksanakan
penyelesaian sesuatu tindakan, guaman atau prosiding atau apa-apa
tuntutan atau pertikaian;

_(b)_ mengadakan mesyuarat pengarahnya atau pemegang syernya atau

menjalankan aktiviti lain berkaitan dengan hal ehwal dalamannya;

_(c)_ menyenggarakan apa-apa akaun bank;

_(d)_ melaksanakan apa-apa jualan melalui kontraktor bebas;

_(e)_ berusaha untuk mendapatkan atau mengusahakan apa-apa perintah yang

menjadi kontrak yang mengikat hanya jika perintah itu diterima di
luar Malaysia;

_(f)_ mewujudkan keterangan tentang apa-apa hutang, atau mewujudkan

suatu gadaian ke atas harta alih atau harta tak alih;

_(g)_ mendapatkan atau mengutip apa-apa hutangnya atau menguatkuasakan

haknya berkenaan dengan apa-apa sekuriti yang berhubungan dengan
hutang itu;

_(h)_ menjalankan suatu transaksi terpencil yang disempurnakan dalam

tempoh tiga puluh satu hari, tetapi tidak merupakan satu daripada
bilangan transaksi yang seumpama itu yang berulang dari semasa ke
semasa;

_(i)_ melaburkan apa-apa wangnya atau memegang apa-apa harta; atau

_(j)_ mengimport barang-barang secara sementara menurut Akta Kastam

1967 [Akta 235] bagi maksud pertunjukan, pameran, tunjuk cara
atau sebagai contoh dagang dengan tujuan untuk mengeksport semula
kemudiannya dalam tempoh tiga bulan atau dalam apa-apa tempoh
selanjutnya sebagaimana yang dibenarkan oleh Ketua Pengarah
Kastam dan Eksais mengikut budi bicaranya.

HURAIAN

Rang Undang-Undang ini bertujuan untuk memperuntukkan bagi pendaftaran,
pentadbiran dan pembubaran syarikat dan perbadanan dan bagi perkara yang
berkaitan.

2. Bahagian I Akta yang dicadangkan memperkatakan perkara permulaan.


-----

_Syarikat_ 619

_Fasal 1 mengandungi tajuk ringkas dan bertujuan untuk membolehkan_

Menteri menetapkan tarikh permulaan kuat kuasa Akta yang dicadangkan dan
Menteri boleh menetapkan tarikh yang berlainan bagi bahagian atau peruntukan
yang berlainan Akta yang dicadangkan.

_Fasal 2 mengandungi takrif perkataan dan istilah tertentu yang digunakan_

dalam Akta yang dicadangkan.

_Fasal 3 bertujuan untuk mengadakan peruntukan bagi takrif “perbadanan”._

_Fasal 4 bertujuan untuk mengadakan peruntukan bagi takrif “subsidiari dan_

syarikat pemegangan” dan menunjukkan hubungan antara subsidiari dengan
syarikat pemegangan.

_Fasal 5 bertujuan untuk mengadakan peruntukan bagi takrif “syarikat_

pemegangan muktamad”.

_Fasal 6 bertujuan untuk mengadakan peruntukan bagi takrif “subsidiari_

milik penuh”.

_Fasal 7 bertujuan untuk menjelaskan bila pertubuhan disifatkan berkaitan_

antara satu sama lain.

_Fasal 8 bertujuan untuk mengadakan peruntukan bagi hal keadaan, termasuk_

pengecualian kepada rukun am, yang seseorang dianggap mempunyai “kepentingan
dalam saham”.

3. Bahagian II memperkatakan perkara yang berhubungan dengan pembentukan
dan pentadbiran syarikat dan dibahagikan kepada sepuluh Penggal.

Penggal 1 memperkatakan jenis syarikat.

_Fasal 9 menyatakan keperluan penting syarikat termasuk nama, bilangan_

minimum anggota, bilangan minimum saham dalam hal syarikat berhad menurut
syer dan bilangan minimum pengarah.

_Fasal 10 bertujuan untuk mengadakan peruntukan bagi jenis syarikat yang_

dikategorikan sebagai syarikat berhad menurut syer, syarikat berhad menurut
jaminan dan syarikat tidak berhad.

_Fasal 11 bertujuan untuk mengadakan peruntukan bagi kategori lanjut_

untuk syarikat berhad menurut syer sebagai syarikat persendirian atau awam.
_Fasal itu selanjutnya memperuntukkan syarikat tidak terhad boleh didaftarkan_
sebagai syarikat persendirian atau awam.

_Fasal 12 bertujuan untuk mengadakan peruntukan bagi larangan syarikat_

berhad menurut jaminan dengan modal saham.

_Fasal 13 melarang mana-mana persatuan atau perkongsian yang terdiri_

daripada lebih daripada dua puluh orang yang dibentuk bagi maksud menjalankan
perniagaan kecuali didaftarkan di bawah Akta yang dicadangkan atau dibentuk
menurut mana-mana undang-undang bertulis.


-----

620 _Rang Undang-Undang_

Penggal 2 memperkatakan perkara yang berhubungan dengan pemerbadanan

dan kesannya.

_Fasal 14 bertujuan untuk memperuntukkan bahawa syarikat boleh dibentuk_

oleh satu atau lebih orang bagi maksud yang sah dan tatacara permohonan
untuk membentuk sesuatu syarikat.

_Fasal 15 bertujuan untuk memperuntukkan bahawa jika Pendaftar berpuas_

hati dengan permohonan yang dibuat di bawah _Fasal 14, butir-butir syarikat_
hendaklah dicatatkan dalam daftar, suatu nombor pendaftaran hendaklah
diberikan dan suatu notis pendaftaran hendaklah dikeluarkan.

_Fasal 16 bertujuan untuk mengadakan peruntukan bagi kuasa Pendaftar_

untuk menolak pendaftaran syarikat yang dicadangkan jika Pendaftar berpuas
hati bahawa syarikat yang dicadangkan berkemungkinan digunakan bagi
maksud yang menyalahi undang-undang atau mendatangkan mudarat kepada
kepentingan negara atau awam.

_Fasal 17 bertujuan untuk memperuntukkan bahawa syarikat mempunyai_

pilihan sama ada untuk memohon perakuan pemerbadanan daripada Pendaftar
atau tidak.

_Fasal 18 mengadakan peruntukan bagi kesan pemerbadanan yang mana, antara_

lain, menyatakan wujudnya syarikat melalui nama dan nombor pendaftaran
yang dinyatakan dalam daftar.

_Fasal 19 bertujuan untuk mengadakan peruntukan bagi notis pendaftaran_

yang dikeluarkan oleh Pendaftar adalah keterangan muktamad bahawa perkaraperkara berkaitan tatacara pemerbadanan telah dipatuhi.

_Fasal 20 bertujuan untuk menjelaskan bahawa setelah diperbadankan, suatu_

syarikat ialah entiti undang-undang yang berasingan yang terus wujud sehingga
syarikat dikeluarkan daripada daftar.

_Fasal 21 bertujuan untuk menjelaskan bahawa syarikat hendaklah mempunyai_

keupayaan sepenuhnya dan kuasa dan fungsinya tanpa bergantung kepada apa
yang dinyatakan dalam perlembagaan syarikat.

Penggal 3 memperkatakan perkara yang berhubungan dengan sekatan ke

atas subsidiari menjadi anggota syarikat pemegangannya.

_Fasal_ 22 bertujuan untuk melarang syarikat subsidiari daripada memegang

saham syarikat pemegangannya kecuali dalam hal jika subsidiari yang memegang
saham sebagai wakil peribadi atau pemegang amanah tanpa apa-apa kepentingan.

_Fasal 23 bertujuan untuk mengadakan peruntukan bagi sesuatu pengecualian_

kepada rukun am dalam Fasal 22 dengan memperuntukkan pengecualian secara
khusus bagi menangani keadaan jika subsidiari tidak sengaja memegang saham
syarikat pemegangannya dalam perjalanan biasa perniagaan sebagai perantara
pasaran.


-----

_Syarikat_ 621

_Fasal 24 bertujuan untuk mengadakan peruntukan bagi perlindungan pihak_

ketiga yang memperoleh saham syarikat pemegangan daripada syarikat subsidiari
dalam keupayaannya sebagai seorang peniaga dalam sekuriti.

Penggal 4 memperkatakan peruntukan yang berhubungan dengan nama

syarikat.

_Fasal 25 mengadakan peruntukan bagi penerangan yang berhubungan_

dengan nama-nama syarikat bergantung kepada jenis pendaftaran. _Fasal ini_
selanjutnya memperuntukkan bahawa suatu syarikat hendaklah mempunyai
nama yang tersedia sebagai nama atau mana-mana ungkapan lain yang boleh
ditentukan oleh Pendaftar.

_Fasal 26 bertujuan untuk menjelaskan bahawa suatu nama boleh disediakan_

jika nama itu ialah nama yang tidak diingini atau tidak boleh diterima untuk
pendaftaran. _Fasal ini juga menyatakan bahawa suatu nama boleh disediakan_
jika ia tidak sama dengan nama suatu syarikat, perbadanan atau perniagaan
yang sedia ada atau nama-nama yang dirizabkan.

_Fasal 27 mengadakan peruntukan bagi suatu permohonan kepada Pendaftar_

dikehendaki untuk mengesahkan ketersediaan nama.

_Fasal 28 bertujuan untuk membolehkan syarikat untuk menukarkan namanya_

melalui ketetapan yang diluluskan dan memberitahu Pendaftar sewajarnya.

_Fasal 29 bertujuan untuk memberi Pendaftar kuasa untuk menghendaki_

syarikat untuk menukar nama dalam keadaan tertentu.

_Fasal 30_ bertujuan untuk mengadakan peruntukan bagi kehendak tentang

cara nama syarikat disiarkan atau dipamerkan.

Penggal 5 memperkatakan hal yang berhubungan dengan perlembagaan

syarikat.

_Fasal 31 bertujuan untuk memperuntukkan bahawa syarikat boleh tetapi tidak_

perlu mempunyai perlembagaan. Kesan syarikat yang mempunyai perlembagaan
ialah syarikat itu, pengarahnya dan anggotanya akan terikat dengan dengan
perlembagaan setakat diubah suai oleh Akta yang dicadangkan. Jika suatu
syarikat tidak mempunyai perlembagaan, peruntukan Akta yang dicadangkan
hendaklah terpakai bagi syarikat itu, aggotannya atau pengarah itu.

_Fasal 32 bertujuan untuk memperuntukkan bahawa suatu syarikat boleh_

menerima pakai perlembagaan sebaik sahaja syarikat itu telah diperbadankan
dan ia hendaklah dilakukan dengan cara meluluskan suatu ketetapan. Setelah
perlembagaan diterima pakai, perlembagaan itu hendaklah mengikat syarikat
itu, pengarah itu atau anggotanya.

_Fasal 33 bertujuan untuk memperuntukkan bahawa kesan menerima pakai_

perlembagaan ialah dokumen itu akan mengikat syarikat itu dan anggotanya.

_Fasal 34 bertujuan untuk menjelaskan tentang apa yang merupakan perlembagaan_

syarikat. _Fasal ini menyatakan bahawa bagi syarikat yang diperbadankan di_
bawah Akta yang dicadangkan, perlembagaannya adalah di bawah _Fasal 32_


-----

622 _Rang Undang-Undang_

atau 38, dan bagi syarikat yang diperbadankan di bawah undang-undang bertulis
terdahulu yang bersamaan, perlembagaannya ialah memorandum dan perkara
persatuan syarikat yang telah diserah simpan sebelumnya dengan Pendaftar.

_Fasal 35 bertujuan untuk memperuntukkan bahawa suatu syarikat boleh,_

jika syarikat itu memutuskan untuk menerima pakai perlembagaan, termasuk
perkara yang dinyatakan dalam _Fasal ini atau apa-apa perkara lain termasuk_
peruntukan yang menyekat syarikat itu daripada menjalankan objek atau aktiviti
tertentu.

_Fasal 36 bertujuan untuk mengadakan peruntukan bagi tatacara yang_

hendaklah dipatuhi apabila syarikat mengubah atau meminda perlembagaannya.

_Fasal 37 bertujuan untuk mengadakan peruntukan bagi suatu cara alternatif_

bagi syarikat untuk mengubah perlembagaannya dengan memohon kepada
Mahkamah jika perlembagaan tidak boleh diubah dengan cara yang biasa sama
ada mengikut Akta yang dicadangkan atau perlembagaan.

_Fasal 38 mengadakan peruntukan bahawa adalah mandatori bagi syarikat_

berhad menurut jaminan mempunyai perlembagaan. _Fasal ini selanjutnya_
menerangkan perkara-perkara yang perlu dinyatakan dalam perlembagaan.

_Fasal 39 bertujuan untuk mengadakan peruntukan bagi ketidakpakaian_

doktrin notis konstruktif mengenai kandungan perlembagaan atau apa-apa
dokumen lain syarikat kecuali berkenaan dengan dokumen yang berhubungan
dengan caj.

Penggal 6 memperkatakan peruntukan yang berhubungan dengan penukaran

status syarikat.

_Fasal 40 bertujuan untuk mengadakan peruntukan bagi tatacara menukar_

suatu syarikat yang tidak terhad kepada suatu syarikat terhad.

_Fasal 41 bertujuan untuk menjelaskan tatacara menukar suatu syarikat awam_

kepada syarikat swasta atau sebaliknya.

Penggal 7 memperkatakan peruntukan yang hanya terpakai bagi jenis syarikat

yang tertentu.

_Fasal 42 bertujuan untuk mengadakan peruntukan bagi takrif syarikat_

persendirian dengan menyatakan bahawa suatu syarikat persendirian hendaklah
mempunyai tidak lebih daripada lima puluh pemegang saham dan hendaklah
mempunyai hak untuk mengehadkan pemindahan sahamnya.

_Fasal 43 bertujuan untuk melarang suatu syarikat persendirian yang_

menawarkan saham atau debentur kepada orang awam atau untuk menjemput
untuk mendepositkan wang daripada orang awam. _Fasal ini selanjutnya_
menyatakan keadaan tertentu yang larangan itu tidak terpakai.

_Fasal 44 bertujuan untuk memperuntukkan bahawa suatu tawaran kepada_

orang awam yang disebut dalam fasal 43 termasuklah tawaran yang dibuat dalam
apa-apa cara untuk mana-mana kumpulan orang. Fasal ini juga memperuntukkan
keadaan yang tidak dianggap sebagai tawaran awam.


-----

_Syarikat_ 623

_Fasal 45 bertujuan untuk memperuntukkan bahawa suatu syarikat berhad_

menurut jaminan hanya boleh ditubuhkan bagi tujuan yang diperuntukkan di
bawah _Fasal ini dan bahawa apa-apa keuntungan yang diperoleh hendaklah_
hanya terpakai bagi tujuan syarikat yang dibentuk itu.

Penggal 8 memperkatakan peruntukan yang berhubungan dengan pejabat

berdaftar dan daftar.

_Fasal 46 bertujuan untuk mengenakan syarat bagi syarikat yang mempunyai_

pejabat berdaftar dan agar pejabat berdaftar boleh diakses semasa waktu
perniagaan biasa.

_Fasal 47 bertujuan untuk mengadakan peruntukan bagi senarai dokumen_

yang perlu disimpan di pejabat berdaftar syarikat. _Fasal ini selanjutnya_
menghendaki bahawa dokumen tertentu boleh disimpan di tempat yang berbeza
dengan syarat bahawa Pendaftar diberitahu dengan sewajarnya.

_Fasal 48 bertujuan untuk memperuntukkan bahawa dokumen akan_

disediakan untuk pemeriksaan oleh mana-mana orang yang berhak untuk
memeriksa dokumen dan rekod di pejabat berdaftar syarikat itu dan bahawa
syarikat itu akan menyediakan kemudahan yang sesuai untuk membolehkan
dokumen dan rekod diperiksa.

_Fasal 49 bertujuan untuk memperuntukkan bahawa penyimpanan_

dokumen sama ada boleh dibuat secara bertulis atau dalam bentuk yang
membolehkan dokumen atau maklumat itu mudah dicapai dan dihasilkan
semula ke dalam bentuk bertulis. _Fasal ini juga mengenakan keperluan bagi_
syarikat untuk mengambil langkah berjaga-jaga terhadap pemalsuan dokumen.

_Fasal 50 bertujuan untuk mengenakan obligasi ke atas syarikat untuk_

menyimpan suatu daftar anggota dengan senarai perihal maklumat yang perlu
disimpan dalam daftar. Fasal ini selanjutnya menyatakan bahawa daftar anggota
hendaklah menjadi keterangan prima facie mengenai perkara yang dikehendaki
dinyatakan oleh Akta yang dicadangkan.

_Fasal 51 bertujuan untuk mengenakan kewajipan ke atas syarikat untuk_

memberitahu Pendaftar tentang apa-apa perubahan dalam daftar anggota dalam
masa empat belas hari dari tarikh perubahan tersebut.

_Fasal 52 bertujuan untuk memperuntukkan bahawa syarikat perlu mempunyai_

indeks nama anggota jika bilangan anggota melebihi lima puluh melainkan
jika daftar anggota adalah dalam bentuk indeks itu.

_Fasal 53 bertujuan untuk memperuntukkan bahawa suatu syarikat yang_

mempunyai pejabat cawangan di luar Malaysia boleh menyebabkan daftar
anggota disimpan untuk cawangan itu.

_Fasal 54 bertujuan untuk menjelaskan tempat di mana daftar anggota dan_

indeks boleh disimpan selain di pejabat berdaftar syarikat.

_Fasal 55 bertujuan mengadakan peruntukan mengenai pemeriksaan dan_

penutupan daftar anggota syarikat.


-----

624 _Rang Undang-Undang_

_Fasal 56 bertujuan untuk memberi kuasa kepada syarikat meminta daripada_

anggotanya untuk mendedahkan kepentingan benefisial dalam syer mengundi.
_Fasal ini selanjutnya memberi kuasa kepada Pendaftar, Suruhanjaya Sekuriti_
dan Bursa Malaysia untuk mengarahkan syarikat untuk menggunakan kuasanya
di bawah _Fasal ini._

_Fasal 57 bertujuan untuk memperuntukkan bahawa syarikat dikehendaki_

untuk menyimpan suatu daftar pengarah, pengurus dan setiausaha di pejabat
berdaftarnya.

_Fasal 58 bertujuan untuk memperuntukkan bahawa syarikat dikehendaki_

memberitahu Pendaftar tentang apa-apa perubahan kepada butir-butir atau
pengarah, pengurus dan setiausaha syarikat itu dalam masa empat belas hari
dari perubahan tersebut.

_Fasal 59 bertujuan untuk memperuntukkan bahawa syarikat perlu menyimpan_

suatu daftar pemegangan saham pengarah dan menyatakan butir-butir yang
berhubungan dengan obligasi sedemikian.

_Fasal 60 bertujuan untuk memperuntukkan bahawa suatu syarikat yang_

mengeluarkan debentur hendaklah menyimpan suatu daftar pemegang debentur
dan salinan surat ikatan amanah.

Penggal 9 memperkatakan peruntukan yang berhubungan dengan pelaksanaan

dokumen.

_Fasal 61_ bertujuan untuk menjelaskan bahawa tiada lagi kewajipan bagi

syarikat untuk mempunyai suatu meterai. Walau bagaimanapun, jika syarikat
yang memilih untuk mempunyai suatu meterai, peruntukan fasal ini hendaklah
terpakai.

_Fasal 62_ bertujuan untuk mengadakan peruntukan bagi tatacara bagi

penggunaan meterai rasmi di luar Malaysia yang terpakai bagi syarikat yang
mempunyai meterai.

_Fasal 63 bertujuan untuk menggariskan tatacara dalam menggunakan meterai_

bagi maksud sekuriti atau dokumen yang mewujudkan atau membuktikan
sekuriti yang dikeluarkan oleh syarikat.

_Fasal 64 bertujuan untuk menetapkan tatacara melaksanakan suatu kontrak_

bagi pihak syarikat yang boleh dimeteraikan, jika syarikat itu mempunyai suatu
meterai atau sebagai alternatif oleh mana-mana orang yang diberi kuasa yang
bertindak bagi pihak syarikat.

_Fasal 65 bertujuan untuk membenarkan pengesahan kontrak pra pemerbadanan._

Jika tidak disahkan, orang yang membuat kontrak bagi pihak syarikat sebelum
pemerbadanannya akan bertanggungjawab secara peribadi.

_Fasal 66 mengadakan peruntukan bagi cara dan tatacara mengenai bagaimana_

dokumen yang akan dilaksanakan termasuk pelaksanaan dokumen bagi pihak
syarikat anggota tunggal.


-----

_Syarikat_ 625

_Fasal 67 mengadakan peruntukan bagi cara dan tatacara bagaimana surat_

ikatan hendaklah dilaksanakan bagi pihak syarikat.

Penggal 10 memperkatakan perkara yang berhubungan dengan penyata

tahunan.

_Fasal 68 menyatakan keperluan bagi syarikat untuk mengemukakan penyata_

tahunan bagi setiap tahun kalendar dan maklumat yang perlu dikemukakan
kepada Pendaftar dalam penyata tahunan. Fasal ini juga mengadakan peruntukan
bagi suatu syarikat untuk mengemukakan penyata tahunan “tiada perubahan”
jika tidak ada perubahan yang perlu dilaporkan kepada Pendaftar berikutan
penyerahan penyata tahunan yang lalu.

4. Bahagian III memperkatakan tentang pengurusan syarikat dan terbahagi
kepada lapan Penggal.

Penggal 1 Bahagian III memperkatakan perkara yang berhubungan dengan

syer dan pengekalan modal suatu syarikat.

Subpenggal 1 memperkatakan perkara mengenai modal syer.

_Fasal 69 bertujuan untuk mengadakan peruntukan bagi jenis syer yang_

boleh dikeluarkan oleh syarikat dan hak yang terikat pada syer itu.

_Fasal 70 bertujuan untuk mengadakan peruntukan bahawa syer atau_

kepentingan lain anggota dalam suatu syarikat merupakan harta persendirian
dan boleh dipindah milik.

_Fasal 71 bertujuan untuk mengadakan peruntukan bagi hak dan kuasa yang_

terikat kepada syer yang dikeluarkan oleh syarikat termasuk hak mengundi,
dividen dan pengagihan lebihan aset.

_Fasal 72 bertujuan untuk mengadakan peruntukan bahawa tertakluk kepada_

perlembagaannya, suatu syarikat yang mempunyai modal syer boleh mengeluarkan
syer keutamaan.

_Fasal 73 bertujuan untuk melarang syarikat daripada mengeluarkan waran syer_

pembawa. Fasal ini juga memperuntukkan tempoh peralihan untuk menyerahkan
waran syer kepada syarikat dan untuk memasukkan nama pembawa ke dalam
daftar anggota syarikat.

_Fasal 74 bertujuan untuk memasukkan konsep tiada nilai tara yang menurutnya_

semua syer yang dikeluarkan oleh suatu syarikat hendaklah tidak mempunyai
nilai tara.

_Fasal 75_ bertujuan untuk memberi pengarah kuasa untuk mengumpukkan

syer selepas dibenarkan berbuat demikian oleh pemegang saham.

_Fasal 76 menyatakan kuasa dan had kepada pengarah dalam mengumpukkan_

syer selepas mendapat kebenaran yang diperlukan daripada pemegang saham.


-----

626 _Rang Undang-Undang_

_Fasal 77 bertujuan untuk mengarahkan syarikat untuk mendaftarkan_

pengumpukan syer ke dalam daftar anggota syarikat dalam masa empat belas
hari dari tarikh pengumpukan.

_Fasal 78_ bertujuan untuk mengehendaki syarikat untuk menyerah simpan

penyata dengan Pendaftar selepas suatu pengumpukan syer dibuat.

_Fasal 79 bertujuan untuk melarang suatu syarikat daripada menggunakan_

apa-apa syernya dalam pembayaran komisen, diskaun dan elaun.

_Fasal 80 bertujuan untuk membenarkan syarikat menggunakan syernya_

untuk pembayaran komisen dalam keadaan tertentu.

_Fasal 81 bertujuan untuk menyenaraikan perbezaan antara panggilan dengan_

pembayaran.

_Fasal 82 bertujuan untuk membenarkan pengarah membuat panggilan_

kepada anggota berkenaan dengan wang yang tidak dibayar ke atas syer yang
dipegangnya.

_Fasal 83 bertujuan untuk menyatakan bahawa pengarah boleh mengeluarkan_

notis jika pemegang saham tidak membayar apa-apa panggilan atau ansuran
panggilan dalam tempoh yang ditetapkan.

_Fasal 84 bertujuan untuk mengadakan peruntukan bagi kuasa kepada syarikat_

untuk mengubah modal syernya dengan meluluskan ketetapan khas.

_Fasal 85 bertujuan untuk mengadakan peruntukan bagi hak beli dahulu_

mengenai pengeluaran syer baharu yang mempunyai kedudukan yang sama
dengan pemegang saham yang sedia ada dan apabila tempoh yang ditetapkan
telah habis, tawaran itu disifatkan telah ditolak.

_Fasal 86 bertujuan untuk mengadakan peruntukan bagi tatacara bagi syarikat_

untuk menukar apa-apa syer yang dibayar kepada saham dan sebaliknya.

_Fasal 87 bertujuan untuk mengadakan peruntukan bagi hak dan keistimewaan_

yang sama kepada pemegang saham yang daripadanya saham itu terbit.

_Fasal 88 bertujuan untuk menjelaskan hak yang terikat pada syer._

_Fasal 89 bertujuan untuk memperuntukkan bahawa kelas syer dan hak yang_

terikat pada syer itu.

_Fasal 90 bertujuan untuk memperuntukkan bahawa suatu syarikat boleh_

mempunyai kelas syer yang berlainan dan jika syarikat mengeluarkan syer
dalam kelas yang berlainan, kelas syer dan hak syer itu hendaklah dinyatakan
dengan jelas dalam perlembagaan.

_Fasal 91 bertujuan untuk mengadakan peruntukan bagi tatacara pengubahan_

hak kelas.


-----

_Syarikat_ 627

_Fasal 92 mengenakan obligasi atas syarikat untuk memberitahu pemegang_

saham kelas yang terjejas jika hak syer itu diubah.

_Fasal 93 bertujuan untuk memberi pemegang saham kuasa mewakili_

sekurang-kurangnya sepuluh peratus daripada kelas saham yang terjejas untuk
memohon kepada Mahkamah untuk tidak membenarkan pengubahan.

_Fasal 94 menghendaki syarikat untuk menyerah simpan perintah Mahkamah_

yang diperoleh di bawah _fasal 93 dengan Pendaftar dalam masa empat belas_
hari dari perintah dibuat.

_Fasal 95 mengenakan obligasi ke atas syarikat untuk memberitahu Pendaftar_

jika hak yang terikat pada satu kelas sahamnya sedang diubah.

_Fasal 96_ bertujuan untuk menjelaskan bahawa pengubahan hak kelas

termasuklah pembatalan hak itu.

_Subpenggal 2 memperkatakan peruntukan mengenai perakuan syer, hakmilik,_

pemindahmilikan dan pemindahan syer.

_Fasal 97 bertujuan untuk mengadakan peruntukan bahawa syarikat tidak_

perlu mengeluarkan perakuan syer melainkan jika diminta oleh pemegang
saham atau dinyatakan selainnya dalam perlembagaannya.

_Fasal 98 mengenakan obligasi ke atas syarikat untuk menghantar serah_

perakuan syer dalam tempoh enam puluh hari dari tarikh penerimaan permintaan
yang dibuat di bawah _fasal_ 97.

_Fasal 99 membenarkan pemegang saham untuk memohon kepada Mahkamah_

untuk mengarahkan syarikat yang telah gagal untuk menghantar serah perakuan
syer sebagaimana yang diminta.

_Fasal 100 bertujuan untuk menyatakan tatacara yang perlu dipatuhi apabila_

perakuan syer dikeluarkan.

_Fasal 101 bertujuan untuk memperuntukkan bahawa daftar anggota ialah_

keterangan _prima facie bahawa hakmilik di sisi undang-undang kepada syer_
adalah terletak pada orang itu.

_Fasal 102 bertujuan untuk memasukkan kewajipan setiausaha untuk_

menyenggara daftar anggota.

_Fasal 103 bertujuan untuk mengadakan peruntukan bagi tatacara bagi mana-_

mana orang untuk memohon kepada Mahkamah untuk membetulkan daftar
anggota dalam kes peninggalan atau salah masuk nama pemegang saham dalam
daftar anggota.

_Fasal 104 bertujuan untuk mengadakan peruntukan bagi tatacara apabila_

perakuan syer atau debentur telah hilang atau musnah.

_Fasal 105 bertujuan untuk mengadakan peruntukan bagi tatacara_

pemindahmilikan syer.


-----

628 _Rang Undang-Undang_

_Fasal 106 bertujuan untuk mengenakan kehendak untuk mendaftar suatu_

pemindahmilikan syer. _Fasal_ ini selanjutnya menyatakan hak pengarah untuk
menolak pendaftaran pemindahmilikan dalam keadaan tertentu.

_Fasal 107 bertujuan untuk mengadakan peruntukan bagi memberi peluang_

kepada pihak yang terkilan untuk mendapatkan tuntutan terhadap syarikat bagi
keengganan untuk mendaftarkan pemindahmilikan melalui permohonan kepada
Mahkamah.

_Fasal 108 bertujuan untuk mengadakan peruntukan bagi pengesahan syer_

yang telah dikeluarkan secara tidak wajar.

_Fasal 109 bertujuan untuk mengadakan peruntukan bagi tatacara yang_

berhubungan dengan pemindahan syer dan debentur akibat kuat kuasa undangundang.

_Fasal 110 bertujuan untuk mengadakan peruntukan bagi takat liabiliti_

pemegang amanah, wasi atau pentadbir adalah tertakluk kepada apabila
didaftarkan sebagai pemegang saham dalam daftar anggota.

_Fasal 111 bertujuan untuk menjelaskan bahawa syarikat berhak untuk lien_

ke atas syer yang sebahagiannya dibayar dan apa-apa bayaran dividen bagi
semua wang yang terhutang oleh pemegang saham.

_Subpenggal 3 memperkatakan perkara yang berhubungan dengan pernyataan_

kesolvenan.

_Fasal 112 bertujuan untuk memasukkan ujian kesolvenan bagi tindakan_

korporat yang melibatkan penebusan saham keutamaan, pengurangan modal
syer dan bantuan kewangan. Klausa ini selanjutnya memperuntukkan ujian
kesolvenan dalam pembelian balik saham.

_Fasal 113 bertujuan untuk mengadakan peruntukan bagi tatacara yang perlu_

dipatuhi apabila membuat pernyataan kesolvenan sekiranya dalam menjalankan
penebusan saham keutamaan, bantuan kewangan, pengurangan modal saham
dan pembelian balik saham.

_Fasal 114 bertujuan untuk mengenakan tindakan jenayah yang berhubungan_

dengan pernyataan kesolvenan dalam hal pernyataan itu dibuat tanpa sebab
yang munasabah.

_Subpenggal 4_ memperkatakan peruntukan yang berhubungan dengan

pengurangan modal saham.

_Fasal 115_ bertujuan untuk menyatakan bahawa pengurangan modal syer

boleh dijalankan melalui ketetapan khas dan pengesahan oleh Mahkamah yang
dibuat di bawah _fasal_ _116 atau disokong oleh pernyataan kesolvenan oleh_
pengarah yang dibuat di bawah _fasal_ _117._

_Fasal 116_ bertujuan untuk mengadakan peruntukan bagi tatacara untuk

pengurangan modal syer oleh Mahkamah.


-----

_Syarikat_ 629

_Fasal 117 bertujuan untuk mengadakan peruntukan bagi tatacara alternatif_

bagi pengurangan modal syer oleh syarikat persendirian atau syarikat awam
yang disokong oleh pernyataan kesolvenan oleh semua pengarah.

_Fasal 118 bertujuan untuk menyatakan hak pemiutang untuk membantah_

pengurangan modal syer oleh syarikat yang dibuat di bawah fasal 117 dengan
memohon kepada Mahkamah supaya cadangan itu dibatalkan.

_Fasal 119 bertujuan untuk menentukan kedudukan pelaksanaan pengurangan_

modal syer pada akhir tempoh bantahan oleh pemiutang. Fasal ini selanjutnya
menyatakan bahawa pengurangan modal syer hendaklah hanya berkuat kuasa jika
permohonan oleh pemiutang di bawah fasal 118 telah ditolak oleh Mahkamah
dan fakta itu telah direkodkan oleh Pendaftar.

_Fasal 120 bertujuan untuk memasukkan kuasa Mahkamah berhubung dengan_

bantahan terhadap pengurangan modal syer oleh pemiutang.

_Fasal 121 mengadakan peruntukan bagi kesalahan kerana membuat kenyataan_

tidak berasas atau palsu.

_Fasal 122 mengadakan peruntukan bagi liabiliti anggota jika modal syer_

syarikat itu telah dikurangkan.

_Subpenggal 5 memperkatakan peruntukan yang berhubungan dengan bantuan_

oleh syarikat dalam pembelian syernya sendiri.

_Fasal 123_ bertujuan untuk melarang syarikat daripada memberi apa-apa

bantuan kewangan, sama ada secara langsung atau tidak langsung, bagi maksud
membeli atau melanggan syer syarikat itu.

_Fasal 124_ bertujuan untuk menjelaskan bahawa kesahan apa-apa kontrak

atau transaksi yang berkaitan dengan bantuan kewangan adalah tidak terjejas
oleh pelanggaran larangan itu.

_Fasal 125 mengadakan peruntukan_ bagi memperuntukkan keadaan di mana

larangan terhadap bantuan kewangan adalah tidak terpakai.

_Fasal 126_ memperuntukkan bahawa suatu syarikat yang tidak tersenarai

boleh memberi bantuan kewangan untuk pembelian atau langganan syer
dengan syarat bahawa jumlah itu tidak melebihi sepuluh peratus daripada dana
pemegang saham.

_Fasal 127_ bertujuan untuk mengadakan peruntukan bagi cara dan keadaan

apabila syarikat boleh membeli syernya sendiri.

_Fasal 128_ bertujuan untuk memperuntukkan bahawa suatu syarikat awam

boleh memberikan pilihan bagi mana-mana orang untuk mengambil syer yang
belum dikeluarkan.

_Fasal 129_ mengenakan tanggungjawab ke atas syarikat untuk menyimpan

dan menyenggara suatu daftar bagi opsyen yang diberi kepada orang untuk
mengambil syer yang belum dikeluarkan dalam syarikat.


-----

630 _Rang Undang-Undang_

_Fasal 130_ bertujuan untuk mengadakan peruntukan bagi memberi kuasa

kepada syarikat untuk membayar faedah daripada modal dalam keadaan tertentu.

_Subpenggal 6_ memperkatakan perkara yang berhubungan dengan dividen.

_Fasal 131 mengadakan peruntukan bagi pengagihan dividen daripada_

keuntungan syarikat.

_Fasal 132 menyatakan bahawa pengagihan dividen hanya boleh dilaksanakan_

apabila syarikat itu solven.

_Fasal 133 menyatakan keadaan apabila syarikat boleh mendapatkan semula_

agihan yang telah dibuat yang berlanggaran dengan Subbahagian ini daripada
pemegang saham yang mengetahui fakta itu atau daripada pengurus atau
pengarah yang sengaja membenarkan pengagihan itu.

_Subpenggal 7 memperkatakan peruntukan yang berhubungan dengan_

pemegangan syer substansial.

_Fasal 134 memperkatakan pemakaian dan tafsiran bagi Subpenggal ini._

Bagi maksud Subpenggal ini, sebutan mengenai syarikat adalah terhad kepada
suatu syarikat awam, suatu badan korporat yang diisytiharkan oleh Menteri
bagi maksud Subpenggal ini atau kepada badan, yang bukan suatu pertubuhan
perbadanan yang ditubuhkan di Malaysia dan diisytiharkan oleh Menteri sebagai
syarikat bagi maksud Subpenggal ini.

_Fasal 135 mengadakan peruntukan bagi orang yang mempunyai obligasi_

untuk mematuhi Subpenggal ini.

_Fasal 136 memperuntukkan bahawa pemegang saham disifatkan mempunyai_

pemegangan syer substantial bagi maksud Subpenggal ini jika dia mempunyai
tidak kurang daripada lima peratus daripada jumlah syer mengundi dalam
syarikat itu.

_Fasal 137 mengenakan tanggungjawab kepada pemegang saham substansial_

untuk memberitahu syarikat mengenai kepentingannya. Dalam hal suatu
syarikat tersenarai, pemberitahuan itu hendaklah diberi dalam masa tiga hari
dari seseorang menjadi pemegang saham substansial dan dalam mana-mana
hal lain, dalam masa lima hari.

_Fasal 138 mengadakan peruntukan bagi obligasi bagi pemegang saham_

substansial untuk memberitahu syarikat mengenai apa-apa perubahan dalam
kepentingannya.

_Fasal 139 mengadakan peruntukan bagi obligasi seseorang yang telah_

terhenti menjadi pemegang saham substansial untuk memberitahu syarikat.

_Fasal 140 mengadakan peruntukan bagi keadaan yang dikehendaki untuk_

dinyatakan dalam notis di bawah fasal _137, 138 dan 139 yang termasuk rujukan_
kepada pengendalian kepentingan dalam syer.


-----

_Syarikat_ 631

_Fasal 141 memperkatakan peruntukan apabila salinan notis di bawah_ _fasal_

_137, 138 atau_ _139 perlu disampaikan kepada Pendaftar dan Suruhanjaya_
Sekuriti.

_Fasal 142 mengadakan peruntukan bagi keperluan bagi orang yang memegang_

syer mengundi untuk memberi notis kepada bukan pemastautin yang mempunyai
kepentingan dalam syer mengundi mengikut cara yang ditentukan oleh Pendaftar.

_Fasal 143 memberi Pendaftar kuasa untuk memberi lanjutan masa bagi_

pemberian notis di bawah Subpenggal ini.

_Fasal 144 memperuntukkan obligasi ke atas syarikat untuk menyimpan dan_

menyenggara suatu daftar pemegang saham substansial.

_Fasal 145 memberi Mahkamah kuasa untuk berurusan dengan pemegang_

saham substansial yang tidak mematuhi _fasal 137, 138 atau_ _139._

Subpenggal 8 memperkatakan peruntukan yang berhubungan dengan Sistem

Depositori Pusat yang merupakan sistem catatan buku atau tanpa skrip bagi
pemindahmilikan sekuriti.

_Fasal 146 mengadakan peruntukan bagi tafsiran perkataan tertentu dalam_

konteks Subpenggal 8.

_Fasal 147 mengadakan peruntukan bagi keadaan apabila pendeposit yang_

disifatkan sebagai anggota. _Fasal ini selanjutnya menyatakan bahawa rekod_
pendeposit hendaklah menjadi keterangan prima facie mengenai perkara yang
dikehendaki atau dibenarkan oleh Akta yang dicadangkan.

_Fasal 148 memperuntukkan bahawa pemindahmilikan sekuriti hendaklah_

melalui catatan buku kecuali dalam kes pemindahmilikan kepada atau daripada
penama depositori pusat.

_Fasal 149 memperuntukkan bahawa pembetulan rekod pendeposit hanya_

boleh dilakukan melalui perintah Mahkamah apabila Mahkamah berpuas hati.

_Fasal 150 mengadakan peruntukan bagi ketidakpakaian_ _fasal 472 yang_

berkaitan dengan pelupusan yang dibuat melalui suatu catatan buku.

_Fasal 151 memberi Menteri kuasa untuk mengecualikan mana-mana syarikat_

atau kelas syarikat daripada mematuhi semua atau mana-mana peruntukan
Subpenggal ini.

Subpenggal _9_ memperkatakan peruntukan mengenai prospektus.

_Fasal 152_ bertujuan untuk memperuntukkan bahawa Subpenggal ini hanya

terpakai bagi—

_(a) tawaran atau pelawaan berkenaan dengan syer atau debentur yang_

dibuat oleh kelab rekreasi tidak tersenarai; dan

_(b) tawaran atau pelawaan untuk mendepositkan wang dengan atau memberi_

pinjaman wang kepada perbadanan yang dinyatakan dalam fasal 158.


-----

632 _Rang Undang-Undang_

_Fasal 153 memberi Menteri kuasa untuk mengecualikan pemakaian Subpenggal_

ini dalam keadaan tertentu.

_Fasal 154_ melarang pengeluaran prospektus melainkan jika prospektus itu

telah didaftarkan dan diserah simpan dengan Pendaftar.

_Fasal 155 memperkatakan keperluan bagi tatacara pendaftaran prospektus._

_Fasal 156 memperuntukkan bahawa Pendaftar boleh enggan mendaftarkan_

prospektus, antara lain, jika prospektus yang dicadangkan tidak mematuhi
peruntukan Akta yang dicadangkan atau mengandungi maklumat yang palsu
atau mengelirukan.

_Fasal 157 memperkatakan keperluan bagi syarikat untuk menyimpan dokumen_

yang berhubungan dengan prospektus dan dokumen itu hendaklah disimpan di
pejabat berdaftar atau di alamat lain sebagaimana yang diperuntukkan dalam
prospektus.

_Fasal 158 melarang pelawaan untuk mendepositkan wang atau memberi_

pinjaman wang dengan syarikat melainkan jika prospektus telah didaftarkan
dengan Pendaftar. _Fasal ini selanjutnya bertujuan untuk mengecualikan suatu_
perbadanan daripada mengeluarkan prospektus jika wang yang didepositkan
atau pinjaman yang diterima daripada kurang daripada sepuluh orang atau jika
dijamin sepenuhnya oleh Kerajaan.

_Fasal 159 memperkatakan keperluan bahawa prospektus mesti mematuhi_

bentuk dan kandungan yang dinyatakan dalam Jadual Pertama.

_Fasal 160 memperkatakan larangan bagi pengeluaran prospektus melainkan_

persetujuan telah diperoleh daripada pakar yang kenyataannya dimasukkan
dalam prospektus.

_Fasal 161 bertujuan untuk mengadakan peruntukan bagi kehendak pelepasan_

terhadap bentuk dan kandungan prospektus.

_Fasal 162 memperkatakan larangan bagi syarikat untuk menerima atau_

menyimpan bayaran untuk pengeluaran debentur yang melebihi amaun
pengeluaran yang dizahirkan dalam prospektus dan pengecualian.

_Fasal 163 bertujuan untuk menjelaskan bahawa tiap-tiap iklan yang menawarkan_

atau dimaksudkan untuk menawarkan kepada orang ramai berkenaan dengan
syer atau debentur disifatkan sebagai prospektus melainkan jika tergolong
dalam pengecualian yang diperuntukkan dalam _fasal itu._

_Fasal 164 memperuntukkan bahawa dokumen yang mengandungi tawaran_

syer bagi jualan hendaklah disifatkan sebagai prospektus.

_Fasal 165 memperuntukkan bahawa maklumat dokumen yang berupa sebagai_

untuk memerihalkan urusan perniagaan syarikat hendaklah disifatkan sebagai
prospektus.

_Fasal 166 mengandungi peruntukan yang memerihalkan prospektus tambahan_

atau gantian dan hal keadaan yang prospektus itu dikehendaki untuk didaftarkan.


-----

_Syarikat_ 633

_Fasal 167 bertujuan untuk mengadakan peruntukan bagi liabiliti sivil bagi_

apa-apa pernyataan yang dibuat dalam prospektus yang palsu atau mengelirukan
atau jika terdapat peninggalan yang material.

_Fasal 168 bertujuan untuk mengadakan peruntukan bagi liabiliti jenayah bagi_

apa-apa pernyataan yang dibuat dalam prospektus yang palsu atau mengelirukan
atau jika terdapat peninggalan yang material.

_Fasal 169 bertujuan untuk mengadakan peruntukan kategori orang yang_

tidak boleh dikira sebagai pihak yang telah diberi kuasa atau menyebabkan
penerbitan prospektus.

_Fasal 170 bertujuan untuk memberi Pendaftar kuasa untuk mengeluarkan_

perintah berhenti jika Pendaftar berpendapat bahawa suatu prospektus berdaftar
itu tidak mematuhi kehendak Akta, mengandungi suatu pernyataan atau
maklumat yang palsu dan mengelirukan, terdapat peninggalan yang material
atau perbadanan itu melanggar suatu peruntukan dalam Akta yang dicadangkan.

Subpenggal 10 memperkatakan peruntukan mengenai debentur.

_Fasal 171 bertujuan untuk memperuntukkan bahawa Subpenggal 10 boleh_

digunakan hanya untuk tawaran yang dibuat kepada orang awam atau sebahagian
orang awam berkenaan dengan syer atau debentur kelab rekreasi yang tidak
tersenarai dan perbadanan yang dinyatakan dalam _fasal 158._

_Fasal 172 mengandungi peruntukan yang berhubungan dengan pelaksanaan_

spesifik yang membenarkan Mahkamah untuk menguatkuasakan kontrak
untuk mengambil dan membayar debentur dan mengeluarkan suatu perintah
pelaksanaan spesifik.

_Fasal 173 memperkatakan peruntukan yang berhubungan dengan debentur_

berkekalan.

_Fasal 174_ memperkatakan peruntukan jika syarikat dibenarkan untuk

mengeluarkan semula debentur yang telah ditebus dengan mengeluarkan semula
debentur yang sama atau mengeluarkan debentur baru bagi menggantikan
debentur yang ditebus.

_Fasal 175_ bertujuan untuk memperuntukkan bahawa suatu debentur yang

didepositkan oleh syarikat untuk mendapatkan pendahuluan tidak dikira sebagai
ditebus.

_Fasal 176 bertujuan untuk mengadakan peruntukan kelayakan pemegang_

amanah bagi pemegang debentur.

_Fasal 177 menggariskan kewajipan pemegang amanah berkenaan dengan_

pemegang debentur.

_Fasal 178 memperuntukkan bagi persaraan pemegang amanah yang menyatakan_

bahawa pemegang amanah tidak boleh terhenti menjadi pemegang amanah
sehingga pengganti telah dilantik dan memegang jawatan itu.


-----

634 _Rang Undang-Undang_

_Fasal 179 bertujuan untuk mengadakan peruntukan bagi kandungan surat_

ikatan amanah.

_Fasal 180 bertujuan untuk memperuntukkan Mahkamah dengan kuasa untuk_

menguatkuasakan debentur tidak boleh tebus tertakluk kepada syarat tertentu.

_Fasal 181 memberi pemegang amanah kuasa untuk memohon kepada_

Mahkamah bagi mendapatkan arahan berhubung dengan apa-apa perkara yang
timbul berkaitan dengan pelaksanaan fungsi pemegang amanah atau untuk
menentukan apa-apa perkara berhubung dengan kepentingan pemegang debentur.

_Fasal 182 mengadakan peruntukan bagi obligasi suatu perbadanan pinjaman_

untuk menyediakan laporan kepada pemegang amanah dalam masa yang
ditetapkan dan laporan itu hendaklah juga diserah simpan dengan Pendaftar.

_Fasal 183 bertujuan untuk mengadakan peruntukan bagi obligasi suatu syarikat_

penjamin untuk memberi maklumat yang berhubungan dengan perbadanan
penjamin untuk dimasukkan dalam laporan yang disediakan oleh perbadanan
pinjaman.

_Fasal 184 bertujuan untuk memperuntukkan bahawa pinjaman dan deposit_

adalah untuk segera dibayar semula apabila pencapaian maksud atau penyelesaian
tertentu projek.

_Fasal 185 memperuntukkan bahawa mana-mana peruntukan dalam surat_

ikatan amanah yang mempunyai kesan mengecualikan atau untuk menanggung
rugi pemegang amanah terhadap liabiliti bagi pecah amanah adalah tidak
mempunyai kesan.

Subpenggal 11 memperkatakan peruntukan yang berhubungan dengan sekatan

ke atas pengumpukan dan permulaan perniagaan.

_Fasal 186 melarang pengumpukan syer syarikat yang ditawarkan kepada_

orang awam melainkan jika langganan minimum telah dibayar dan jumlah
wang yang kena dibayar bagi langganan telah diterima.

_Fasal 187 bertujuan untuk memperuntukkan bahawa semua permohonan_

dan wang lain yang dibayar sebelum pengumpukan oleh mana-mana pemohon
hendaklah dipegang atas amanah oleh syarikat itu sehingga pengumpukan.

_Fasal 188 menyekat pengumpukan syer syarikat awam yang baru ditubuhkan_

yang tidak mengeluarkan prospektus melainkan jika pernyataan sebagai ganti
prospektus telah diserah simpan dengan Pendaftar.

_Fasal 189 bertujuan untuk mengadakan peruntukan bagi keperluan yang_

berhubungan dengan pernyataan sebagai ganti prospektus yang perlu diserah
simpan oleh suatu syarikat awam.

_Fasal 190 mengadakan peruntukan bagi sekatan ke atas permulaan perniagaan_

suatu syarikat awam yang baru ditubuhkan tertakluk kepada syarat tertentu
dipenuhi.


-----

_Syarikat_ 635

_Fasal 191 memperkatakan sekatan ke atas pengubahan kontrak yang disebut_

dalam prospektus atau pernyataan sebagai ganti prospektus melainkan jika
perubahan itu telah diluluskan pada mesyuarat agung syarikat.

Penggal 2 memperkatakan peruntukan mengenai anggota, pengarah dan

pegawai syarikat.

Subpenggal 1 memperkatakan peruntukan yang berkaitan dengan anggota.

_Fasal 192 bertujuan untuk menyatakan bahawa sesesorang anggota tidak_

bertanggungan bagi apa-apa obligasi syarikat hanya oleh sebab menjadi anggota
syarikat dan liabiliti anggota adalah terhad dalam hal keadaan tertentu.

_Fasal 193 memperkatakan peruntukan yang berhubungan dengan liabiliti_

untuk panggilan dan pelucuthakan yang terikat pada pemegang saham pada
masa ini dan tidak kepada mana-mana pemegang saham terdahulu.

_Fasal 194 bertujuan untuk memperuntukkan bahawa anggota yang tidak_

terikat dengan apa-apa perubahan kepada perlembagaan yang memerlukannya
untuk memperoleh saham tambahan atau meningkatkan liabilitinya.

_Fasal 195 bertujuan untuk mengadakan peruntukan bagi hak anggota untuk_

kajian semula pengurusan dengan membenarkan peluang yang munasabah
bagi anggota untuk menyoal, berbincang, komen atau membuat syor kepada
syarikat. _Fasal ini selanjutnya memperuntukkan bahawa syor tidak akan_
mengikat pengarah melainkan jika cadangan dibuat demi kepentingan syarikat
dan hak untuk membuat cadangan yang diperuntukkan dalam perlembagaan
atau diluluskan sebagai suatu ketetapan khas.

Subpenggal 2 memperkatakan peruntukan mengenai pengarah.

_Fasal 196 mengadakan peruntukan bagi bilangan minimum pengarah bagi_

syarikat awam dan persendirian dan keperluan lain termasuk umur minimum
dan bilangan minimum pengarah yang lazimnya bermastautin di Malaysia.

_Fasal 197 bertujuan untuk mentakrifkan kategori orang yang disifatkan_

sebagai berkaitan dengan pengarah.

_Fasal 198 bertujuan untuk mengadakan peruntukan bagi keadaan jika_

seseorang itu hilang kelayakan daripada menjadi atau untuk menjadi seorang
pengarah.

_Fasal 199 bertujuan untuk memberi Mahkamah kuasa untuk menghilangkan_

kelayakan seseorang daripada bertindak sebagai seorang pengarah atau penaja
disebabkan oleh keadaan tertentu.

_Fasal 200 bertujuan untuk memberi Pendaftar kuasa untuk mengeluarkan_

daripada daftar yang disimpan oleh Pendaftar nama seseorang pengarah yang
telah hilang kelayakan di bawah _fasal 198 atau_ _199._

_Fasal 201 bertujuan untuk mengadakan peruntukan bagi kehendak bahawa_

persetujuan seseorang dikehendaki untuk bertindak sebagai pengarah syarikat.


-----

636 _Rang Undang-Undang_

_Fasal 202 bertujuan untuk memperuntukkan bahawa seseorang yang_

dinamakan sebagai pengarah pada masa pemerbadanan hendaklah memegang
jawatan pengarah dalam syarikat itu sehingga dia tidak lagi memegang jawatan
itu. Selanjutnya, _fasal itu juga menyatakan bahawa pengarah yang berikutnya_
hendaklah dilantik oleh ketetapan biasa melainkan jika diperuntukkan selainnya
dalam perlembagaan.

_Fasal 203 bertujuan untuk mengadakan peruntukan bagi pelantikan pengarah_

syarikat awam hendaklah diundi secara individu.

_Fasal 204 memperuntukkan bahawa tindakan seorang pengarah atau pegawai_

lain adalah sah walau apa pun apa-apa kecacatan yang didapati selepas
pelantikan atau dalam kelayakan mereka.

_Fasal 205 bertujuan untuk mengadakan peruntukan bagi kehendak dan_

tatacara yang berhubungan dengan persaraan pengarah.

_Fasal 206 bertujuan untuk mengadakan peruntukan bagi apabila seseorang_

itu boleh dipecat sebagai pengarah dan tatacara untuk pemecatan.

_Fasal 207 bertujuan untuk mengadakan peruntukan bagi hak pengarah_

syarikat awam untuk didengar sebelum dipecat.

_Fasal 208 bertujuan untuk mengadakan peruntukan bagi keadaan apabila_

jawatan seorang pengarah boleh menjadi kosong.

_Fasal 209 bertujuan untuk mengadakan peruntukan bagi tatacara setelah_

peletakan jawatan, pengosongan jawatan atau kematian seorang pengarah
tunggal atau pengarah syarikat yang terakhir tinggal.

Subpenggal 3 memperkatakan peruntukan mengenai kewajipan dan

tanggungjawab pengarah.

_Fasal 210 bertujuan untuk meluaskan takrif “pengarah” bagi maksud Subpenggal_

ini termasuklah ketua pegawai eksekutif, ketua pegawai kewangan, ketua
pegawai operasi atau mana-mana orang lain yang mempunyai tanggungjawab
utama bagi pengurusan syarikat.

_Fasal 211 bertujuan untuk memperuntukkan bahawa hal ehwal syarikat_

hendaklah diuruskan oleh lembaga pengarah dan tertakluk kepada pengecualian
atau had dalam Akta yang dicadangkan atau perlembagaan lembaga pengarah
hendaklah mempunyai segala kuasa yang perlu untuk mengurus, mengarah
dan menyelia pengurusan perniagaan dan hal ehwal syarikat itu.

_Fasal 212 bertujuan untuk memperuntukkan bahawa tertakluk kepada_

perlembagaan, prosiding lembaga pengarah adalah tertakluk oleh peruntukanperuntukan yang terkandung dalam Jadual Ketiga.

_Fasal 213 bertujuan untuk mengadakan peruntukan bagi kewajipan dan_

tanggungjawab pengarah. Seseorang pengarah hendaklah menjalankan kuasanya
dengan suci hati demi kepentingan syarikat. _Fasal ini selanjutnya bertujuan_
untuk memperuntukkan bahawa pengarah hendaklah menggunakan ketelitian,
kemahiran dan usaha yang munasabah apabila menjalankan kewajipan dan


-----

_Syarikat_ 637

tanggungjawabnya dan mengenakan dua nilai ambang untuk menentukan
standard penjagaan, kemahiran dan ketekunan yang hendaklah dilaksanakan
oleh pengarah.

_Fasal 214 bertujuan untuk mengadakan peruntukan bagi kaedah pertimbangan_

perniagaan sebagai panduan bagi pengarah apabila membuat keputusan berkenaan
dengan perniagaan syarikat.

_Fasal 215 bertujuan untuk membenarkan pengarah untuk bergantung pada_

maklumat, nasihat profesional atau pakar, pendapat, laporan atau penyata yang
disediakan, yang dibentangkan, yang disediakan atau dibuat oleh pihak ketiga
dalam menjalankan tugasnya dengan syarat bahawa dia membuat pergantungan
itu dengan suci hati dan telah membuat penilaian bebas ke atas maklumat,
nasihat profesional, laporan, dan lain-lain.

_Fasal 216 bertujuan untuk memperuntukkan bahawa pengarah boleh_

mewakilkan kuasa lembaga pengarah bergantung kepada keadaan tertentu dan
akan bertanggungjawab bagi penjalanan kuasa pewakilan itu tertakluk kepada
keadaan tertentu.

_Fasal 217 memperkatakan tanggungjawab pengarah nomini untuk bertindak_

demi kepentingan syarikat. Fasal ini selanjutnya bertujuan untuk memperuntukkan
bahawa pengarah nomini tidak perlu menaklukkan kepentingan syarikat itu
terhadap kepentingan orang yang mencadangkannya sekiranya berlaku konflik
kepentingan.

_Fasal 218 bertujuan untuk memperuntukkan bahawa seseorang pengarah_

dilarang untuk menggunakan dengan secara salah kedudukannya sebagai
seorang pengarah bagi mendapatkan, secara langsung atau tidak langsung,
apa-apa faedah bagi dirinya atau mana-mana orang lain, atau menyebabkan
kemudaratan kepada syarikat itu.

_Fasal 219 memperkatakan kewajipan am dan tatacara bagi seorang pengarah_

syarikat untuk membuat penzahiran kepentingannya bagi maksud _fasal_ _59._

_Fasal 220 memperkatakan kesan rukun undang-undang lain mengenai_

kewajipan pengarah.

_Fasal 221 bertujuan untuk mengadakan peruntukan bagi keperluan pengarah_

untuk mendedahkan kepentingannya, sama ada secara langsung atau tidak
langsung, di dalam kontrak, kontrak dicadangkan, harta, jawatan, dsb.

_Fasal 222 bertujuan untuk memperuntukkan bahawa seseorang pengarah_

yang secara langsung atau tidak langsung berminat dalam kontrak yang dibuat
atau yang dicadangkan dibuat tidak boleh mengambil bahagian dalam apaapa perbincangan dalam pertimbangan kontrak atau mengundi bagi kontrak
atau kontrak yang dicadangkan. _Fasal ini selanjutnya memberi kesan bahawa_
kontrak yang dibuat yang berlanggaran dengan peruntukan yang boleh batal
melainkan jika kontrak itu memihak kepada pihak ketiga yang tidak mempunyai
pengetahuan tentang pelanggaran itu.

_Fasal 223 bertujuan untuk memperuntukkan bahawa pengarah perlu_

mendapatkan kelulusan syarikat bagi pelupusan aku janji syarikat yang melebihi
nilai ambang tertentu.


-----

638 _Rang Undang-Undang_

_Fasal 224 memperkatakan larangan umum bagi syarikat selain daripada_

syarikat persendirian yang dikecualikan untuk membuat pinjaman kepada
pengarah syarikat itu atau membuat apa-apa jaminan atau memberikan apa-apa
jaminan berkaitan dengan pinjaman yang dibuat oleh pengarah.

_Fasal 225 memperkatakan larangan memberikan pinjaman atau jaminan_

berkaitan dengan pinjaman kepada orang yang berkaitan dengan pengarah.

_Fasal 226 melarang syarikat membayar imbuhan yang bebas dari cukai_

pendapatan kepada pengarah.

_Fasal 227 memperkatakan larangan bagi syarikat untuk membuat pembayaran_

kepada pengarah untuk kehilangan jawatan, atau sebagai balasan untuk bersara
atau berkaitan dengan pemindahan keseluruhan atau mana-mana bahagian
pengusahaan atau harta syarikat itu melainkan jika pembayaran itu telah
dinyatakan dan diluluskan oleh syarikat itu.

_Fasal 228 memperkatakan larangan umum bagi syarikat untuk membuat_

perkiraan atau transaksi dengan pengarah, pemegang saham substansial atau
orang yang berkaitan dengan pengarah atau pemegang saham melainkan jika
perkiraan atau transaksi telah diluluskan di mesyuarat agung.

_Fasal 229 memperkatakan pengecualian kepada_ _fasal 228._

_Fasal 230 bertujuan untuk memperuntukkan bahawa yuran dan apa-apa_

faedah yang kena dibayar kepada pengarah suatu syarikat awam atau jika syer
syarikat itu disebut harga di bursa saham, syarikat atau anak-anak syarikatnya,
mesti diluluskan di mesyuarat agung.

_Fasal 231 memperuntukkan takrif kontrak perkhidmatan seorang pengarah_

bagi maksud Subpenggal ini.

_Fasal 232 bertujuan untuk memperuntukkan bahawa suatu syarikat awam_

hendaklah menjadikan tersedia bagi pemeriksaan salinan kontrak perkhidmatan
tiap-tiap pengarah dengan syarikat itu atau dengan anak syarikatnya.

_Fasal 233 bertujuan untuk memperuntukkan bahawa anggota mempunyai hak_

untuk memeriksa dan meminta salinan kontrak perkhidmatan seorang pengarah.
Walau bagaimanapun, fasal ini selanjutnya menyatakan bahawa permintaan itu
hanya boleh dibuat oleh anggota yang memegang sekurang-kurangnya lima
peratus daripada jumlah keseluruhan modal berbayar atau dalam hal suatu
syarikat awam yang tidak mempunyai modal, oleh sekurang-kurangnya sepuluh
peratus anggota.

_Fasal 234 memperkatakan keperluan yang perlu dipenuhi jika suatu syarikat_

membuat kontrak dengan anggota tunggal yang juga seorang pengarah tunggal
syarikat itu.

Subpenggal 4 memperkatakan peruntukan mengenai setiausaha.

_Fasal 235 menyatakan keperluan bagi syarikat untuk mempunyai sekurang-_

kurangnya seorang setiausaha pada setiap masa. _Fasal ini selanjutnya_
memperuntukkan kriteria yang membolehkan seseorang untuk dilantik sebagai
setiausaha.


-----

_Syarikat_ 639

_Fasal 236 bertujuan untuk memberi lembaga pengarah kuasa untuk melantik_

seorang setiausaha. _Fasal ini selanjutnya menyatakan bahawa seseorang itu_
tidak boleh dilantik sebagai setiausaha melainkan jika orang itu adalah layak
di bawah fasal 235 dan telah memberikan persetujuannya bagi pelantikannya.

_Fasal 237 bertujuan untuk mengadakan peruntukan bagi hak dan tatacara_

bagi peletakan jawatan setiausaha.

_Fasal 238 bertujuan untuk mengadakan peruntukan bagi kehilangan kelayakan_

untuk bertindak sebagai setiausaha.

_Fasal 239 bertujuan untuk memberi lembaga pengarah kuasa untuk memecat_

seorang setiausaha sama ada mengikut tempoh pelantikan atau perlembagaan
syarikat.

_Fasal 240 bertujuan untuk memperuntukkan bahawa jawatan setiausaha_

tidak boleh dibiarkan kosong lebih daripada tiga puluh hari pada satu-satu
masa.

_Fasal 241 bertujuan untuk mengadakan peruntukan bagi keperluan setiausaha_

mendaftar dengan Pendaftar dan Pendaftar untuk menyimpan suatu daftar
setiausaha.

_Fasal 242 bertujuan untuk mengadakan peruntukan bagi larangan bagi_

seseorang untuk bertindak atas dua keupayaan sebagai pengarah dan setiausaha
jika keadaan memerlukan atau membenarkan apa-apa yang perlu dilakukan
oleh seorang pengarah dan seorang setiausaha.

Penggal 3 memperkatakan peruntukan yang berhubungan dengan akaun dan

audit.

Subpenggal 1 memperkatakan peruntukan mengenai penyata kewangan dan

laporan.

_Fasal 243 memperuntukkan takrif “piawaian perakaunan diluluskan” yang_

sejajar dengan takrif di bawah Akta Pelaporan Kewangan 1997. Bagi maksud
Penggal ini, kecuali _fasal 246, takrif “subsidiari” adalah sejajar dengan yang_
diperuntukkan di bawah piawaian perakaunan diluluskan yang berbeza daripada
takrif anak syarikat di bawah _fasal 4._

_Fasal 244 menyatakan bahawa piawaian perakaunan diluluskan hendaklah_

terpakai bagi penyata kewangan atau penyata kewangan yang disatukan syarikat
dan hal keadaan yang membolehkan syarikat boleh beranjak daripada pemakaian
umum ini.

_Fasal 245 memperkatakan keperluan bagi semua syarikat untuk menyimpan_

rekod perakaunan dan rekod lain yang akan menjelaskan dengan secukupnya
transaksi dan kedudukan kewangan syarikat. Ini juga akan membolehkan akaun
untung rugi dan kunci kira-kira yang benar dan saksama disediakan dan secara
mudah dapat diaudit dengan sewajarnya.


-----

640 _Rang Undang-Undang_

_Fasal 246 bertujuan untuk mengadakan peruntukan bagi keperluan bagi sebuah_

syarikat awam atau anak syarikatnya untuk mempunyai satu sistem kawalan
dalaman yang akan memberi jaminan yang munasabah untuk melindungi aset
syarikat dan bahawa rekod yang sewajarnya disenggara untuk memastikan
bahawa aset diperakaunkan dengan betul.

_Fasal 247 bertujuan untuk memperuntukkan bahawa dalam masa dua tahun_

selepas syarikat menjadi anak syarikat kepada syarikat pemegangan, tahun
kewangan perbadanan itu hendaklah bersamaan dengan penutupan tahun
kewangan syarikat pemegangan.

_Fasal 248 bertujuan untuk memperuntukkan bahawa pengarah syarikat_

hendaklah menyediakan penyata kewangan dalam masa lapan belas bulan
penubuhannya dan seterusnya dalam masa enam bulan dari akhir tahun kewangan.
Peruntukan ini juga menyatakan keperluan bahawa penyata kewangan tersebut
perlu diaudit dengan sewajarnya, diedarkan kepada semua anggota dan dalam
hal suatu syarikat awam, yang akan dibentangkan di hadapan mesyuarat agung
tahunan.

_Fasal 249 memperuntukkan bahawa penyata kewangan syarikat mesti_

memberi gambaran yang benar dan patut mengenai kedudukan kewangan pada
akhir tahun kewangan dan prestasi kewangan syarikat.

_Fasal 250 bertujuan untuk memperuntukkan bahawa penyata kewangan yang_

disatukan bagi tahun kewangan hendaklah termasuk semua anak syarikat.

_Fasal 251 bertujuan untuk memperuntukkan bahawa penyata kewangan_

hendaklah diluluskan oleh Lembaga dan Lembaga hendaklah menyatakan
pendapatnya sama ada penyata kewangan yang telah disediakan selaras dengan
piawaian perakaunan diluluskan dan telah memberikan pendapat yang benar
dan patut berkenaan dengan kewangan kedudukan dan prestasi kewangan
syarikat.

_Fasal 252 bertujuan untuk memperuntukkan bahawa pengarah dikehendaki_

menyediakan laporan pengarah yang akan terikat pada penyata kewangan yang
disediakan di bawah _fasal 248._

_Fasal 253 bertujuan untuk mengadakan peruntukan bagi kandungan laporan_

pengarah termasuk perkara yang dinyatakan dalam Jadual Kelima. _Fasal_
ini selanjutnya menyatakan bahawa laporan itu juga boleh termasuk ulasan
perniagaan seperti yang dinyatakan dalam Bahagian II Jadual Kelima dan
keperluan pelaporan yang lain sebagaimana yang ditetapkan dari semasa ke
semasa.

_Fasal 254 bertujuan untuk memperuntukkan bentuk dan kandungan laporan_

pengarah dan penyata kewangan suatu perbadanan perbankan dan lain-lain.

_Fasal 255 bertujuan untuk mengadakan peruntukan bagi pelepasan daripada_

keperluan Akta mengenai bentuk dan kandungan penyata kewangan dan laporan
pengarah serta tatacara bagi permohonan sedemikian.


-----

_Syarikat_ 641

_Fasal 256 memberi Pendaftar kuasa untuk menghendaki pengarah mana-_

mana syarikat untuk memberikan kenyataan bagi penilaian aset dan liabiliti
syarikat itu dalam masa yang dinyatakan dalam notis.

_Fasal 257 bertujuan untuk mengadakan peruntukan bagi kewajipan syarikat_

untuk mengedarkan salinan penyata kewangan dan laporan kepada anggota
syarikat, juruaudit syarikat dan mana-mana orang lain yang berhak.

_Fasal 258 menyatakan jangka masa untuk mengedarkan salinan penyata_

kewangan dan laporan kepada anggota syarikat persendirian dan awam. Jangka
masa adalah dalam masa enam bulan dari akhir tahun kewangan suatu syarikat
persendirian atau dalam hal suatu syarikat awam, sekurang-kurangnya dua
puluh satu hari sebelum mesyuarat agung tahunan.

_Fasal 259 bertujuan untuk mengadakan peruntukan bagi kewajipan atas_

syarikat untuk menyerah simpan penyata kewangan dan laporan kepada
Pendaftar dalam masa yang ditetapkan.

_Fasal 260 bertujuan untuk mengadakan peruntukan bagi kewajipan untuk_

suatu syarikat persendirian yang dikecualikan menyerah simpan sijil mengenai
status sebagai suatu syarikat persendirian yang dikecualikan dalam masa tiga
puluh hari dari peredaran penyata kewangan dan laporan.

_Fasal 261 bertujuan untuk memperuntukkan bahawa jika syarikat tidak_

dikehendaki menyerah simpan penyata kewangan dan laporan dengan Pendaftar,
suatu pernyataan yang ditandatangani oleh juruaudit yang menyatakan bahawa
syarat yang ditetapkan dalam peruntukan telah dipenuhi hendaklah sebaliknya
diserah simpan.

Subpenggal 2 memperkatakan perkara yang berhubungan dengan juruaudit.

_Fasal 262 mengadakan peruntukan bagi takrif “juruaudit yang dibersarakan”_

yang merujuk kepada seorang juruaudit yang tempoh jawatannya telah habis
atau hampir habis.

_Fasal 263 menyatakan keperluan bahawa juruaudit syarikat hendaklah_

diluluskan oleh Menteri yang dipertanggungkan dengan tanggungjawab bagi
kewangan. _Fasal ini selanjutnya memperuntukkan tatacara bagi permohonan_
untuk kelulusan.

_Fasal 264 memperkatakan kelayakan atau syarat yang perlu dipenuhi sebelum_

seseorang boleh dilantik sebagai seorang juruaudit syarikat. Ini termasuklah
keperluan bahawa orang itu bebas daripada pengurusan syarikat dan bahawa
dia telah bersetuju dengan pelantikan itu.

_Fasal 265 memperkatakan pendaftaran firma audit dengan Pendaftar dan_

perkara yang perlu dipatuhi.

_Fasal 266 mengadakan peruntukan bagi kuasa am dan kewajipan juruaudit_

termasuk kewajipan untuk melaporkan kepada anggota syarikat ke atas penyata
kewangan dan rekod yang berhubungan dengan penyata kewangan. _Fasal_
ini selanjutnya menyatakan bahawa juruaudit juga dikehendaki melaporkan


-----

642 _Rang Undang-Undang_

mengenai sama ada atau tidak penyata kewangan itu telah disediakan mengikut
piawaian perakaunan diluluskan telah memberikan pendapat yang benar dan
patut mengenai kedudukan kewangan atau prestasi kewangan syarikat. _Fasal_
ini juga menyatakan hak juruaudit untuk mempunyai akses kepada rekod
perakaunan dan rekod lain bagi maksud audit.

Bab I Subpenggal ini memperkatakan perkara yang berhubungan dengan

juruaudit bagi suatu syarikat persendirian.

_Fasal 267 menyatakan keperluan bagi syarikat persendirian untuk melantik_

juruaudit bagi setiap tahun kewangan tetapi Pendaftar diberi kuasa untuk
mengecualikan mana-mana syarikat persendirian daripada keperluan itu
tertakluk kepada syarat tertentu sebagaimana yang ditentukan oleh Pendaftar.
_Fasal_ ini selanjutnya memperuntukkan tatacara bagi pelantikan juruaudit
di suatu syarikat persendirian.

_Fasal 268 memberi Pendaftar kuasa untuk melantik seorang juruaudit bagi_

syarikat persendirian, atas permohonan oleh mana-mana anggota syarikat itu
jika syarikat itu gagal melantik seorang juruaudit.

_Fasal 269 memperuntukkan bahawa tempoh jawatan seorang juruaudit bagi_

suatu syarikat persendirian hendaklah mengikut tempoh pelantikannya dan
boleh juga berkeupayaan untuk dilantik semula.

_Fasal 270 memperuntukkan bahawa seorang juruaudit bagi suatu syarikat_

persendirian tidak boleh disifatkan dilantik semula jika syarikat itu telah
menerima notis daripada anggota yang memegang sekurang-kurangnya lima
peratus daripada hak mengundi.

Bab 2 Subpenggal ini memperkatakan perkara yang berhubungan dengan

juruaudit syarikat awam.

_Fasal 271 menyatakan keperluan bagi syarikat awam untuk melantik juruaudit_

bagi setiap tahun kewangan dan selanjutnya memperuntukkan tatacara untuk
pelantikan itu.

_Fasal 272 memberi Pendaftar kuasa untuk melantik seorang juruaudit bagi_

suatu syarikat awam, atas permohonan oleh mana-mana anggota syarikat itu
jika syarikat itu gagal melantik seorang juruaudit.

_Fasal 273 menyatakan bahawa tempoh jawatan seorang juruaudit bagi suatu_

syarikat awam hendaklah mengikut tempoh pelantikannya dan masa baginya
untuk memegang jawatan.

Bab III Subpenggal ini memperkatakan keperluan yang terpakai bagi juruaudit

amnya.

_Fasal 274 memperuntukkan bahawa saraan juruaudit hendaklah ditetapkan_

oleh badan berkuasa yang melantik juruaudit. Sebagai contoh, jika juruaudit
itu dilantik oleh anggota syarikat, maka syarikat itu hendaklah mempunyai
kuasa untuk menentukan imbuhan.


-----

_Syarikat_ 643

_Fasal 275 memberikan hak kepada anggota yang memegang sekurang-_

kurangnya lima peratus daripada modal syer dikeluarkan atau jumlah bilangan
anggota untuk meminta syarikat untuk memberikan butir-butir bayaran berkenaan
dengan perkhidmatan lain yang diberikan kepada syarikat selain perkhidmatan
pengauditan.

_Fasal 276 mengadakan peruntukan bagi hak bagi syarikat untuk memecat_

juruaudit sebelum akhir penggalnya.

_Fasal 277 mengadakan peruntukan bagi tatacara bagi memecat seorang_

juruaudit dan hak untuk juruaudit itu untuk membuat representasi serta untuk
didengar semasa proses pemecatan.

_Fasal 278 menghendaki syarikat untuk memberitahu Pendaftar bahawa_

juruauditnya telah dipecat mengikut _fasal 277 dalam masa empat belas hari_
dari tarikh ketetapan itu.

_Fasal 279 mengadakan peruntukan bagi tatacara bagi pelantikan juruaudit_

melalui ketetapan bertulis dalam hal syarikat persendirian.

_Fasal 280 mengadakan peruntukan bagi tatacara bagi pelantikan juruaudit_

di suatu mesyuarat anggota.

_Fasal 281 menyatakan bahawa juruaudit boleh meletakkan jawatan dengan_

memberikan notis bertulis kepada syarikat itu di pejabat berdaftarnya.

_Fasal 282 menghendaki suatu syarikat yang menerima notis peletakan_

jawatan daripada juruaudit untuk menyerahkan suatu salinan notis itu kepada
Pendaftar.

_Fasal 283 menyatakan bahawa jika juruaudit yang meletakkan jawatan_

menyertakan suatu pernyataan mengenai hal keadaan yang berkaitan dengan
peletakan jawatannya, pernyataan itu perlu diedarkan kepada anggota syarikat
dan mesyuarat agung perlu diadakan.

_Fasal 284 mengenakan obligasi ke atas syarikat untuk menyerah simpan_

suatu notis kepada Pendaftar apabila seorang juruaudit terhenti memegang
jawatan.

_Fasal 285 bertujuan untuk memasukkan keperluan bagi juruaudit suatu_

syarikat awam atau wakilnya untuk menghadiri tiap-tiap mesyuarat agung
syarikat di mana penyata kewangan dibentangkan. Walau bagaimanapun, dalam
hal syarikat persendirian, kehadiran juruaudit hanya wajib jika diminta oleh
syarikat.

_Fasal 286 memperuntukkan bahawa seorang juruaudit boleh menikmati_

keistimewaan dalam keadaan tertentu pada pernyataan yang dibuat dalam
penjalanan tugasnya.

_Fasal 287 menghendaki seorang juruaudit suatu perbadanan peminjam untuk_

menghantar suatu salinan apa-apa laporan yang dikehendaki untuk dilakukan
olehnya di bawah Akta ini atau debentur, kepada pemegang amanah bagi
pemegang debentur.


-----

644 _Rang Undang-Undang_

Penggal 4 memperkatakan perkara yang berhubungan dengan insurans

tanggung rugi bagi pegawai dan juruaudit syarikat.

_Fasal 288 memperuntukkan bahawa mana-mana peruntukan yang mengecualikan_

atau menanggung rugi mana-mana pegawai atau juruaudit daripada apa-apa
liabiliti yang terikat padanya di bawah mana-mana undang-undang yang
berkaitan dengan kecuaian, keingkaran, kemungkiran kewajipan atau pecah
amanah itu adalah tidak sah.

_Fasal 289 memperkatakan peruntukan yang berhubungan dengan menanggung_

rugi atau apa-apa insurans bagi seorang pegawai atau juruaudit bagi liabiliti
bagi apa-apa perbuatan atau peninggalan yang berlaku dalam keupayaan mereka
sebagai pegawai atau juruaudit, mengikut mana-mana yang berkenaan. Apa-apa
ganti rugi atau penyediaan insurans mestilah mengikut fasal yang dicadangkan.

Penggal 5 memperkatakan perkara yang berhubungan dengan mesyuarat

syarikat.

Subpenggal 1 memperkatakan perkara yang berhubungan dengan mesyuarat

dan ketetapan bagi anggota.

_Fasal 290 mengadakan peruntukan bagi tatacara bagaimana syarikat_

meluluskan suatu ketetapan. Sebuah syarikat persendirian mempunyai pilihan
untuk meluluskan suatu ketetapan sama ada dengan pengedaran atau di suatu
mesyuarat anggota, manakala syarikat awam hanya boleh meluluskan ketetapan
di suatu mesyuarat anggota.

_Fasal 291 mengadakan peruntukan bagi tatacara bagaimana ketetapan biasa_

boleh diluluskan.

_Fasal 292 mengadakan peruntukan bagi tatacara bagaimana ketetapan khas_

boleh diluluskan.

_Fasal 293 mengadakan peruntukan bagi peraturan am mengundi termasuk_

kelayakan sendiri atau melalui proksi.

_Fasal 294 mengadakan peruntukan bagi peraturan am kaedah-kaedah am_

jika mengundi melalui proksi.

_Fasal 295 menyatakan bahawa bagi maksud mengundi, pemegang bersama_

syer akan dikira sebagai satu pemegang syer.

_Fasal 296 mengadakan peruntukan bagi hak untuk membantah terhadap_

kelayakan seseorang untuk mengundi.

Subpenggal 2 Bahagian ini memperkatakan perkara yang berhubungan

dengan ketetapan bertulis.

_Fasal 297 menyatakan keperluan bahawa ketetapan bertulis boleh dicadangkan_

sama ada oleh Lembaga atau oleh mana-mana anggota syarikat itu. Fasal ini
selanjutnya menyatakan bahawa perkara yang berhubungan dengan pemecatan
pengarah atau juruaudit tidak boleh untuk diluluskan sebagai ketetapan bertulis.


-----

_Syarikat_ 645

_Fasal 298 memperuntukkan anggota syarikat yang layak untuk menerima_

ketetapan bertulis yang dicadangkan apabila ketetapan bertulis itu diedarkan.

_Fasal 299 memperkatakan kaedah-kaedah yang berhubungan dengan tarikh_

mengedarkan ketetapan bertulis.

_Fasal 300 menyatakan cara ketetapan bertulis diedarkan termasuk bentuk_

dan di mana ketetapan bertulis itu perlu dihantar.

_Fasal 301 mengadakan peruntukan bagi tatacara bagaimana ketetapan bertulis_

yang dicadangkan oleh Lembaga Pengarah diedarkan.

_Fasal 302 memberi anggota kuasa memegang sekurang-kurangnya lima_

peratus daripada hak mengundi atau peratusan yang lebih rendah sebagaimana
yang diperuntukkan dalam perlembagaan untuk meminta pengedaran suatu
ketetapan.

_Fasal 303 mengadakan peruntukan bagi tatacara bagaimana ketetapan bertulis_

yang dicadangkan oleh anggota akan diedarkan.

_Fasal 304 menyatakan bahawa perbelanjaan untuk mengedarkan ketetapan_

yang diminta oleh anggota akan ditanggung oleh anggota melainkan jika
dipersetujui selainnya oleh syarikat.

_Fasal 305 menyatakan bahawa syarikat tidak diperlukan untuk mengedarkan_

ketetapan yang dicadangkan oleh anggota atas permohonan kepada Mahkamah
oleh syarikat atau orang yang terkilan dengan ketetapan yang dicadangkan itu.

_Fasal 306 mengadakan peruntukan bagi tatacara untuk menandakan persetujuan_

kepada ketetapan yang dicadangkan.

_Fasal 307 memperuntukkan bahawa tempoh untuk menandakan persetujuan_

ialah dua puluh lapan hari dari tarikh pengedaran atau apa-apa tempoh lain
yang lebih pendek jika diperuntukkan oleh perlembagaan. Peruntukan ini
selanjutnya menyatakan bahawa jika ketetapan itu tidak dipersetujui dalam
tempoh itu, ketetapan tersebut akan luput.

_Fasal 308 memperuntukkan bahawa jika suatu syarikat telah memberikan_

alamat elektronik dalam ketetapan bertulis, apa-apa maklumat atau dokumen
yang berhubungan dengan ketetapan itu hendaklah disifatkan boleh dihantar
ke alamat itu.

Subpenggal 3 memperkatakan perkara yang berhubungan kelulusan ketetapan

pada mesyuarat anggota.

_Fasal 309 menyatakan bagaimana suatu ketetapan boleh sah diluluskan_

dalam suatu mesyuarat anggota.

_Fasal 310 menyatakan bahawa suatu mesyuarat anggota boleh diadakan sama_

ada oleh Lembaga atau apabila diminta oleh mana-mana anggota yang memegang
sekurang-kurangnya sepuluh peratus daripada modal syer dikeluarkan syarikat
atau peratusan yang lebih rendah seperti yang ditetapkan oleh perlembagaan.


-----

646 _Rang Undang-Undang_

_Fasal 311 mengadakan peruntukan bagi tatacara di mana anggota syarikat_

meminta suatu mesyuarat anggota untuk diadakan.

_Fasal 312 menyatakan kewajipan yang dikenakan ke atas pengarah untuk_

memanggil suatu mesyuarat anggota apabila menerima permintaan menurut
_fasal 311._

_Fasal 313 bertujuan untuk memberi kuasa kepada anggota yang telah_

meminta mesyuarat menurut _fasal 311 untuk mengadakan mesyuarat yang_
diminta jika pengarah gagal berbuat demikian sebagaimana yang dikehendaki
di bawah _fasal 312._ _Fasal ini selanjutnya menyatakan bahawa perbelanjaan_
untuk mengadakan mesyuarat itu akan ditanggung oleh syarikat itu.

_Fasal 314 bertujuan untuk memberi kuasa kepada Mahkamah untuk_

memerintahkan mesyuarat di kalangan anggota syarikat jika ianya tidak praktikal
untuk memanggil mesyuarat mengikut dengan perlembagaan atau Akta yang
dicadangkan. _Fasal ini selanjutnya menyatakan bahawa Mahkamah boleh_
memerintahkan untuk dipanggil, diadakan dan dijalankan mengikut apa-apa
cara yang difikirkan patut termasuk mengarahkan seorang ahli yang mencukupi
untuk membentuk kuorum mesyuarat.

_Fasal 315 memperuntukkan bahawa tarikh kuat kuasa ketetapan yang_

diluluskan pada mesyuarat ditangguhkan dianggap sebagai tarikh ketetapan
itu telah diluluskan.

Subpenggal 4 memperkatakan perkara yang berhubungan dengan notis

mesyuarat.

_Fasal 316 mengadakan peruntukan bagi tempoh notis untuk mesyuarat_

syarikat persendirian dan syarikat awam. Tempoh notis untuk mesyuarat syarikat
persendirian ialah sekurang-kurangnya empat belas hari atau apa-apa tempoh yang
lebih panjang sebagaimana yang dinyatakan dalam perlembagaannya. Tempoh
notis untuk mesyuarat agung tahunan syarikat awam ialah sekurang-kurangnya
dua puluh satu hari atau apa-apa tempoh yang lebih panjang sebagaimana yang
dinyatakan dalam perlembagaan dan bagi apa-apa mesyuarat lain hendaklah
sekurang-kurangnya empat belas hari.

_Fasal 317 mengadakan peruntukan bagi kandungan minimum notis yang_

hendaklah menyatakan tarikh, tempat, masa dan urusan am mesyuarat.

_Fasal 318 memperuntukkan bahawa suatu notis yang baharu perlu diberikan_

jika mesyuarat ditangguhkan selama lebih daripada tiga puluh hari.

_Fasal 319 mengadakan peruntukan bagi cara bagaimana notis mesyuarat_

akan diberikan kepada anggota.

_Fasal 320 bertujuan untuk membenarkan penyiaran notis mesyuarat melalui_

suatu laman sesawang dan tatacara yang perlu dipatuhi.

_Fasal 321 bertujuan untuk mengadakan peruntukan bagi kategori orang yang_

berhak menerima notis mesyuarat seperti setiap anggota, tiap-tiap pengarah
dan juruaudit syarikat itu.


-----

_Syarikat_ 647

_Fasal 322 mengadakan peruntukan bagi tempoh masa yang perlu dipatuhi_

untuk ketetapan yang memerlukan notis khas.

_Fasal 323 bertujuan untuk membenarkan anggota syarikat awam untuk_

menghendaki pengedaran pernyataan kepada orang yang berhak untuk
menerima notis mesyuarat. _Fasal ini selanjutnya menentukan nilai ambang_
bagi membolehkan anggota untuk meminta pengedaran dan kewajipan am
apabila suatu permintaan telah diterima.

_Fasal 324 meletakkan tanggungjawab ke atas keperluan pengarah untuk_

mengedarkan pernyataan anggota dan cara pengedaran.

_Fasal 325 mengadakan peruntukan bagi kuasa Mahkamah untuk memerintahkan_

supaya pengedaran pernyataan anggota tidak diedarkan jika hak yang diberikan
oleh _fasal 323 disalahgunakan untuk mendapatkan publisiti yang tidak perlu_
atau perkara itu adalah fitnah, remeh atau menyusahkan atau pengedaran itu
bukan merupakan demi kepentingan terbaik syarikat.

_Fasal 326 memperuntukkan bahawa jika suatu syarikat telah memberikan_

alamat elektronik dalam notis memanggil mesyuarat, syarikat itu hendaklah
disifatkan bahawa apa-apa maklumat atau dokumen yang berhubungan dengan
mesyuarat boleh dihantar ke alamat itu.

Subpenggal 5 memperkatakan perkara yang berhubungan dengan tatacara

mesyuarat.

_Fasal 327 memperuntukkan bahawa mesyuarat anggota boleh diadakan_

di lebih daripada satu tempat dengan menggunakan apa-apa teknologi atau
kaedah yang membolehkan anggota mengambil bahagian. Fasal ini selanjutnya
menyatakan bahawa tempat utama mesyuarat ini hendaklah berada di Malaysia
di mana pengerusi mesyuarat hendaklah hadir.

_Fasal 328 mengadakan peruntukan bagi kehendak kuorum minimum bagi_

mesyuarat anggota.

_Fasal 329 bertujuan untuk mengadakan peruntukan bagi orang yang boleh_

dilantik sebagai pengerusi mesyuarat anggota.

_Fasal 330 bertujuan untuk mengadakan peruntukan bagi deklarasi oleh_

pengerusi hasil daripada mengundi dengan mengangkat tangan.

_Fasal 331 bertujuan untuk mengadakan peruntukan bagi hak untuk menuntut_

pengundian serta hal keadaan apabila pengundian boleh dituntut.

_Fasal 332 bertujuan untuk mengadakan peruntukan bagi peraturan umum_

mengenai pengundian.

_Fasal 333 bertujuan untuk mengadakan peruntukan bagi pewakilan perbadanan_

di mesyuarat anggota dan tatacara yang perlu dipatuhi.


-----

648 _Rang Undang-Undang_

Subpenggal 6 memperkatakan perkara yang berhubungan dengan proksi.

_Fasal 334 bertujuan untuk mengadakan peruntukan bagi anggota syarikat_

hak untuk melantik orang lain sebagai proksi untuk melaksanakan haknya
untuk menghadiri, mengambil bahagian dan mengundi pada mesyuarat anggota.
_Fasal ini selanjutnya menyatakan tatacara untuk pelantikan proksi._

_Fasal 335 bertujuan untuk mengenakan obligasi ke atas syarikat untuk_

menyatakan dalam notis mesyuarat hak untuk melantik proksi.

_Fasal 336 bertujuan untuk memperkenalkan bahawa proksi boleh dilantik_

sebagai pengerusi mesyuarat anggota melainkan jika dilarang oleh perlembagaan.

_Fasal 337 menyatakan bahawa pelantikan proksi memberi kuasa proksi_

untuk menuntut suatu pengundian.

_Fasal 338 mengadakan peruntukan bagi tatacara yang berhubungan dengan_

penamatan kuasa untuk bertindak sebagai proksi dan kesan penamatan tersebut.

Subpenggal 7 memperkatakan perkara yang berhubungan dengan mesyuarat

kelas.

_Fasal 339 mengadakan peruntukan bagi pemakaian Subpenggal 5 yang_

berhubungan dengan tatacara di mesyuarat anggota kepada mesyuarat pemegang
kelas syer tertakluk kepada pengubahsuaian tertentu seperti yang dinyatakan
dalam Subpenggal ini.

Subpenggal 8 memperkatakan keperluan tambahan yang boleh dipakai bagi

syarikat awam yang berhubungan dengan mesyuarat.

_Fasal 340 bertujuan untuk mengadakan peruntukan bagi kehendak syarikat_

awam untuk mengadakan mesyuarat agung tahunan dan perkara yang akan
dibincangkan di mesyuarat tersebut. Fasal ini selanjutnya menyatakan tempoh
masa untuk mengadakan mesyuarat agung tahunan.

Subpenggal 9 memperkatakan perkara yang berhubungan dengan rekod

ketetapan dan mesyuarat.

_Fasal 341 meletakkan tanggungjawab ke atas syarikat untuk menyimpan_

rekod ketetapan dan mesyuarat dan rekod yang diperuntukkan di bawah
_fasal 343 hendaklah disimpan di pejabat berdaftar bagi tempoh sekurang-_
kurangnya tujuh tahun.

_Fasal 342 menyatakan bahawa rekod yang disimpan di bawah_ _fasal 341_

perlu tersedia untuk pemeriksaan oleh anggota tanpa apa-apa caj.

_Fasal 343 memperuntukkan bahawa rekod ketetapan hendaklah menjadi_

keterangan yang mencukupi mengenai kelulusan ketetapan atau rekod prosiding
mesyuarat anggota bahawa mesyuarat telah diadakan dan bersidang dengan
sewajarnya .


-----

_Syarikat_ 649

_Fasal 344 mengenakan keperluan ke atas anggota tunggal untuk memberikan_

syarikat itu dengan butir-butir apa-apa keputusan yang patut dibuat di suatu
mesyuarat anggota melainkan jika keputusan itu telah diambil melalui ketetapan
bertulis.

Penggal 6 memperkatakan perkara yang berhubungan dengan remedi.

_Fasal 345 bertujuan untuk memasukkan takrif “pengadu” bagi maksud_

Penggal ini.

_Fasal 346 bertujuan untuk mengadakan peruntukan bagi alasan atau hal_

keadaan dan remedi yang terdapat dalam hal penindasan.

_Fasal 347 bertujuan untuk mengadakan peruntukan bagi tatacara bagi_

seorang pengadu untuk membawa atau membela tindakan bagi pihak syarikat.
_Fasal ini selanjutnya menyatakan bahawa hak untuk membawa atau membela_
apa-apa prosiding bagi pihak syarikat di bawah _common law dibatalkan._

_Fasal 348 mengadakan peruntukan bagi tatacara dalam mendapatkan keizinan_

Mahkamah untuk memberhentikan, kompromi atau menyelesaikan prosiding
itu.

_Fasal 349 mengadakan peruntukan bagi kesan ratifikasi oleh anggota syarikat_

dengan perkara yang menjadi subjek tindakan terbitan.

_Fasal 350 menyatakan kuasa Mahkamah berhubung dengan tindakan terbitan._

_Fasal 351 memberi Pendaftar kuasa untuk memohon injunksi daripada_

Mahkamah dalam hal jika seseorang telah melakukan, melakukan atau bercadang
untuk melakukan dalam pelakuan yang merupakan pelanggaran atau pelanggaran
yang mungkin terhadap Akta yang dicadangkan. Kuasa ini juga diperluaskan
kepada mana-mana orang lain yang kepentingannya mungkin terjejas oleh
pelanggaran atau pelanggaran yang mungkin.

Penggal 7 memperkatakan perkara berhubungan dengan gadaian, perkiraan

dan pembentukan semula serta penerimaan.

Subpenggal 1 memperkatakan peruntukan berhubungan dengan gadaian.

_Fasal 352 meletakkan tanggungjawab ke atas sebuah syarikat yang telah_

mewujudkan suatu gadaian untuk menyerah simpan suatu pernyataan mengenai
butir-butir gadaian dalam masa tiga puluh hari dari tarikh gadaian itu telah
dibuat.

_Fasal 353 menyatakan jenis caj yang perlu didaftarkan mengikut Subpenggal_

ini.

_Fasal 354 juga meletakkan tanggungjawab untuk menyerah simpan satu_

pernyataan mengenai butir-butir sebagaimana yang ditentukan oleh Pendaftar
jika gadaian yang diwujudkan di Malaysia memberi kesan kepada harta yang
terletak di luar Malaysia.


-----

650 _Rang Undang-Undang_

_Fasal 355 menyatakan kehendak untuk mendaftarkan caj dalam siri debentur_

dan tatacara dan butir-butir yang perlu diserah simpan dengan Pendaftar.

_Fasal 356 meletakkan tanggungjawab ke atas syarikat, termasuk syarikat_

asing, untuk mendaftarkan gadaian ke atas mana-mana harta yang diperoleh
yang akan dikehendaki untuk didaftarkan di bawah Subpenggal ini.

_Fasal 357 menghendaki daftar gadaian untuk disimpan oleh Pendaftar. Fasal_

ini selanjutnya memperuntukkan bahawa Pendaftar hendaklah mengeluarkan
suatu perakuan pendaftaran gadaian yang akan menjadi keterangan yang
konklusif bahawa kehendak yang berhubung dengan pendaftaran gadaian telah
dipatuhi.

_Fasal 358 mengadakan peruntukan bagi keperluan bahawa setiap debentur_

yang mana bayaran yang dijamin oleh suatu gadaian hendaklah diendors
dengan perakuan pendaftaran atau pernyataan bahawa pendaftaran itu telah
dilaksanakan.

_Fasal 359 menyatakan keperluan bagi pemegang baharu apa-apa gadaian_

untuk menyerah simpan suatu notis kepada Pendaftar dan syarikat menyatakan
bahawa dia telah menjadi pemegang baharu gadaian yang sebelum ini diwujudkan.
_Fasal ini selanjutnya menghendaki syarikat untuk memberitahu Pendaftar jika_
terdapat apa-apa pengubahan dalam terma gadaian termasuklah amaun hutang
atau liabiliti atau sekatan lain.

_Fasal 360 mengadakan peruntukan bagi kehendak untuk memberitahu_

Pendaftar berkenaan dengan pelepasan harta dari gadaian apabila hutang
diselesaikan.

_Fasal 361 menyatakan bahawa suatu permohonan hendaklah dibuat kepada_

Mahkamah oleh syarikat itu atau mana-mana orang lain yang berkepentingan
dalam sesuatu gadaian bagi apa-apa pelanjutan masa yang berhubungan dengan
pendaftaran gadaian atau apa-apa pembetulan dalam daftar gadaian.

_Fasal 362 mengadakan peruntukan bagi syarikat untuk menyimpan salinan_

surat cara gadaian di pejabat berdaftarnya. _Fasal ini selanjutnya mengenakan_
kewajipan ke atas syarikat itu untuk menyimpan daftar gadaian dengan
merekodkan perihalan mengenai harta yang digadaikan, amaun gadaian tersebut
dan nama orang yang berhak kepada gadaian.

_Fasal 363 menggariskan keperluan untuk dokumen berhubung dengan_

gadaian yang dibuat luar Malaysia untuk diserah simpan dengan Pendaftar
dalam tempoh masa yang ditentukan.

_Fasal 364 mengadakan peruntukan bagi pemakaian Subpenggal pada gadaian_

yang dibuat oleh syarikat asing.

Subpenggal 2 memperkatakan perkara yang berhubungan dengan perkiraan

dan pembentukan semula.

_Fasal 365 mengadakan peruntukan bagi tafsiran istilah yang digunakan_

dalam Subpenggal ini.


-----

_Syarikat_ 651

_Fasal 366 memberi kuasa kepada Mahkamah untuk memerintahkan untuk_

mengadakan suatu mesyuarat antara syarikat dengan pemiutangnya atau anggota
bagi skim kompromi atau perkiraan. Jika dipersetujui oleh tujuh puluh lima
peratus daripada pemiutang atau anggota dalam mesyuarat itu, kompromi atau
perkiraan yang dicadangkan itu mengikat syarikat itu, anggota atau pemiutang
tertakluk kepadanya yang diluluskan oleh Mahkamah.

_Fasal 367 memberi kuasa kepada Mahkamah untuk melantik seorang_

penyelesai diluluskan untuk menilai daya maju cadangan skim kompromi atau
perkiraan.

_Fasal 368 memberi kuasa kepada Mahkamah untuk menyekat apa-apa_

prosiding termasuklah apa-apa petisyen untuk menggulung syarikat itu selama
suatu tempoh tidak lebih daripada tiga bulan apabila memberikan suatu perintah
bagi skim kompromi atau perkiraan. _Fasal ini juga menyatakan selanjutnya_
bahawa apa-apa pelupusan harta syarikat itu dalam tempoh moratorium itu
terbatal melainkan jika dengan kebenaran daripada Mahkamah.

_Fasal 369 memperuntukkan bahawa suatu pernyataan yang mengandungi_

maklumat tertentu yang melibatkan hak anggota, pemiutang atau pemegang
debentur akibat kompromi atau perkiraan itu hendaklah disertakan bersama
tiap-tiap notis mesyuarat yang dipanggil di bawah Subpenggal ini.

_Fasal 370 mengadakan peruntukan bagi kehendak yang hendaklah dipatuhi_

apabila suatu kompromi atau perkiraan telah dicadangkan berhubung dengan
cadangan untuk pembentukan semula atau penggabungan syarikat.

_Fasal 371 menyatakan hak pembuat tawaran dan tatacara untuk membeli_

daripada pemegang syer yang menentang semasa skim penyusunan semula
atau penggabungan.

Subpenggal 3 memperkatakan perkara yang berhubungan dengan penerima

dan penerima dan pengurus.

_Fasal 372 menyatakan kelayakan untuk menjadi seorang penerima atau_

penerima dan pengurus yang merujuk kepada _fasal 433._

_Fasal 373 menyatakan bahawa beberapa kategori orang adalah tidak layak_

bertindak sebagai penerima atau penerima dan pengurus suatu perbadanan,
seorang bankrap yang belum dilepaskan dan seorang termasuklah penerima
gadai janji bagi apa-apa harta syarikat.

_Fasal 374 menyatakan bahawa pelantikan seorang penerima atau penerima_

dan pengurus boleh dibuat di bawah suatu surat cara atau oleh Mahkamah.

_Fasal 375 memperuntukkan hak pemegang debentur untuk melantik seorang_

penerima atau penerima dan pengurus di bawah suatu surat cara. _Fasal ini_
selanjutnya menyatakan kesan dan kuasa yang diberikan kepada penerima atau
penerima dan pengurus pada pelantikan itu.

_Fasal 376 memberi kuasa kepada Mahkamah untuk melantik seorang penerima_

atau penerima dan pengurus atas permohonan pemegang debentur atau orang


-----

652 _Rang Undang-Undang_

lain yang berkepentingan jika Mahkamah berpuas hati bahawa syarikat itu
gagal membayar hutang yang kena dibayar kepada pemegang debentur itu,
telah melanggar terma-terma mana-mana surat cara yang mewujudkan gadaian
itu atau adalah perlu untuk memelihara harta yang dijamin untuk manfaat
pemegang debentur itu.

_Fasal 377 menyatakan keperluan untuk memberitahu Pendaftar mengenai_

pelantikan seorang penerima atau penerima dan pengurus.

_Fasal 378 menyatakan keadaan jika jawatan seseorang penerima atau_

penerima dan pengurus boleh menjadi kosong dan hak untuk seorang penerima
atau penerima dan pengurus untuk meletak jawatan.

_Fasal 379 menyatakan keperluan untuk memberitahu Pendaftar mengenai_

pemberhentian jawatan penerima atau penerima dan pengurus.

_Fasal 380 mengadakan peruntukan bagi keperluan bagi pernyataan yang_

berhubungan dengan pelantikan seorang penerima atau penerima dan pengurus
di mana-mana nama syarikat itu terdapat termasuk dalam dokumen rasmi dan
perbadanan.

_Fasal 381 memperuntukkan bahawa seorang penerima atau penerima dan_

pengurus adalah bertanggungan sendiri bagi hutang yang ditanggung olehnya
dalam penerimaan melainkan jika diperuntukkan secara khusus sebaliknya
dalam surat cara pelantikannya.

_Fasal 382 memperuntukkan bahawa seorang penerima atau penerima_

dan pengurus adalah bertanggungan sendiri bagi kontrak yang dibuat dalam
menjalankan kuasanya melainkan jika dinyatakan selainnya secara khusus. Fasal
ini selanjutnya memperuntukkan bahawa terma kontrak boleh mengecualikan
atau mengehadkan liabiliti peribadi melainkan jika penerima atau penerima
dan pengurus yang dilantik oleh Mahkamah.

_Fasal 383 mengadakan peruntukan bagi atau kuasa seorang penerima atau_

penerima dan pengurus yang dinyatakan di bawah Jadual Keenam Akta yang
dicadangkan.

_Fasal 384 mengadakan peruntukan bagi keadaan jika permohonan kepada_

Mahkamah bagi mendapatkan arahan hendaklah dibuat oleh penerima atau
penerima dan pengurus.

_Fasal 385 mengadakan peruntukan bagi kuasa kepada Mahkamah untuk_

melantik penyelesai sebagai penerima atau penerima dan pengurus dalam hal
syarikat digulung.

_Fasal 386 bertujuan untuk memperuntukkan bahawa penerima atau penerima_

dan pengurus boleh terus bertindak sebagai penerima atau penerima dan pengurus,
mengikut mana-mana yang berkenaan, selepas permulaan penggulungan syarikat.

_Fasal 387 memperuntukkan kuasa Mahkamah untuk menentukan saraan_

penerima atau penerima dan pengurus atas permohonan penyelesai.


-----

_Syarikat_ 653

_Fasal 388 memperuntukkan bahawa seorang penerima atau penerima dan_

pengurus perlu memberitahu syarikat itu mengenai pelantikannya dan syarikat
itu hendaklah mengemukakan pernyataan tentang hal ehwal syarikat kepada
penerima atau penerima dan pengurus dalam tempoh yang ditetapkan. _Fasal_
ini selanjutnya menghendaki bahawa dalam tempoh yang ditetapkan penerima
atau penerima dan pengurus hendaklah menyerah simpan pernyataan itu berserta
dengan ulasannya kepada Pendaftar, syarikat dan pemegang debentur.

_Fasal 389 bertujuan untuk mengenakan ke atas syarikat itu satu keperluan_

untuk menyediakan semua buku dan dokumen yang berhubungan dengan harta
dalam penerimaan apabila penerima atau penerima dan pengurus dilantik.

_Fasal 390 bertujuan untuk menghendaki syarikat menyatakan tarikh pelantikan_

penerima atau penerima dan pengurus dalam mengemukakan suatu pernyataan
hal ehwal seperti yang dikehendaki di bawah _fasal 388 dan butir-butir lain_
sebagaimana yang dinyatakan.

_Fasal 391 bertujuan untuk mengadakan peruntukan bagi keperluan penerima_

atau penerima dan pengurus untuk menyerah simpan akaun terperinci mengenai
penerima atau penerima dan pengurus.

_Fasal 392 bertujuan untuk memperuntukkan senarai keutamaan hutang_

tertentu, yang pembayaran adalah tertakluk kepada gadaian terapung, pemegang
debentur diberikan keutamaan.

_Fasal 393 bertujuan untuk mengadakan peruntukan bagi peruntukan yang_

berhubungan dengan pelaksanaan kewajipan penerima atau penerima dan
pengurus untuk menyerah simpan dokumen, akaun atau dokumen lain dalam
tempoh empat belas hari selepas penerimaan notis daripada mana-mana anggota
atau pemiutang atau pemegang amanah bagi pemegang debentur.

_Penggal 8 memperkatakan perkara yang berhubungan dengan mekanisme_

penyelamat korporat yang terdiri daripada perkiraan sukarela korporat dan
pengurusan kehakiman.

_Fasal 394 mengadakan peruntukan bagi takrif terma yang digunakan_

di bawah Subpenggal ini.

_Subpenggal 1 memperkatakan perkara yang berhubungan dengan perkiraan_

sukarela korporat.

_Fasal 395 memperuntukkan bahawa perkiraan sukarela korporat tidak_

terpakai kepada syarikat awam, institusi berlesen yang dikawal selia oleh Bank
Negara Malaysia atau syarikat yang tertakluk kepada Akta Pasaran Modal dan
Perkhidmatan 2007 dan syarikat yang mewujudkan gadaian ke atas hartanya.

_Fasal 396 bertujuan untuk mengadakan peruntukan bahawa kategori orang_

yang boleh mencadangkan perkiraan sukarela korporat seperti pengarah, pengurus
kehakiman dalam hal suatu syarikat di bawah suatu perintah pengurusan
kehakiman dan penyelesai dalam kes di mana syarikat itu sedang digulung.


-----

654 _Rang Undang-Undang_

_Fasal 397 bertujuan untuk mengadakan peruntukan bagi pelantikan seorang_

penama dalam cadangan bagi perkiraan sukarela korporat dan dokumen yang
perlu dikemukakan kepada penama. Fasal ini selanjutnya menghendaki penama
untuk mengemukakan satu pernyataan kepada pengarah yang menunjukkan
sama ada atau tidak perkiraan sukarela korporat yang dicadangkan mempunyai
peluang yang munasabah untuk berjaya termasuk kecukupan dana bagi syarikat
itu untuk menjalankan perniagaan dalam tempoh moratorium.

_Fasal 398 bertujuan untuk memperuntukkan bahawa tempoh moratorium_

bermula dari tarikh pemfailan dokumen tertentu di Mahkamah. _Fasal ini_
selanjutnya memperuntukkan bahawa perkara selanjutnya yang berkenaan
dengan moratorium bagi perkiraan sukarela korporat adalah diperuntukkan
di bawah Jadual Kelapan Akta yang dicadangkan.

_Fasal 399 menyatakan keperluan untuk memanggil mesyuarat antara syarikat_

dengan pemiutangnya apabila moratorium untuk perkiraan sukarela korporat
dikuatkuasakan.

_Fasal 400 bertujuan untuk memperuntukkan bahawa cadangan perkiraan_

sukarela korporat hanya boleh diluluskan oleh sekurang-kurangnya tujuh puluh
lima peratus daripada jumlah nilai pemiutang yang hadir dan mengundi pada
mesyuarat itu.

_Fasal 401 bertujuan untuk menghendaki bahawa pelaksanaan perkiraan_

sukarela itu hendaklah diselia oleh seorang penyelia yang boleh menjadi
penama atau pengamal insolvensi.

_Fasal 402 memperuntukkan bahawa suatu perkiraan sukarela korporat boleh_

berakhir sebelum waktunya jika skim itu tidak dilaksanakan sepenuhnya.

Subpenggal 2 memperkatakan perkara yang berhubungan dengan pengurusan

kehakiman.

_Fasal 403 memperuntukkan bahawa pengurusan kehakiman tidak terpakai_

bagi sebuah institusi berlesen yang dikawal selia oleh Bank Negara Malaysia
atau syarikat yang tertakluk kepada Akta Pasaran Modal Dan Perkhidmatan
2007.

_Fasal 404 bertujuan untuk memperuntukkan bahawa suatu permohonan_

untuk syarikat diletakkan di bawah pengurusan kehakiman boleh dibuat kepada
Mahkamah jika syarikat atau pemiutangnya berpendapat bahawa syarikat itu
tidak mampu atau akan menjadi tidak mampu untuk membayar hutangnya dan
kebarangkalian pemulihan atau memelihara aset syarikat itu sebagai usaha
berterusan adalah lebih baik daripada penggulungan syarikat itu.

_Fasal 405 mengadakan peruntukan bagi kuasa Mahkamah untuk membuat_

suatu perintah pengurusan kehakiman dan melantik pengurus kehakiman. Fasal
ini selanjutnya menyatakan bahawa perintah pengurusan kehakiman tidak boleh
diberikan apabila syarikat itu telah masuk ke dalam penyelesaian.

_Fasal 406 bertujuan untuk memperuntukkan bahawa suatu perintah pengurusan_

kehakiman hendaklah berkuat kuasa selama tempoh tidak lebih daripada enam
bulan, dengan lanjutan tempoh enam bulan lagi.


-----

_Syarikat_ 655

_Fasal 407 bertujuan untuk memperuntukkan bahawa hanya pengamal insolvensi_

boleh dilantik sebagai pengurus kehakiman dan bahawa Mahkamah mempunyai
hak untuk menolak pencalonan. Fasal ini selanjutnya memperuntukkan bahawa
seorang pengurus kehakiman berhak untuk menerima gaji atau saraan melalui
peratusan atau seperti yang dipersetujui antara pengurus kehakiman dengan
syarikat atau pemiutang.

_Fasal 408 mengadakan peruntukan bagi keperluan bagi notis permohonan_

untuk mendapatkan perintah pengurusan kehakiman untuk disiarkan dalam
akhbar yang diedarkan secara meluas dan kategori orang yang notis itu perlu
diberi.

_Fasal 409 bertujuan untuk mengadakan peruntukan bahawa Mahkamah boleh_

menolak permohonan perintah pengurusan kehakiman jika seorang penerima
atau penerima dan pengurus telah atau akan dilantik atau jika permohonan itu
dibantah oleh pemiutang bercagar.

_Fasal 410 bertujuan untuk mengadakan peruntukan bagi tindakan tertentu_

atau prosiding yang tidak boleh dibuat semasa permohonan suatu perintah
pengurusan kehakiman termasuklah, antara lain, ketetapan untuk menggulung
syarikat itu.

_Fasal 411 bertujuan untuk memperuntukkan bahawa pada pembuatan suatu_

perintah pengurusan kehakiman, mana-mana penerima atau penerima dan
pengurus hendaklah mengosongkan jawatannya dan apa-apa permohonan bagi
penggulungan syarikat hendaklah ditolak.

_Fasal 412 mengadakan peruntukan bagi keperluan bagi pernyataan bahawa_

syarikat itu diuruskan oleh pengurus kehakiman terdapat di mana-mana nama
syarikat itu terdapat termasuklah dalam dokumen rasmi dan laman sesawang.

_Fasal 413 bertujuan untuk mengadakan peruntukan bagi kekosongan jawatan_

pengurus kehakiman.

_Fasal 414 bertujuan mengadakan peruntukan bagi kuasa dan kewajipan_

am pengurus kehakiman termasuklah untuk mengambil ke dalam jagaan atau
kawalannya semua harta syarikat itu dan perkara yang dinyatakan dalam Jadual
Kesembilan Akta yang dicadangkan. _Fasal ini selanjutnya memperuntukkan_
bahawa segala kuasa dan kewajipan pengarah hendaklah dilaksanakan oleh
pengurus kehakiman.

_Fasal 415 mengadakan peruntukan bagi kuasa pengurus kehakiman untuk_

berurusan dengan harta yang digadaikan termasuklah kuasa untuk melupuskan
harta tersebut.

_Fasal 416 bertujuan untuk memperuntukkan bahawa seorang pengurus_

kehakiman adalah di bawah hubungan agensi dengan syarikat. _Fasal ini_
selanjutnya memperuntukkan bahawa seorang pengurus kehakiman akan
bertanggungan sendiri bagi kontrak yang dibuat olehnya dalam menjalankan
fungsinya melainkan jika dipersetujui sebaliknya.


-----

656 _Rang Undang-Undang_

_Fasal 417 memperuntukkan bahawa seseorang pengurus kehakiman boleh_

meletakkan jawatan atau dipecat oleh Mahkamah. _Fasal ini selanjutnya_
menyatakan keadaan lain bagi pengosongan jawatan pengurus kehakiman
termasuklah oleh sebab dia hilang kelayakan untuk bertindak sebagai pengamal
insolvensi. Fasal ini juga menyatakan bahawa jika seseorang berhenti menjadi
pengurus kehakiman, dia akan dilepaskan daripada apa-apa liabiliti yang timbul
daripada kelakuannya sebagai pengurus kehakiman.

_Fasal 418 bertujuan untuk mengadakan peruntukan bagi tatacara yang_

hendaklah dipatuhi oleh pengurus kehakiman dan syarikat apabila dibuat
perintah pengurusan kehakiman termasuklah memberi notis kepada Pendaftar
dan pemiutang.

_Fasal 419 bertujuan untuk mengenakan sesuatu syarikat untuk menyatakan_

maklumat berhubung butir-butir aset dan liabiliti syarikat termasuklah senarai
dan butir-butir pemiutang semasa mengemukakan pernyataan hal ehwal kepada
pengurus kehakiman sebagaimana yang dikehendaki di bawah _fasal 418._

_Fasal 420 bertujuan untuk memasukkan kehendak bagi seseorang pengurus_

kehakiman untuk menyediakan pernyataan cadangan ke arah mencapai satu atau
lebih daripada tujuan yang dinyatakan di bawah fasal 405 dan membentangkan
cadangan itu pada mesyuarat pemiutang. _Fasal ini selanjutnya menghendaki_
pengurus kehakiman untuk menghantar suatu salinan pernyataan tersebut
kepada semua anggota syarikat itu dan untuk menyiarkan suatu notis dalam
surat khabar yang diedarkan secara meluas.

_Fasal 421 memperuntukkan bahawa cadangan yang dibuat oleh pengurus_

kehakiman hendaklah diluluskan oleh sekurang-kurangnya tujuh puluh lima
peratus daripada jumlah nilai pemiutang dan hendaklah mengikat syarikat itu
dan pemiutang. _Fasal ini selanjutnya memperuntukkan bahawa dalam hal-hal_
di mana cadangan itu tidak diluluskan, Mahkamah boleh memerintahkan untuk
melepaskan perintah pengurusan kehakiman.

_Fasal 422 bertujuan untuk memperuntukkan bahawa pada mesyuarat_

pemiutang yang meluluskan sesuatu cadangan, suatu jawatankuasa pemiutang
boleh ditubuhkan untuk memantau cadangan yang diluluskan dan boleh
menghendaki pengurus kehakiman untuk memberi apa-apa maklumat yang
berhubungan dengan penjalanan fungsinya.

_Fasal 423 mengadakan peruntukan bagi kewajipan pengurus kehakiman_

untuk menguruskan hal ehwal syarikat, perniagaan dan harta syarikat mengikut
cadangan yang diluluskan.

_Fasal 424 bertujuan untuk mengadakan peruntukan bagi kewajipan pengurus_

kehakiman untuk memohon kepada Mahkamah untuk melepaskan perintah
pengurusan kehakiman apabila tujuan cadangan itu telah dicapai dilaksanakan
atau jika atas sebab tertentu tidak dapat dilaksanakan.

_Fasal 425 bertujuan untuk mengadakan peruntukan bagi memberi perlindungan_

kepada kepentingan pemiutang dan anggota semasa perintah pengurusan kehakiman
berkuat kuasa atas alasan bahawa hal ehwal syarikat, perniagaan dan harta
syarikat itu telah diuruskan dengan tidak adil oleh pengurus kehakiman atau


-----

_Syarikat_ 657

cadangan yang diluluskan akan memudaratkan kepentingan mereka. _Fasal ini_
selanjutnya memperuntukkan bahawa perintah yang mungkin diberikan oleh
Mahkamah termasuklah, antara lain, untuk mengawal selia hal ehwal masa
depan syarikat itu atau melepaskan perintah pengurusan kehakiman.

_Fasal 426 memperuntukkan bahawa apa-apa pemindahan, gadai janji atau_

penghantarserahan barang, bayaran, pelaksanaan atau perbuatan lain yang
berhubungan dengan harta yang memberikan keutamaan yang tidak patut
kepada pemiutang atau mana-mana orang yang dibuat dalam masa enam bulan
sebelum syarikat diletakkan di bawah perintah pengurusan kehakiman adalah
terbatal.

_Fasal 427 mengadakan peruntukan bagi kuasa pengurus kehakiman bagi_

penghantarserahan dan penyitaan harta di bawah perintah Mahkamah daripada
mana-mana penyumbang, mana-mana penerima atau penerima dan pengurus,
mana-mana pemegang amanah atau mana-mana orang lain yang mempunyai
milikan atau kawalan harta syarikat.

_Fasal 428 bertujuan untuk mengenakan kewajipan kepada mana-mana pegawai,_

penganjur, pekerja atau mana-mana orang lain untuk memberi maklumat yang
berkaitan yang berhubungan dengan penubuhan dan pengurusan syarikat kepada
pengurus kehakiman.

_Fasal 429 bertujuan untuk membenarkan pengurus kehakiman untuk memohon_

kepada Mahkamah untuk membuat siasatan ke dalam urusan syarikat semasa
perintah pengurusan kehakiman berkuat kuasa terhadap mana-mana pegawai,
pekerja atau mana-mana orang lain yang boleh memberikan maklumat yang
relevan yang berhubungan dengan urusan mereka dengan syarikat.

_Fasal 430 mengadakan peruntukan bagi pemakaian_ _fasal_ _534,_ _535,_ _538_

dan _539 yang berhubungan dengan penggulungan bagi syarikat yang berada_
di bawah suatu perintah pengurusan kehakiman.

5. Bahagian IV memperkatakan perkara yang berhubungan dengan

pemberhentian syarikat dan dibahagikan kepada tiga Penggal.

Penggal I memperkatakan perkara yang berhubungan dengan penggulungan

secara sukarela dan wajib.

Subpenggal 1 memperkatakan perkara permulaan.

_Fasal 431 menyatakan bahawa pemakaian peruntukan penggulungan hendaklah_

terpakai bagi cara penggulungan yang disebut dalam Fasal _432 melainkan jika_
konteksnya menghendaki makna yang lain.

_Fasal 432 memperuntukkan bahawa penggulungan syarikat boleh dibuat_

melalui suatu perintah Mahkamah atau melalui ketetapan bagi penggulungan
sukarela oleh anggota atau pemiutang syarikat itu.

_Fasal 433 mengadakan peruntukan bagi kelayakan atau syarat yang perlu_

dipenuhi sebelum seseorang boleh dilantik sebagai penyelesai atau penyelesai
interim syarikat. _Fasal ini selanjutnya menyatakan bahawa mana-mana orang_
yang menjadi ahli sesuatu badan profesional yang diiktiraf boleh memohon


-----

658 _Rang Undang-Undang_

kepada Menteri Kewangan untuk diluluskan sebagai penyelesai. Fasal ini juga
memperuntukkan bahawa persetujuan terdahulu diperlukan sebelum seseorang
dilantik sebagai penyelesai.

_Fasal 434 memperuntukkan bahawa peruntukan Bahagian ini yang berhubungan_

dengan remedi terhadap harta syarikat juga mengikat Kerajaan.

Subpenggal 2 memperkatakan perkara yang berhubungan dengan penyumbang.

_Fasal 435 mengadakan peruntukan bagi liabiliti setiap anggota sekarang_

dan dahulu untuk menyumbang kepada syarikat jika berlaku penggulungan.
_Fasal ini juga memperuntukkan pengecualian kepada peraturan am._

_Fasal 436 memperuntukkan sifat liabiliti seorang penyumbang yang akan_

terakru apabila liabiliti telah bermula.

_Fasal 437 memperuntukkan bahawa dalam hal berlakunya sesuatu kematian_

penyumbang, wakil dirinya bertanggungjawab terhadap liabilitinya.

_Fasal 438 memperuntukkan bahawa jika seseorang penyumbang menjadi_

bankrap, pemegang amanah penyumbang itu bertanggungjawab terhadap
liabilitinya.

Subpenggal 3 memperkatakan perkara yang berhubungan dengan penggulungan

sukarela.

_Fasal 439 mengadakan peruntukan bagi hal keadaan apabila sebuah syarikat_

boleh digulungkan secara sukarela kerana berlakunya peristiwa tertentu atau
jika syarikat itu membuat ketetapan sedemikian.

_Fasal 440 mengadakan peruntukan bagi kewajipan bagi pengarah untuk_

melantik seorang penyelesai sementara selepas membuat suatu akuan berkanun
bahawa syarikat itu tidak boleh meneruskan perniagaannya kerana liabilitinya
dan mesyuarat pemiutang telah dipanggil. Fasal ini selanjutnya memperuntukkan
bahawa seorang penyelesai interim hendaklah mempunyai kuasa penuh
seseorang penyelesai dan adalah berhak untuk menerima gaji atau saraan
melalui peratusan atau sebagaimana yang diperuntukkan dalam kaedah-kaedah
penggulungan.

_Fasal 441 memperuntukkan bahawa tarikh permulaan suatu penggulungan_

sukarela adalah pada tarikh apabila seorang penyelesai interim dilantik
di bawah fasal 439 atau pada masa ketetapan untuk penggulungan diluluskan.

_Fasal 442 mengadakan peruntukan bagi kesan penggulungan sukarela_

di mana dari tarikh bermulanya penggulungan, syarikat itu hendaklah berhenti
menjalankan perniagaannya.

_Fasal 443 mengadakan peruntukan bagi keperluan bagi pengarah syarikat_

untuk membuat pengisytiharan kesolvenan apabila bercadang untuk menggulung
secara sukarela. Fasal ini selanjutnya mengadakan peruntukan bagi pernyataan
hal ehwal hendaklah disediakan untuk menyokong pengisytiharan kesolvenan
itu.


-----

_Syarikat_ 659

_Fasal 444 menerangkan perbezaan antara penggulungan sukarela oleh_

anggota dengan penggulungan sukarela oleh pemiutang.

Subpenggal 4 memperkatakan perkara yang berhubungan dengan penggulungan

sukarela oleh anggota.

_Fasal 445 mengadakan peruntukan bagi pelantikan dan pemecatan penyelesai_

bagi penggulungan secara sukarela oleh anggota. _Fasal_ ini selanjutnya
memperuntukkan bahawa apabila penyelesai dilantik, kuasa pengarah hendaklah
terhenti kecuali setakat yang syarikat dalam mesyuarat agung atau penyelesai
itu mengizinkan penerusan segala kuasa pengarah.

_Fasal 446 mengadakan peruntukan bagi kuasa anggota untuk mengisi_

kekosongan jawatan seseorang penyelesai.

_Fasal 447 bertujuan untuk mengenakan kewajipan ke atas penyelesai untuk_

memanggil mesyuarat pemiutang jika syarikat itu menjadi tidak solven. Fasal
ini selanjutnya memperuntukkan bahawa apabila suatu mesyuarat pemiutang
telah dipanggil, penggulungan akan diteruskan sebagai penggulungan sukarela
pemiutang.

_Fasal 448 bertujuan untuk mengadakan peruntukan bagi kesan penukaran_

kepada penggulungan sukarela pemiutang.

Subpenggal 5 memperkatakan perkara yang berhubungan dengan penggulungan

sukarela pemiutang.

_Fasal 449 bertujuan untuk mengadakan peruntukan bagi keperluan bagi_

syarikat itu untuk memanggil suatu mesyuarat pemiutang untuk mencadangkan
ketetapan untuk penggulungan. _Fasal ini selanjutnya mengadakan peruntukan_
bagi tatacara yang perlu dipatuhi termasuklah keperluan untuk menyediakan
suatu pernyataan hal ehwal dan menyiarkan notis mesyuarat itu dalam surat
khabar yang diedarkan secara meluas.

_Fasal 450 bertujuan untuk mengadakan peruntukan bagi syarikat untuk_

menamakan seorang penyelesai dalam penggulungan sukarela oleh pemiutang.
_Fasal ini juga memperuntukkan bahawa jika pemiutang menamakan seseorang_
yang lain sebagai penyelesai, maka penyelesai yang dinamakan oleh pemiutang
hendaklah menjadi penyelesai bagi maksud penggulungan hal ehwal dan
mengagihkan aset syarikat itu melainkan jika suatu perintah daripada Mahkamah
telah diperoleh untuk mengarahkan sebaliknya.

_Fasal 451 bertujuan untuk memperuntukkan bahawa apa-apa penahanan,_

sekuestrasi atau tindakan lain terhadap harta syarikat itu hendaklah terbatal
dan tiada prosiding boleh diambil kecuali dengan kebenaran Mahkamah.

Subpenggal 6 memperkatakan berkenaan peruntukan yang terpakai bagi

setiap penggulungan sukarela.

_Fasal 452 bertujuan untuk memperuntukkan bahawa melainkan jika_

diperuntukkan selainnya, pengagihan harta syarikat dalam penggulungan
sukarela hendaklah dalam asas sama banyak.


-----

660 _Rang Undang-Undang_

_Fasal 453 mengadakan peruntukan bagi pelantikan dan pemecatan penyelesai_

oleh Mahkamah.

_Fasal 454 mengadakan peruntukan bagi kuasa Mahkamah untuk mengkaji_

semula saraan penyelesai syarikat dalam penggulungan sukarela.

_Fasal 455 memperuntukkan bahawa perbuatan seseorang penyelesai adalah_

sah walaupun terdapat apa-apa kecacatan dalam pelantikan atau kelayakannya
yang ditemui selepas itu.

_Fasal 456 menerangkan kuasa penyelesai dalam penggulungan sukarela_

sebagaimana yang dinyatakan dalam Jadual Kesebelas Akta yang dicadangkan.

_Fasal 457_ mengadakan peruntukan bagi kuasa penyelesai untuk menerima

saham atau sekuriti lain sebagai balasan bagi penjualan harta syarikat.

_Fasal 458 bertujuan untuk mengenakan kehendak untuk menjalankan mesyuarat_

tahunan anggota dan pemiutang jika penggulungan sukarela berterusan untuk
lebih daripada satu tahun. Fasal ini selanjutnya memperuntukkan jangka masa
bagi mesyuarat tersebut diadakan.

_Fasal 459 bertujuan untuk mengenakan obligasi ke atas penyelesai untuk_

memanggil mesyuarat terakhir dan pembubaran penggulungan sukarela
apabila hal ehwal syarikat digulung dengan sepenuhnya. Fasal ini selanjutnya
memperuntukkan tatacara yang perlu dipatuhi termasuklah penyiaran notis itu
dalam surat khabar yang diedarkan secara meluas.

_Fasal 460 bertujuan untuk memperuntukkan bahawa apa-apa perkiraan_

yang dibuat di bawah penggulungan sukarela mengikat pemiutang. _Fasal ini_
selanjutnya memperuntukkan bahawa mana-mana pemiutang atau penyumbang
boleh merayu kepada Mahkamah untuk meminda, mengubah atau mengesahkan
perkiraan itu.

_Fasal 461 mengadakan peruntukan bagi hak penyelesai, penyumbang atau_

pemiutang untuk memohon kepada Mahkamah untuk menentukan soalan yang
terbit daripada penggulungan atau kuasa yang perlu dijalankan.

_Fasal 462 mengadakan peruntukan bagi kos dalam penggulungan sukarela_

yang hendaklah dibayar daripada aset syarikat itu dengan diberikan keutamaan
daripada segala tuntutan lain.

_Fasal 463 memperuntukkan bahawa jika suatu petisyen telah diserahkan_

kepada Mahkamah atas alasan ketidakupayaan untuk membayar hutang, syarikat
itu tidak boleh memutuskan bahawa syarikat itu digulungkan secara sukarela
melainkan jika kebenaran Mahkamah telah diperoleh.

Subpenggal 7 memperkatakan peruntukan yang berhubungan dengan

penggulungan oleh Mahkamah.


-----

_Syarikat_ 661

_Fasal 464 bertujuan untuk mengadakan peruntukan bagi orang yang boleh_

menyerahkan suatu petisyen kepada Mahkamah untuk menggulung suatu
syarikat. Antara lain, petisyen penggulungan boleh diserahkan oleh syarikat itu,
pemiutang, penyumbang dan seorang penyelesai. Fasal ini juga memperuntukkan
bahawa dalam keadaan tertentu, Menteri, Pendaftar, Bank Negara Malaysia
dan Perbadanan Insurans Deposit Malaysia juga boleh menyerahkan petisyen
penggulungan.

_Fasal 465 bertujuan untuk mengadakan peruntukan bagi hal keadaan apabila_

suatu syarikat boleh digulungkan oleh Mahkamah. Hal keadaan termasuk
bahawa syarikat itu telah meluluskan suatu ketetapan khas untuk digulung oleh
Mahkamah, syarikat itu tidak memulakan perniagaan dalam tempoh satu tahun
dari pemerbadanannya, bilangan ahli kurang daripada keperluan minimum dan
syarikat itu sedang digunakan bagi maksud yang menyalahi undang-undang
atau maksud yang bertentangan dengan keamanan, kebajikan, keselamatan,
kepentingan awam atau keadaan yang baik di Malaysia.

_Fasal 466 bertujuan untuk mengadakan peruntukan bagi takrif ‘ketidakmampuan_

untuk membayar hutang’ oleh sebuah syarikat. _Fasal ini menjelaskan bahawa_
jika syarikat tidak mampu membayar hutang apabila syarikat itu keterhutangan
dalam jumlah yang melebihi lima ribu ringgit dan notis tuntutan telah
disampaikan kepada syarikat dan syarikat itu telah mengabaikan pembayaran
jumlah wang itu dalam jangka masa yang ditetapkan. _Fasal_ ini selanjutnya
menyatakan bahawa tempoh untuk memfailkan petisyen di Mahkamah untuk
menggulung syarikat adalah dalam tempoh enam bulan dari tarikh tamat tempoh
notis permintaan.

_Fasal 467 bertujuan untuk memperuntukkan keadaan apabila penggulungan_

syarikat oleh Mahkamah bermula. Dalam hal di mana jika sebelum penyerahan
petisyen penggulungan, suatu ketetapan telah diluluskan, penggulungannya
bermula pada tarikh ketetapan. Dalam mana-mana hal lain, penggulungan
bermula pada tarikh perintah penggulungan.

_Fasal 468 bertujuan untuk memperuntukkan bahawa seseorang selain daripada_

syarikat itu sendiri atau penyelesai yang menyerahkan suatu petisyen penggulungan
hendaklah atas perbelanjaannya sendiri, apabila perintah penggulungan dibuat
oleh Mahkamah, menjalankan segala prosiding dalam penggulungan sehingga
seorang penyelesai dilantik dan penyelesai hendaklah membayar balik kepada
orang itu melainkan jika diperintahkan selainnya oleh Mahkamah.

_Fasal 469 bertujuan untuk mengadakan peruntukan bagi kuasa Mahkamah,_

setelah mendengar petisyen penggulungan, untuk menolak, menangguhkan
pendengaran itu dengan syarat atau tanpa syarat atau membuat perintah interim
atau apa-apa perintah yang difikirkan patut oleh Mahkamah.

_Fasal 470 memperkatakan kuasa Mahkamah untuk menggantung atau_

menghalang prosiding terhadap syarikat sebelum membuat perintah penggulungan
apabila permohonan dibuat oleh syarikat itu, pemiutang atau penyumbang.

_Fasal 471 bertujuan untuk mengadakan peruntukan bahawa tiada tindakan atau_

prosiding boleh diambil terhadap syarikat apabila suatu perintah penggulungan
telah dibuat atau penyelesai interim telah dilantik kecuali dengan kebenaran
Mahkamah.


-----

662 _Rang Undang-Undang_

_Fasal 472 memperuntukkan bahawa apa-apa pelupusan harta syarikat itu_

selain pelupusan terkecuali dibuat selepas penyerahan petisyen penggulungan,
adalah terbatal melainkan jika Mahkamah mengarahkan selainnya. _Fasal ini_
selanjutnya menyatakan bahawa “pelupusan terkecuali” ertinya pelupusan yang
dibuat mengikut Bahagian I Jadual Kedua Belas Akta yang dicadangkan.

_Fasal 473 bertujuan untuk menjelaskan bahawa apa-apa petisyen untuk_

penggulungan syarikat hendaklah menjadi _lis pendens mengikut pengertian_
mana-mana undang-undang yang berhubungan dengan kesan _lis pendens ke_
atas pembeli atau pemegang gadai janji.

_Fasal 474 bertujuan untuk mengenakan obligasi ke atas pempetisyen untuk_

memberitahu Pendaftar mengenai pembuatan perintah penggulungan oleh
Mahkamah dan nama dan alamat penyelesai. Ia juga memerlukan pempetisyen
untuk menyerah simpan suatu salinan perintah penggulungan kepada Pendaftar,
Pegawai Penerima dan penyelesai.

_Fasal 475 bertujuan untuk mengadakan peruntukan bagi kesan perintah_

penggulungan tersebut bahawa perintah itu akan beroperasi memihak kepada
semua pemiutang dan penyumbang seolah-olah dibuat secara petisyen bersama
oleh pemiutang dan penyumbang.

Subpenggal 8 memperkatakan peruntukan yang berhubungan dengan penyelesai

dalam penggulungan oleh Mahkamah.

_Fasal 476 memperuntukkan bahawa Mahkamah boleh melantik Pegawai_

Penerima atau penyelesai yang diluluskan sebagai penyelesai interim pada
bila-bila masa selepas penyerahan petisyen penggulungan dan sebelum suatu
perintah penggulungan dibuat.

_Fasal 477 memperkatakan peruntukan yang berhubungan dengan kesan_

berkenaan dengan pelantikan penyelesai apabila suatu perintah penggulungan
dibuat.

_Fasal 478_ melarang mana-mana orang selain daripada Pegawai Penerima

untuk bertindak sebagai penyelesai sehingga orang itu memberikan notis
mengenai pelantikannya kepada Pendaftar dan Pegawai Penerima.

_Fasal 479 bertujuan untuk mengadakan peruntukan bagi saraan penyelesai_

di mana mereka berhak untuk menerima gaji atau saraan melalui peratusan
atau sebaliknya sebagaimana yang ditentukan oleh Mahkamah.

_Fasal 480 memberi kuasa kepada Pegawai Penerima untuk mengawal_

penyelesai yang diluluskan dengan menyiasat apa-apa perkara atau mengambil
tindakan sebagaimana yang difikirkan suai manfaat yang berhubungan dengan
apa-apa salah laku oleh penyelesai.

_Fasal 481 memberi Menteri kuasa untuk mengawal Pegawai Penerima_

dengan menyiasat apa-apa perkara atau mengambil tindakan sebagaimana yang
difikirkan suai manfaat berhubungan dengan mana-mana salah laku Pegawai
Penerima.


-----

_Syarikat_ 663

_Fasal 482 memperuntukkan bahawa seorang penyelesai yang dilantik oleh_

Mahkamah boleh meletakkan jawatan atau atas alasan yang ditunjukkan dipecat
oleh Mahkamah.

_Fasal 483 bertujuan untuk mengadakan memperuntukkan bahawa apabila_

seorang penyelesai sementara telah dilantik atau suatu perintah penggulungan
telah dibuat, penyelesai interim atau penyelesai hendaklah mengambil jagaan
semua harta syarikat itu.

_Fasal 484 bertujuan untuk mengadakan memperuntukkan bahawa syarikat_

itu dikehendaki mengemukakan suatu pernyataan mengenai hal ehwal syarikat
pada tarikh perintah penggulungan dalam masa empat belas hari dari tarikh
perintah penggulungan atau dalam masa lanjutan yang diberikan oleh Mahkamah
atau penyelesai.

_Fasal 485 bertujuan untuk mengenakan keperluan ke atas penyelesai untuk_

mengemukakan suatu laporan permulaan kepada Mahkamah berhubung hal
ehwal syarikat itu dengan secepat yang dapat dilaksanakan tetapi tidak lebih
daripada tiga puluh hari dari tarikh penerimaan pernyataan hal ehwal dari
syarikat itu.

_Fasal 486 menetapkan kuasa penyelesai dalam penggulungan oleh Mahkamah_

sama ada dengan menjalankan mana-mana kuasa am yang dinyatakan dalam
Bahagian I atau Bahagian II Jadual Kedua Belas Akta yang dicadangkan
dengan kebenaran Mahkamah atau jawatankuasa pemeriksaan.

_Fasal 487 memperuntukkan bahawa seorang penyelesai dalam menjalankan_

kuasanya di dalam pentadbiran aset syarikat dan dalam pembahagian antara
pemiutang hendaklah mengambil kira apa-apa arahan yang diberikan oleh
ketetapan pemiutang atau penyumbang di mana-mana mesyuarat agung atau oleh
jawatankuasa pemeriksaan, dan apa-apa arahan yang diberikan oleh pemiutang
atau penyumbang hendaklah mengatasi apa-apa arahan yang diberikan oleh
jawatankuasa pemeriksaan dalam hal percanggahan.

_Fasal 488 bertujuan untuk memperuntukkan bahawa seorang penyelesai_

perlu membayar apa-apa wang yang diterima olehnya ke dalam akaun bank
yang ditetapkan oleh kaedah-kaedah penggulungan atau sebagaimana yang
ditentukan oleh Mahkamah.

_Fasal 489 bertujuan untuk memperuntukkan bahawa penyelesai diperlukan_

untuk menetapkan suatu senarai penyumbang dan menyebabkan harta syarikat
dipungut dan digunapakai untuk melepaskan tanggungan syarikat.

_Fasal 490 bertujuan untuk memperuntukkan bahawa penyelesai boleh_

memohon untuk mendapatkan suatu perintah untuk dibebaskan jika dia telah
merealisasikan segala harta syarikat, membahagikan dividen terakhir, jika
ada, kepada pemiutang, melaraskan hak penyumbang di kalangan mereka dan
membuat pulangan akhir, jika ada, kepada penyumbang.

_Fasal 491 bertujuan untuk mengadakan peruntukan bagi untuk tatacara_

bagi suatu perintah pembubaran dan bahawa jika suatu perintah dibuat
bahawa syarikat itu dibubarkan, syarikat itu hendaklah dari tarikh perintah
itu, dibubarkan sewajarnya.


-----

664 _Rang Undang-Undang_

Subpenggal 9 memperuntukkan peruntukan yang berhubungan dengan kuasa

am Mahkamah dalam penggulungan oleh Mahkamah.

_Fasal 492 memberi kuasa kepada Mahkamah untuk membuat perintah untuk_

menangguhkan penggulungan syarikat atas permohonan penyelesai, pemiutang
atau penyumbang.

_Fasal 493 memberi kuasa kepada Mahkamah untuk membuat perintah_

menamatkan penggulungan syarikat atas permohonan penyelesai, pemiutang
atau penyumbang.

_Fasal 494 memperkatakan perkara yang berkaitan dengan penangguhan dan_

penamatan penggulungan syarikat. Fasal ini selanjutnya memperuntukkan bahawa
Mahkamah apabila memberi perintah bagi penamatan suatu penggulungan boleh
memberi apa-apa arahan untuk memulakan semula pengurusan dan kawalan
syarikat itu oleh pegawai-pegawainya termasuk arahan untuk mengadakan
mesyuarat agung.

_Fasal 495 bertujuan untuk memperuntukkan bahawa Mahkamah boleh_

membuat suatu perintah yang mengarahkan mana-mana penyumbang syarikat
itu membayar kepada syarikat itu apa-apa hutang yang kena dibayar kepada
syarikat itu dan membenarkan penyumbang untuk menolak apa-apa wang yang
kena dibayar kepadanya.

_Fasal 496_ memperkatakan kuasa Mahkamah untuk membuat panggilan ke

atas semua atau mana-mana penyumbang syarikat itu bagi pembayaran apaapa wang yang difikirkan perlu oleh Mahkamah untuk memenuhi hutang dan
liabiliti syarikat itu dan membuat suatu perintah bagi pembayaran apa-apa
panggilan dibuat sedemikian.

_Fasal 497 bertujuan untuk memperuntukkan bahawa Mahkamah boleh_

memerintahkan mana-mana penyumbang atau mana-mana orang lain yang
berhutang wang kepada syarikat untuk membayar amaun yang kena dibayar
ke dalam bank yang dinamakan dalam perintah itu ke akaun penyelesai dan
bukannya penyelesai.

_Fasal 498 bertujuan untuk menjelaskan bahawa perintah yang dibuat oleh_

Mahkamah ke atas penyumbang hendaklah menjadi keterangan muktamad
bahawa wang itu, jika ada, yang didapati kena dibayar atau yang diperintahkan
supaya dibayar menjadi kena dibayar, dan semua perkara lain yang berkaitan
yang dinyatakan dalam perintah itu hendaklah dianggap sebagai dinyatakan
dengan benar terhadap semua orang dan dalam semua prosiding.

_Fasal 499 bertujuan untuk memperuntukkan bahawa penyelesai suatu syarikat_

boleh menghendaki pelantikan pengurus khas selain daripada dirinya, jika dia
berpuas hati bahawa ia adalah perlu setelah mengambil kira sifat estet atau
perniagaan syarikat itu atau bagi kepentingan pemiutang atau penyumbang
untuk bertindak dalam tempoh masa yang diarahkan oleh Mahkamah dengan
kuasa yang diamanahkan kepadanya oleh Mahkamah.

_Fasal 500 bertujuan untuk membenarkan Mahkamah menetapkan tarikh_

untuk pemiutang membuktikan hutang atau tuntutan mereka atau selepas itu
mereka akan dikecualikan daripada faedah mana-mana pembahagian yang
dibuat sebelum hutang dibuktikan.


-----

_Syarikat_ 665

_Fasal 501 memperkatakan mengenai kuasa Mahkamah untuk memerintahkan_

pemeriksaan buku dan surat syarikat itu oleh pemiutang dan penyumbang.

_Fasal 502 memperkatakan mengenai kuasa Mahkamah untuk memanggil_

orang yang berkaitan dengan syarikat itu yang diketahui atau disyaki mempunyai
dalam miliknya apa-apa harta syarikat atau yang dikatakan berhutang kepada
syarikat.

_Fasal 503 memperkatakan mengenai kuasa Mahkamah untuk memanggil atas_

permohonan penyelesai mana-mana orang yang sebelum ini seorang pegawai
syarikat itu termasuk mana-mana pegawai bank, peguam bela atau juruaudit
yang akan diperiksa secara terbuka untuk promosi, penubuhan atau pengendalian
perniagaan syarikat itu atau berkaitan dengan kelakuan dan berurusan sebagai
pegawai syarikat itu.

_Fasal 504 memperkatakan kuasa Mahkamah untuk menyebabkan penangkapan_

mana-mana penyumbang, pengarah atau bekas pengarah yang melarikan diri.

_Fasal 505 bertujuan untuk mengadakan peruntukan bagi pewakilan kuasa_

Mahkamah untuk penyelesai sebagai pegawai Mahkamah dan tertakluk kepada
kawalan Mahkamah berkenaan dengan mesyuarat pemiutang atau penyumbang,
menyelesaikan senarai penyumbang, membayar wang atau menghantar atau
memindahkan harta dan dokumen kepada penyelesai, menyesuaikan hak
penyumbang dan tarikh di mana hutang atau tuntutan itu dibuktikan. Fasal ini
selanjutnya menyatakan bahawa penyelesai tidak boleh tanpa kebenaran khas
Mahkamah membetulkan daftar anggota dan tidak boleh membuat apa-apa
panggilan tanpa ada kebenaran khas Mahkamah atau keizinan jawatankuasa
pemeriksaan.

_Fasal 506 bertujuan memperuntukkan bahawa apa-apa kuasa oleh Akta_

ini yang diberikan kepada Mahkamah hendaklah menjadi tambahan kepada
dan tidak mengurangkan apa-apa kuasa yang sedia ada daripada memulakan
prosiding terhadap mana-mana penyumbang atau penghutang syarikat atau estet
sebarang sumbangan atau penghutang untuk pemulihan apa-apa panggilan atau
jumlah wang lain.

Penggal 2 memperkatakan mengenai peruntukan yang terpakai bagi setiap

penggulungan.

Subpenggal 1 memperkatakan mengenai peruntukan-peruntukan yang

berhubung dengan perkara am.

_Fasal 507 bertujuan untuk mengadakan peruntukan bahawa baki tunai yang_

ada dalam kredit mana-mana syarikat dalam penyelesaian yang berlebihan
boleh dilaburkan dalam sekuriti yang dikeluarkan oleh Kerajaan Malaysia
atau diletakkannya di atas deposit pada kadar faedah atau pulangan dengan
mana-mana bank.

_Fasal 508 bertujuan untuk memperuntukkan bahawa mana-mana aset yang_

tidak dituntut syarikat itu hendaklah dibayar kepada Pegawai Penerima.


-----

666 _Rang Undang-Undang_

_Fasal 509 bertujuan untuk mengenakan obligasi ke atas setiap penyelesai_

untuk menyimpan buku dan surat yang sepatutnya, untuk mencatat minit
prosiding mesyuarat dan apa-apa perkara lain yang ditetapkan. Tertakluk
kepada kawalan Mahkamah, mana-mana pemiutang atau penyumbang boleh
dengan sendiri atau melalui ejennya memeriksa buku dan surat.

_Fasal 510 bertujuan untuk memperuntukkan bagi kawalan Mahkamah_

ke atas penyelesai. _Fasal ini selanjutnya menyatakan bahawa jika seorang_
penyelesai tidak melaksanakan kewajipannya dan mematuhi syarat-syarat atau
keperluan yang ditetapkan oleh Mahkamah atau jika apa-apa aduan dibuat
kepada Mahkamah oleh mana-mana pemiutang atau penyumbang atau oleh
Pegawai Penerima, Mahkamah hendaklah menyiasat perkara itu dan mengambil
tindakan sebagaimana yang difikirkan patut oleh Mahkamah.

_Fasal 511 bertujuan untuk memperuntukkan bahawa Mahkamah boleh_

menghendaki mana-mana orang untuk menghantar serah apa-apa harta syarikat
itu kepada penyelesai.

_Fasal 512 memperkatakan kuasa Pegawai Penerima untuk melakukan apa-apa_

perbuatan yang dikehendaki perlu dilakukan oleh jawatankuasa pemeriksaan
apabila tiada jawatankuasa pemeriksaan.

_Fasal 513 bertujuan untuk menghendaki seorang penyelesai atau penyelesai_

interim untuk menyerah simpan notis tentang pelantikannya dan alamatnya
kepada Pendaftar dan Pegawai Penerima dalam masa empat belas hari dari
pelantikan itu.

_Fasal 514 bertujuan untuk mengenakan obligasi untuk setiap penyelesai_

menyerah simpan kepada Pendaftar dan kepada Pegawai Penerima, akaun
penerimaan dan pembayaran dan suatu pernyataan mengenai kedudukan dalam
penggulungan dan ditentusahkan dengan akuan berkanun mengikut cara yang
boleh ditentukan oleh Pendaftar dalam tempoh yang dinyatakan.

_Fasal 515 bertujuan untuk memperuntukkan bahawa seorang penyelesai_

yang telah ingkar dalam membuat apa-apa permohonan, penyata, akaun atau
dokumen lain, atau memberikan apa-apa notis yang dikehendaki di bawah
undang-undang itu, Mahkamah boleh, atas permohonan mana-mana penyumbang
atau pemiutang syarikat atau Pegawai Penerima, membuat suatu perintah yang
mengarahkan penyelesai untuk membetulkan keingkaran itu dalam masa yang
dinyatakan dalam perintah itu.

_Fasal 516 bertujuan untuk memperuntukkan bahawa suatu syarikat di bawah_

penyelesaian hendaklah memberi pemberitahuan dengan menyatakannya dalam
setiap dokumen rasmi syarikat.

_Fasal 517 bertujuan untuk memperuntukkan bahawa mana-mana orang yang_

terkilan dengan tindakan atau keputusan penyelesai boleh merayu terhadap
keputusan atau tindakan kepada Mahkamah.

_Fasal 518 bertujuan untuk memperuntukkan bahawa apabila syarikat itu digulung,_

semua buku dan surat syarikat dan penyelesai yang berkaitan dengan hal ehwal
syarikat itu pada atau selepas permulaan penggulungan syarikat itu hendaklah
menjadi keterangan _prima facie berkenaan dengan penyumbang dan syarikat._


-----

_Syarikat_ 667

_Fasal 519_ bertujuan untuk memperuntukkan bahawa penyelesai tidak

bertanggungan untuk menanggung apa-apa perbelanjaan berhubung dengan
penggulungan syarikat melainkan jika terdapat aset tersedia yang mencukupi.

_Fasal 520 bertujuan untuk memperuntukkan bahawa jika suatu ketetapan_

diluluskan dalam mesyuarat mana-mana pemiutang atau penyumbang bagi
suatu syarikat yang ditangguhkan, ketetapan itu hendaklah dianggap sebagai
telah diluluskan pada tarikh ketetapan itu sebenarnya diluluskan.

_Fasal 521 bertujuan untuk memperuntukkan bahawa Mahkamah boleh_

menentukan cara atau tatacara bagi perkara-perkara yang berkaitan dengan
mesyuarat untuk memastikan kehendak pemiutang atau penyumbang.

_Fasal 522 bertujuan untuk memperuntukkan bahawa Hakim Mahkamah_

Sesyen hendaklah menjadi Pesuruhjaya bagi maksud mengambil keterangan
di bawah Bahagian ini.

Subpenggal 2 memperkatakan peruntukan yang berhubung dengan bukti

dan kedudukan tuntutan.

_Fasal 523 memperuntukkan perihal mengenai hutang yang boleh dibuktikan_

dalam penggulungan.

_Fasal 524 memperkatakan hak dan kewajipan pemiutang bercagar termasuklah_

hak untuk mendapatkan harta yang tertakluk kepada gadaian itu, nilai harta
yang tertakluk kepada gadaian itu atau menyerahkan gadaian itu kepada
penyelesai bagi faedah umum pemiutang dan menuntut dalam penggulungan
sebagai pemiutang bercagar bagi keseluruhan hutang.

_Fasal 525 memperkatakan hak dan kewajipan pemiutang tidak bercagar_

dalam membuktikan hutang dengan menghantar afidavit kepada penyelesai.

_Fasal 526 bertujuan untuk memperuntukkan bahawa jika sebelum permulaan_

penggulungan terdapat kredit bersama, hutang bersama atau urus niaga
bersama yang lain di antara syarikat dengan mana-mana pemiutang syarikat
itu membuktikan atau menuntut untuk membuktikan hutang penggulungan,
jumlah yang berkenaan hendaklah ditolak daripada jumlah wang yang kena
dibayar daripada pihak yang satu lagi.

_Fasal 527 bertujuan untuk memperuntukkan bagi keutamaan pembayaran_

dalam penggulungan syarikat untuk semua hutang tidak bercagar yang lain. Fasal
ini selanjutnya memperuntukkan mekanisme dalam menentukan pembayaran
hutang di kalangan pemiutang termasuk hutang yang berada di kedudukan
_parri passu._

Subpenggal 3 memperkatakan peruntukan yang berhubung dengan kesan

ke atas urus niaga lain dan pembubaran.

_Fasal 528 bertujuan untuk memperuntukkan bahawa apa-apa pemindahan,_

gadai janji, penghantarserahan barang, bayaran, pelaksanaan atau perbuatan
lain yang berhubung dengan harta yang memberikan keutamaan yang tidak
wajar kepada mana-mana pemiutang mengatasi pemiutang lain yang berlaku
enam bulan sebelum sesuatu penggulungan petisyen diserahkan atau di mana
ketetapan untuk menggulung syarikat itu telah diluluskan, perintah hendaklah
terbatal.


-----

668 _Rang Undang-Undang_

_Fasal 529 bertujuan untuk memperuntukkan bahawa apa-apa gadaian terapung_

yang dibuat dalam tempoh enam bulan dari penyerahan petisyen penggulungan,
atau kelulusan ketetapan dalam kes penggulungan sukarela adalah tidak sah
kecuali dalam hal keadaan tertentu.

_Fasal 530 bertujuan untuk memperuntukkan bagi hak penyelesai untuk_

mendapatkan semula berkenaan dengan jualan tertentu atau melalui syarikat
apa-apa jumlah yang baginya balasan tunai itu melebihi nilai harta, perniagaan
atau pengusahaan pada masa perolehan.

_Fasal 531 bertujuan untuk memberi kuasa penyelesai, dengan kebenaran_

Mahkamah atau jawatankuasa pemeriksaan, untuk menolak tuntutan apa-apa
harta yang membebankan dalam tempoh dua belas bulan selepas permulaan
penggulungan.

_Fasal 532 bertujuan untuk memperuntukkan tafsiran perkataan “bailif” dan_

“barang-barang” untuk tujuan _fasal 533_ dan _534._

_Fasal 533 bertujuan untuk memperuntukkan bahawa apabila pemiutang telah_

mengeluarkan pelaksanaan terhadap barang atau tanah syarikat atau telah ditahan
apa-apa hutang yang kena dibayar kepada syarikat dan syarikat itu kemudiannya
digulung, dia tidak berhak untuk memegang simpan faedah pelaksanaan atau
penahanan terhadap penyelesai itu melainkan jika dia telah menyelesaikan
pelaksanaan atau penahanan sebelum tarikh bermulanya penggulungan.

_Fasal 534 memperkatakan kewajipan bailif kepada barangan yang diambil_

dalam pelaksanaan.

_Fasal 535 memperkatakan kuasa Mahkamah untuk mengisytiharkan_

pembubaran suatu syarikat terbatal atas permohonan penyelesai syarikat atau
mana-mana orang lain yang didapati oleh Mahkamah sebagai berkepentingan
dalam masa dua tahun dari tarikh pembubaran.

Subpenggal 4 memperkatakan peruntukan yang berhubung dengan kesalahan

dalam prosiding penggulungan.

_Fasal 536 bertujuan untuk memperuntukkan bagi kesalahan yang dilakukan_

oleh pegawai syarikat dalam pembubaran seperti tidak menzahirkan kepada
penyelesai semua harta syarikat itu, membuat apa-apa peninggalan yang material
dalam apa-apa pernyataan yang berkaitan dengan hal ehwal syarikat, gagal
memberitahu penyelesai tentang suatu hutang palsu dalam tempoh masa yang
dinyatakan dari tarikh dia mengetahui atau mempercayai bahawa hutang palsu
itu telah dibuktikan oleh mana-mana orang.

_Fasal 537 bertujuan untuk memperuntukkan bahawa mana-mana orang yang_

memberikan atau bersetuju atau menawarkan untuk memberi kepada manamana anggota atau pemiutang syarikat apa-apa balasan berharga dengan tujuan
untuk menjamin pelantikan atau penamaannya sendiri, atau untuk menjamin
atau mengelak pelantikan atau penamaan mana-mana orang selain dirinya,
sebagai penyelesai syarikat, melakukan suatu kesalahan.

_Fasal 538 bertujuan untuk memperuntukkan bahawa tiap-tiap pegawai_

atau penyumbang mana-mana syarikat yang digulung yang memusnahkan,
mencacatkan, mengubah atau memalsukan apa-apa buku, surat atau sekuriti,


-----

_Syarikat_ 669

atau membuat atau mengambil bahagian dalam membuat apa-apa catatan
palsu atau mencatat secara fraud dalam mana-mana daftar atau buku akaun
atau dokumen yang dipunyai oleh syarikat dengan niat untuk memfraud atau
memperdayakan mana-mana orang, melakukan suatu kesalahan.

_Fasal 539 bertujuan untuk menjelaskan liabiliti pegawai syarikat di mana akaun_

yang sepatutnya tidak disimpan sepanjang tempoh dua tahun sebaik sebelum
permulaan siasatan atau penggulungan itu atau tempoh antara pemerbadanan
syarikat itu dengan permulaan siasatan atau penggulungan.

_Fasal 540_ memperuntukkan tanggungjawab mana-mana orang bagi

perdagangan secara fraud atau yang menyalahi undang-undang jika didapati
bahawa mana-mana perniagaan syarikat itu telah dijalankan dengan niat untuk
memfraud pemiutang syarikat itu atau pemiutang mana-mana orang lain atau
untuk apa-apa tujuan fraud.

_Fasal 541 memperkatakan kuasa Mahkamah untuk mentaksir kerugian_

pegawai syarikat yang melanggar undang-undang.

_Fasal 542 memperkatakan pendakwaan pegawai syarikat yang melanggar_

undang-undang dan anggota syarikat yang telah didapati bersalah atas suatu
kesalahan berhubung dengan syarikat itu yang baginya dia melakukan kesalahan
jenayah. Mahkamah boleh sama ada atas permohonan mana-mana orang
yang mempunyai kepentingan dalam penggulungan atau atas usulnya sendiri,
mengarahkan penyelesai sama ada untuk mendakwa pesalah itu sendiri atau
untuk merujuk perkara itu kepada Menteri.

Penggal 4 memperkatakan peruntukan yang berhubungan dengan penggulungan

syarikat yang tidak berdaftar.

_Fasal 543 menyatakan bahawa peruntukan Penggal ini hendaklah menjadi_

tambahan kepada dan tidak menyekat mana-mana peruntukan yang terkandung
dalam Akta ini atau di bawah mana-mana Akta lain yang berkenaan dengan
penggulungan syarikat oleh Mahkamah dan Mahkamah atau penyelesai boleh
menjalankan apa-apa kuasa atau melakukan apa-apa perbuatan dalam hal suatu
syarikat yang tidak berdaftar yang mungkin dijalankan atau dilakukan olehnya
dalam penggulungan syarikat.

_Fasal 544 mengadakan peruntukan bagi memberikan tafsiran “syarikat tidak_

berdaftar” yang termasuk syarikat asing dan sebarang perkongsian, persatuan
atau syarikat yang terdiri daripada lebih daripada lima orang anggota tetapi
tidak termasuk sebuah syarikat yang diperbadankan di bawah Akta ini atau di
bawah mana-mana undang-undang bertulis yang bersamaan yang terdahulu.

_Fasal 545 mengadakan peruntukan bagi pengubahsuaian Bahagian ini_

terpakai berkenaan dengan penggulungan syarikat yang tidak berdaftar.

_Fasal 546 bertujuan untuk menetapkan penyumbang dalam penggulungan_

suatu syarikat yang tidak berdaftar dan liabiliti mereka.

_Fasal 547 bertujuan untuk memperuntukkan bahawa peruntukan Akta yang_

dicadangkan berkenaan dengan penangguhan dan tindakan menyekat dan prosiding
terhadap syarikat pada bila-bila masa selepas penyerahan suatu petisyen untuk


-----

670 _Rang Undang-Undang_

penggulungan dan sebelum membuat suatu perintah penggulungan juga diperluas
kepada tindakan dan prosiding terhadap mana-mana penyumbang syarikat yang
tidak berdaftar, dalam hal di mana permohonan untuk menangguhkan atau
menghalang adalah daripada pemiutang.

_Fasal 548 bertujuan untuk menjelaskan perkara yang berkaitan dengan_

jumlah aset belum selesai syarikat tidak berdaftar yang dibubarkan di mana
tempat diperbadankan atau asal adalah di luar Malaysia.

Penggal 4 memperkatakan peruntukan yang berhubungan dengan pemotongan

dan pengurusan aset syarikat yang dibubarkan.

Subpenggal 1 memperkatakan peruntukan yang berhubungan dengan

pemotongan.

_Fasal 549 bertujuan untuk mengadakan peruntukan bagi kuasa Pendaftar_

dan hal keadaan yang suatu syarikat boleh dipotong nama daripada daftar
termasuk jika syarikat itu tidak menjalankan perniagaan atau beroperasi, telah
melanggar Akta yang dicadangkan atau digunakan untuk tujuan menyalahi
undang-undang.

_Fasal 550 bertujuan untuk memperuntukkan bahawa Pendaftar boleh_

memotong syarikat daripada daftar, sama ada atas usulnya sendiri atau atas
permohonan oleh seorang pengarah, anggota atau penyelesai syarikat itu.

_Fasal 551 bertujuan untuk membenarkan Pendaftar untuk menyampaikan_

kepada syarikat atau penyelesai suatu notis, yang menyatakan bahawa jika
jawapan menunjukkan sebab sebaliknya tidak diterima dalam masa tiga puluh
hari dari tarikh notis itu, suatu pemberitahuan kepada orang awam akan
disiarkan dengan tujuan untuk memotong nama syarikat itu daripada daftar.

_Fasal 552 bertujuan untuk mengadakan peruntukan bagi membolehkan_

mana-mana orang yang berkepentingan untuk membuat bantahan terhadap
pemotongan syarikat itu atas sebab seperti syarikat itu masih menjalankan
perniagaan atau ada sebab lain baginya untuk terus wujud, bahawa syarikat
itu adalah suatu pihak kepada prosiding undang-undang, syarikat itu berada
dalam penerimaan atau penyelesaian, atau kedua-duanya, dsb.

_Fasal 553 bertujuan untuk mengadakan peruntukan bagi penarikan balik_

permohonan untuk pemotongan nama syarikat dengan menyerah simpan suatu
notis kepada Pendaftar.

_Fasal 554 bertujuan untuk mengadakan peruntukan bagi kesan pemotongan_

di mana liabiliti, jika ada, tiap-tiap pengarah atau pegawai dan anggota
syarikat itu berterusan dan boleh dikuatkuasakan seolah-olah syarikat itu tidak
dibubarkan.

_Fasal 555 memberi kuasa kepada Mahkamah untuk memasukkan semula_

sebuah syarikat yang dipotong ke dalam daftar atas permohonan yang dibuat
oleh mana-mana orang yang terkilan kepada Mahkamah dalam tempoh tujuh
tahun dari tarikh pembubaran syarikat itu.


-----

_Syarikat_ 671

Subpenggal 2 memperkatakan peruntukan yang berhubungan dengan

pengurusan aset syarikat yang dibubarkan.

_Fasal 556 memperkatakan kuasa Pendaftar untuk mewakili sebuah syarikat_

yang dibubarkan dalam hal keadaan tertentu seperti mana jika syarikat itu
masih wujud terikat di sisi undang-undang atau ekuiti untuk menjalankan,
menyempurnakan atau menguatkuasakan apa-apa urusan, transaksi atau perkara.
Kuasa yang dijalankan di bawah _fasal ini adalah semata-mata satu tindakan_
pentadbiran.

_Fasal 557 bertujuan untuk memperuntukkan bahawa semua jumlah aset_

syarikat yang dibubarkan atau dipotong terletak hak pada Pendaftar.

_Fasal 558 bertujuan untuk memberi kuasa kepada Pendaftar untuk melupuskan_

kepentingan yang belum selesai dalam harta yang terletak hak padanya dan
cara bagaimana harta itu boleh dilupuskan oleh Pendaftar.

_Fasal 559 bertujuan untuk mengadakan peruntukan bagi liabiliti Pendaftar_

dan Kerajaan berkenaan harta yang terletak hak pada Pendaftar.

_Fasal 560 bertujuan untuk mengenakan obligasi ke atas Pendaftar untuk_

merekodkan dalam daftar satu pernyataan apa-apa harta yang diterima atau di
bawah kawalannya, menyimpan akaun semua wang yang diperoleh dan tentang
bagaimana wang itu dilupuskan dan menyimpan semua akaun, baucer, resit
dan surat yang berhubungan dengan harta dan wang.

6. Bahagian V memperkatakan pelbagai peruntukan dan terbahagi kepada

tiga Penggal yang meliputi perkara yang berhubungan dengan syarikat asing,
penguatkuasaan dan peruntukan am.

Bahagian 1 memperkatakan peruntukan yang berhubungan dengan syarikat

asing.

_Fasal 561 bertujuan untuk melarang syarikat asing daripada menjalankan_

perniagaan di Malaysia melainkan jika didaftarkan di bawah Akta yang
dicadangkan. _Fasal ini selanjutnya memperuntukkan takrif “menjalankan_
perniagaan” dan aktiviti yang tidak dianggap sebagai menjalankan perniagaan
yang dinyatakan dalam Jadual Ketiga Belas Akta yang dicadangkan.

_Fasal 562 menyatakan maklumat dan dokumen yang dikehendaki yang_

akan disediakan kepada Pendaftar oleh syarikat asing bagi maksud pendaftaran
seperti nama, pengenalan, kewarganegaraan dan tempat tinggal biasa tiap-tiap
pemegang saham di Malaysia, tiap-tiap pengarah syarikat, senarai pemegang
saham atau anggota di tempat asalnya, dsb.

_Fasal 563 menyatakan keperluan bagi syarikat asing untuk mempunyai ejen_

di Malaysia pada setiap masa.

_Fasal 564 bertujuan untuk memperuntukkan bahawa syarikat asing hendaklah_

didaftarkan di bawah nama seperti yang didaftarkan di tempat asalnya tertakluk
kepada nama yang terdapat di bawah _Fasal 26._


-----

672 _Rang Undang-Undang_

_Fasal 565 bertujuan untuk mengenakan obligasi ke atas syarikat asing untuk_

memaparkan nama suatu syarikat asing, sama ada terhad, dan tempat di mana
ia diperbadankan dalam huruf Rumi di luar pejabat berdaftar dan tiap-tiap
tempat perniagaan yang ditubuhkan olehnya di Malaysia.

_Fasal 566 bertujuan untuk menghendaki syarikat asing mempunyai pejabat_

berdaftar di Malaysia pada setiap masa di mana semua komunikasi dan notis
boleh dialamatkan dan hendaklah terbuka dan boleh diakses oleh orang awam
pada waktu biasa perniagaan.

_Fasal 567 bertujuan untuk memperuntukkan bahawa jika apa-apa perubahan_

atau pengubahan dibuat kepada maklumat yang diberikan kepada Pendaftar
oleh syarikat asing selepas pendaftaran, syarikat asing hendaklah memaklumkan
Pendaftar dalam masa empat belas hari dari tarikh perubahan atau pengubahan.

_Fasal 568 bertujuan untuk menghendaki suatu syarikat asing yang mempunyai_

modal saham dan mempunyai mana-mana anggota yang bermastautin di Malaysia,
untuk menyimpan di pejabat berdaftarnya di Malaysia atau di tempat lain di
Malaysia suatu daftar cawangan bagi maksud mendaftar saham anggota yang
bermastautin di Malaysia.

_Fasal 569 bertujuan untuk memperuntukkan bahawa suatu syarikat asing_

hendaklah mendaftar dalam daftar cawangan syarikat itu, syer yang dipegang oleh
anggota yang didaftarkan di mana-mana daftar yang disimpan oleh syarikat itu.

_Fasal 570 bertujuan untuk mengadakan peruntukan bagi pengeluaran syer_

daripada daftar cawangan di mana tertakluk kepada Akta yang dicadangkan,
atas suatu permohonan bagi maksud itu oleh seorang anggota yang memegang
saham yang berdaftar dalam daftar cawangan, syarikat asing itu hendaklah
mengeluarkan butir-butir yang berhubungan dengan saham daripada daftar
cawangan dan mendaftarkan saham dalam apa-apa daftar yang lain dalam
Malaysia sebagaimana yang dinyatakan dalam permohonan itu.

_Fasal 571 bertujuan untuk memperuntukkan bahawa keperluan yang_

berhubungan dengan indeks anggota, pemeriksaan dan penutupan daftar
cawangan di bawah _fasal 50, 51, 52, 53, 54 dan 55 Akta yang dicadangkan_
terpakai kepada syarikat asing dengan pengubahsuaian.

_Fasal 572 bertujuan untuk mengadakan peruntukan bagi pemindahan saham_

dan pembetulan berkenaan dengan pemindahan saham dan pembetulan daftar
cawangan di bawah _fasal 105, 106, 107 dan 603 Akta yang dicadangkan_
terpakai bagi syarikat asing dengan pengubahsuaian.

_Fasal 573 bertujuan untuk memperuntukkan bahawa daftar cawangan itu_

hendaklah menjadi keterangan _prima facie mengenai apa-apa perkara yang_
diarahkan atau dibenarkan oleh Subpenggal ini untuk dimasukkan dalam daftar
cawangan dan hakmilik anggota itu kepada syer dan pendaftaran syer dalam
daftar cawangan.

_Fasal 574 bertujuan untuk mengenakan obligasi ke atas syarikat asing_

untuk menyimpan akaun dan rekod lain di Malaysia yang akan menjelaskan
dengan secukupnya transaksi dan kedudukan kewangan syarikat asing yang
terbit daripada operasinya di Malaysia.


-----

_Syarikat_ 673

_Fasal 575 bertujuan untuk memperuntukkan bahawa suatu syarikat asing_

hendaklah, dalam masa dua bulan daripada mesyuarat agung tahunannya,
menyerah simpan dengan Pendaftar satu salinan penyata kewangannya. _Fasal_
ini selanjutnya menyatakan bahawa jika undang-undang di negara asal tidak
menghendaki penyediaan penyata kewangan, syarikat asing perlu menyediakan
penyata kewangan bagi operasinya di Malaysia seolah-olah ia adalah sebuah
syarikat awam berhad menurut syer.

_Fasal 576 bertujuan untuk mengenakan obligasi ke atas syarikat asing_

untuk menyerah simpan kepada Pendaftar, sekali dalam setiap tahun kalendar,
pulangan tahunan dalam bentuk dan cara yang ditentukan oleh Pendaftar.

_Fasal 577 bertujuan untuk mengadakan peruntukan bagi cara bagaimana_

dokumen disampaikan kepada syarikat asing.

_Fasal 578 bertujuan untuk menetapkan keperluan dan tatacara apabila_

syarikat asing berhenti menjalankan perniagaan di Malaysia.

_Fasal 579 memperuntukkan bahawa suatu syarikat asing hendaklah mempunyai_

kuasa untuk memegang harta tak alih di Malaysia.

Bahagian 2 memperkatakan peruntukan yang berhubungan dengan

penguatkuasaan dan keizinan.

_Fasal 580 bertujuan untuk memperuntukkan hak saksi untuk diwakili_

peguam.

_Fasal 581 bertujuan memberi kuasa kepada Mahkamah untuk memberikan_

relief kepada seseorang yang telah cuai, ingkar, melakukan pelanggaran
kewajipan atau pecah amanah dan pada pendapat Mahkamah ternyata bahawa
dia telah bertindak dengan jujur dan munasabah dan dia patut dikecualikan
secara adil.

_Fasal 582 bertujuan untuk mengadakan peruntukan bagi peruntukan berhubung_

dengan ketidakteraturan dalam prosiding termasuk membenarkan Mahkamah
untuk membuat perintah yang mengisytiharkan bahawa prosiding itu adalah
sah walau apa pun kecacatan, ketidakteraturan dan kekurangan.

_Fasal 583 memperuntukkan peruntukan yang berhubungan dengan pelupusan_

syer pemegang syer yang mana tidak diketahui di mana keberadaannya. Jika
syarikat tidak dapat mengetahui di mana beradanya seorang pemegang saham
lebih daripada sepuluh tahun, syarikat boleh mengiklankan dalam akhbar yang
diedarkan secara meluas bahawa apabila tamat tempoh tiga puluh hari dari
tarikh iklan itu, saham akan dipindahkan kepada Menteri yang dipertanggungkan
dengan tanggungjawab bagi kewangan.

_Fasal 584 bertujuan untuk menghendaki mana-mana syarikat, orang atau_

individu untuk memberi maklumat dan butir-butir pegangan syer, sama ada
secara langsung atau tidak langsung, apabila dikehendaki oleh Pendaftar.


-----

674 _Rang Undang-Undang_

_Fasal 585 memberi kuasa kepada Mahkamah untuk menghendaki pegawai,_

bekas pegawai syarikat itu atau mana-mana orang lain yang gagal atau
meninggalkan daripada melakukan apa-apa tindakan di bawah Akta ini supaya
mematuhi Akta.

_Fasal 586 bertujuan untuk mengenakan obligasi supaya semua dokumen_

yang perlu diserahkan kepada Pendaftar hendaklah diterjemahkan ke bahasa
kebangsaan atau bahasa Inggeris jika dokumen asal bukan dalam bahasa
kebangsaan atau bahasa Inggeris.

_Fasal 587 mengadakan peruntukan bagi perlindungan kepada mana-mana_

pegawai syarikat itu yang membuat laporan kepada Pendaftar mengenai apaapa perkara yang menjadi pelanggaran peruntukan Akta yang dicadangkan
atau kesalahan serius yang melibatkan fraud atau ketidakjujuran sedang atau
mungkin akan dilakukan terhadap syarikat itu. Fasal ini selanjutnya menyatakan
bahawa syarikat tidak dibenarkan mengamalkan diskriminasi terhadap manamana pegawai yang membuat pendedahan di bawah _fasal yang dicadangkan_
ini.

_Fasal 588 bertujuan untuk mengenakan penalti am denda tidak melebihi_

lima puluh ribu ringgit atau dipenjarakan selama tempoh tidak melebihi tiga
tahun atau kedua-duanya bagi kesalahan yang dilakukan di bawah Akta yang
dicadangkan di mana tiada penalti diperuntukkan dengan nyata.

_Fasal 589 bertujuan untuk mengadakan peruntukan bagi cara bagaimana_

dan bila prosiding diambil.

_Fasal 590 bertujuan untuk memberi Menteri kuasa untuk menyiasat hal_

ehwal syarikat atas permohonan oleh anggota atau pemegang debentur syarikat
itu. Siasatan di bawah Fasal ini akan dimulakan jika Menteri berpuas hati
bahawa siasatan dijalankan untuk melindungi kepentingan awam.

Subpenggal 2 memperkatakan peruntukan berhubung dengan kesalahan am.

_Fasal 591 bertujuan untuk memperuntukkan bahawa mana-mana perbadanan_

atau orang yang membuat apa-apa pernyataan palsu dan mengelirukan dalam
apa-apa laporan, penyata, penyata kewangan dan dokumen lain yang dikehendaki
di bawah Akta yang dicadangkan melakukan suatu kesalahan.

_Fasal 592 bertujuan untuk memperuntukkan bahawa seseorang yang mengetahui_

memberikan laporan palsu atau kenyataan kepada beberapa kategori orang
termasuk pengarah atau pegawai syarikat itu, Suruhanjaya Sekuriti atau suatu
bursa saham dengan niat untuk menipu orang itu, melakukan suatu kesalahan.

_Fasal 593 bertujuan untuk memperuntukkan bahawa seseorang yang membuat_

laporan palsu dan mengelirukan berkaitan dengan hal ehwal syarikat, apaapa perkara berkaitan dengan pelaksanaan atau penguatkuasaan Akta yang
dicadangkan kepada Pendaftar, telah melakukan suatu kesalahan.

_Fasal 594 menjadikannya suatu kesalahan untuk mendorong orang secara_

fraud untuk melabur wang.


-----

_Syarikat_ 675

Fasal 595 bertujuan untuk memperuntukkan bahawa mana-mana pegawai

syarikat yang mendorong mana-mana orang secara fraud untuk memberi kredit
kepada syarikat atau untuk memfraud pemiutang, melakukan suatu kesalahan.

_Fasal 596 bertujuan untuk mengadakan peruntukan bagi sekatan ke atas_

cara menawarkan saham dan debentur bagi langganan atau pembelian.

_Fasal 597 mengenakan sekatan terhadap penggunaan perkataan “Terhad”,_

“Berhad” dan “Sendirian” melainkan jika diperbadankan bawah Akta yang
dicadangkan.

_Fasal 598 bertujuan untuk mengadakan peruntukan bagi pendakwaan terhadap_

pegawai yang melanggar undang-undang bagi syarikat dalam keadaan di mana
syarikat itu diletakkan di bawah tempoh moratorium.

Bahagian 3 memperkatakan peruntukan am.

_Fasal 599 bertujuan untuk mengadakan peruntukan bagi nilai keterangan_

salinan yang diperakui oleh Pendaftar. Suatu salinan atau cabutan daripada
apa-apa dokumen yang difailkan atau diserahsimpan di pejabat Pendaftar yang
diperakui sebagai suatu salinan atau cabutan sebenar yang ditandatangani dan
dimeterai oleh Pendaftar hendaklah boleh diterima sebagai keterangan dalam
apa-apa prosiding yang mempunyai kesahan yang sama dengan dokumen asal.

_Fasal 600 bertujuan untuk memperuntukkan bagi perakuan oleh Pendaftar_

sama ada atau tidak syarikat yang didaftarkan dalam apa-apa masa tertentu
dan perakuan itu boleh diterima sebagai keterangan _prima facie._

_Fasal 601 bertujuan untuk memperuntukkan bahawa Pendaftar hendaklah_

menyimpan apa-apa daftar yang difikirkannya perlu dalam apa-apa bentuk
sebagaimana yang difikirkan patut oleh Pendaftar dan daftar itu adalah terbuka
untuk pemeriksaan.

_Fasal 602 memperuntukkan tatacara bagi permohonan untuk membetulkan_

daftar dan kuasa Pendaftar untuk membetulkan daftar.

_Fasal 603 memperuntukkan peruntukan bagi pelupusan rekod lama oleh_

Pendaftar.

_Fasal 604 membenarkan Pendaftar untuk menyediakan suatu perkhidmatan_

penyerahsimpanan elektronik bagi dokumen yang dikehendaki oleh Akta yang
dicadangkan supaya diserah simpan dengan Pendaftar.

_Fasal 605 memperuntukkan bagi pengeluaran dokumen oleh Pendaftar secara_

elektronik di mana Pendaftar boleh, melalui cara elektronik, mengeluarkan
suatu dokumen yang dikeluarkan oleh Pendaftar di bawah Akta ini.

_Fasal 606 bertujuan untuk mengadakan peruntukan bahawa maklumat_

elektronik diperakui oleh Pendaftar boleh diterima sebagai keterangan.


-----

676 _Rang Undang-Undang_

_Fasal 607 bertujuan untuk memperuntukkan berkaitan dengan penguatkuasaan_

kewajipan untuk menyediakan penyata.

_Fasal 608 bertujuan untuk mengadakan peruntukan bagi keperluan menyerah_

simpan semula dokumen hilang atau musnah kepada Pendaftar. Jika Pendaftar
mempunyai sebab yang munasabah untuk mempercayai bahawa dokumen yang
berhubung dengan perbadanan yang pada asalnya diserah simpan di bawah
Akta ini telah hilang atau musnah, Pendaftar boleh melalui notis secara bertulis
mengarahkan perbadanan itu untuk menyerah simpan semula salinan dokumen
itu mengikut cara dan bentuk yang ditentukan oleh Pendaftar.

_Fasal 609 memperuntukkan masa untuk menyerah simpan dokumen dengan_

Pendaftar dan pelanjutan masa. Jika suatu dokumen yang dikehendaki supaya
diserah simpan di bawah Akta ini dan tempoh masa bagi dokumen itu diserah
simpan tidak ditetapkan, dokumen itu hendaklah diserah simpan dalam masa
tiga puluh hari atau, dalam hal suatu dokumen yang dikehendaki supaya diserah
simpan oleh syarikat asing, dalam tempoh selanjutnya sebagaimana yang
dibenarkan Pendaftar dalam hal keadaan khas, selepas berlakunya peristiwa
yang dimaksudkan oleh dokumen itu.

_Fasal 610 menetapkan butir-butir dan cara maklumat dikehendaki supaya_

diserah simpan di bawah Akta ini jika dokumen yang dikehendaki supaya
diserah simpan di bawah Akta ini, Pendaftar hendaklah mempunyai kuasa
untuk menentukan butir-butir, bentuk dan cara maklumat tersebut. Ini adalah
tambahan kepada kehendak-kehendak yang terkandung di bawah Akta ini.

_Fasal 611 menetapkan masa untuk mematuhi kehendak-kehendak di bawah_

Akta ini jika apa-apa tindakan atau dokumen dikehendaki mematuhi Akta ini
dan tempoh bagi pematuhan tidak ditetapkan, masa untuk mematuhi hendaklah
dalam masa tiga puluh hari dari tindakan atau dokumen itu perlu dipatuhi.

_Fasal 612 bertujuan untuk memperuntukkan kaedah komunikasi antara_

syarikat dan anggota.

_Fasal 613 memberi Menteri kuasa untuk membuat peraturan-peraturan_

berkenaan dengan perkara-perkara tertentu di bawah Akta ini seperti fi dan
caj.

_Fasal 614_ memberi Menteri kuasa untuk mengenakan apa-apa terma dan

syarat yang berhubungan dengan kelulusan apa-apa permohonan atau apa-apa
pengeluaran lesen di bawah Akta ini.

_Fasal 615 bertujuan untuk memperuntukkan bahawa Menteri, atas syor oleh_

Suruhanjaya, mengecualikan mana-mana orang daripada mana-mana peruntukan
Akta ini.

_Fasal 616 memberi kuasa kepada Jawatankuasa Kaedah-Kaedah di bawah_

Akta Mahkamah Kehakiman 1964 untuk membuat kaedah-kaedah mengenai
perkara behubungan dengan penggulungan.


-----

_Syarikat_ 677

_Fasal 617 memberi Menteri kuasa untuk meminda Jadual di bawah Akta ini_

dengan mengubah, memotong, menambah kepada, menggantikan atau selainnya
dan menyiarkan dalam _Warta melalui perintah._

_Fasal 618 bertujuan untuk mengadakan peruntukan peralihan berhubungan_

dengan pemansuhan nilai nominal.

_Fasal 619 bertujuan untuk mengadakan peruntukan bagi peralihan am._

_Fasal 620 bertujuan untuk mengadakan peruntukan bagi pemansuhan dan_

kecualian.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U2)2759]


-----

