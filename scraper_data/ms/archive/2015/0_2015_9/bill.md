---
Year: 2015
Bill: D.R. 24/2015 - Rang Undang-Undang Profesion Kesihatan Bersekutu 2015 (Lulus)
Title: D.R. 24/2015 - Rang Undang-Undang Profesion Kesihatan Bersekutu 2015 (Lulus)
Download URL: https://www.parlimen.gov.my/files/billindex/pdf/2015/WJW004631%20BM%20DR24.pdf
URL: https://www.parlimen.gov.my/files/billindex/pdf/2015/WJW004631%20BM%20DR24.pdf
---
---
Reading:
D.R. 24/2015
Bacaan Pertama Pada:16/06/2015
Bacaan Kedua Pada:19/10/2015
Dibentang Oleh:YB Datuk Seri S. Subramaniam (Menteri Kesihatan)
Diluluskan Pada:20/10/2015
Dibentang Oleh:YB Datuk Seri S. Subramaniam (Menteri Kesihatan)
---

_Profesion Kesihatan Bersekutu_ 1

**D.R. 24/2015**

RANG UNDANG-UNDANG PROFESION KESIHATAN
BERSEKUTU 2015

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

Bahagian II

MAJLIS PROFESION KESIHATAN BERSEKUTU MALAYSIA

3. Penubuhan Majlis

4. Fungsi Majlis

5. Keanggotaan Majlis

6. Penjalanan sementara fungsi Pengerusi

7. Setiausaha

8. Jawatankuasa

Bahagian III

PROFESION KESIHATAN BERSEKUTU

9. Profesion Kesihatan Bersekutu

10. Pindaan Jadual Kedua

11. Aktiviti yang berhubungan dengan kesihatan bersekutu yang ditetapkan
melalui peraturan-peraturan

12. Permohonan untuk memasukkan profesion dalam kesihatan bersekutu
yang lain

13. Amalan atau aktiviti diteruskan sementara penentuan pendaftaran


-----

2 _Rang Undang-Undang_

Bahagian IV

PENDAFTARAN

_Fasal_

14. Pendaftar

15. Daftar

16. Kelayakan bagi pendaftaran

17. Pendaftaran

18. Pemotongan nama daripada Daftar

19. Perakuan hendaklah diserahkan

20. Kemasukan semula selepas pemotongan

21. Pendaftaran sebagai pakar

22. Perakuan amalan

23. Pembaharuan perakuan amalan

24. Perakuan amalan sementara

Bahagian V

PROSIDING TATATERTIB

25. Kuasa tatatertib Majlis

26. Jawatankuasa Penyiasat

27. Pihak Berkuasa Tatatertib

28. Perintah sementara

29. Hukuman tatatertib

30. Rayuan

31. Kemasukan semula selepas rayuan

Bahagian VI

KESALAHAN-KESALAHAN

32. Pengiklanan

33. Sekatan ke atas pengamal tidak berdaftar

34. Kesalahan yang berhubungan dengan perakuan

35. Secara palsu menyamar, menggunakan nama atau mengemukakan diri
sebagai pengamal berdaftar


-----

_Profesion Kesihatan Bersekutu_

_Fasal_

36. Menggaji seseorang yang bukan pengamal berdaftar

37. Penalti am

Bahagian VII

PENGUATKUASAAN

38. Pegawai diberi kuasa

39. Kuasa penyiasatan

40. Pemulaan pendakwaan

Bahagian VIII

AM

41. Garis panduan dan arahan

42. Pengkompaunan kesalahan

43. Pekhidmat awam

44. Akta Perlindungan Pihak Berkuasa Awam 1948

45. Kuasa untuk membuat peraturan-peraturan

46. Peruntukan peralihan

Jadual Pertama

Jadual Kedua


-----

_Rang Undang-Undang_


-----

_Profesion Kesihatan Bersekutu_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penubuhan Majlis
Profesion Kesihatan Bersekutu Malaysia, untuk mengadakan
peruntukan bagi pendaftaran orang yang beramal sebagai pengamal
kesihatan bersekutu dan orang yang menjalankan aktiviti yang
berhubungan dengan kesihatan bersekutu, untuk mengawal selia
amalan Profesion Kesihatan Bersekutu, dan bagi perkara-perkara
berkaitan.

[ ]

**DIPERBUAT** oleh Parlimen Malaysia seperti yang berikut:

Bahagian I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Profesion Kesihatan**
Bersekutu 2015.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._


-----

6 _Rang Undang-Undang_

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“aktiviti yang berhubungan dengan kesihatan bersekutu”
ertinya apa-apa aktiviti yang mempunyai kesan langsung atau
tidak langsung kepada penjagaan pesakit, atau kepada kesihatan
individu atau penduduk;

“Daftar” ertinya suatu daftar yang disimpan dan disenggara
di bawah seksyen 15;

“jawatankuasa” ertinya jawatankuasa yang ditubuhkan di bawah
seksyen 8;

“Jawatankuasa Penyiasat” ertinya Jawatankuasa Penyiasat yang
ditubuhkan di bawah seksyen 26;

“Majlis” ertinya Majlis Profesion Kesihatan Bersekutu Malaysia
yang ditubuhkan di bawah seksyen 3;

“Menteri” ertinya Menteri yang pada masa ini dipertanggungkan
dengan tanggungjawab bagi kesihatan;

“pegawai diberi kuasa” ertinya seorang pegawai awam atau
orang yang mempunyai kelayakan yang sesuai yang diberi kuasa
di bawah seksyen 38;

“Pendaftar” ertinya Pendaftar Majlis Profesion Kesihatan
Bersekutu Malaysia yang disebut dalam seksyen 14;

“pengamal berdaftar” ertinya seseorang pengamal kesihatan
bersekutu yang didaftarkan di bawah seksyen 17 dan bagi maksud
Bahagian V dan Bahagian VI termasuk seorang bukan warganegara
Malaysia yang disifatkan sebagai pengamal berdaftar di bawah
subseksyen 24(10);

“perakuan” ertinya perakuan pendaftaran, perakuan amalan dan
perakuan amalan sementara;

“Pihak Berkuasa Tatatertib” ertinya Pihak Berkuasa Tatatertib
yang ditubuhkan di bawah seksyen 27;


-----

_Profesion Kesihatan Bersekutu_ 7

“profesion dalam kesihatan bersekutu” ertinya apa-apa
profesion yang mempunyai kesan langsung atau tidak langsung
kepada penjagaan pesakit, atau kepada kesihatan individu atau
penduduk;

“Profesion Kesihatan Bersekutu” ertinya profesion dalam
kesihatan bersekutu yang dinyatakan dalam Jadual Kedua dan
apa-apa aktiviti yang berhubungan dengan kesihatan bersekutu
yang ditetapkan melalui peraturan-peraturan di bawah seksyen 11.

Bahagian II

MAJLIS PROFESION KESIHATAN BERSEKUTU MALAYSIA

**Penubuhan Majlis**

**3. Suatu Majlis yang dikenali sebagai Majlis Profesion Kesihatan**
Bersekutu Malaysia ditubuhkan.

**Fungsi Majlis**

**4. Majlis hendaklah mempunyai fungsi yang berikut:**

_(a)_ untuk mendaftar dan mengeluarkan perakuan kepada
pengamal berdaftar;

_(b)_ untuk menentukan kelayakan yang bersesuaian bagi
Profesion Kesihatan Bersekutu;

_(c)_ untuk menentukan kehendak prasyarat yang perlu bagi
Profesion Kesihatan Bersekutu;

_(d)_ untuk mengawal selia amalan Profesion Kesihatan
Bersekutu;

_(e)_ untuk mengawal selia etika dan tatakelakuan profesional
pengamal berdaftar;

_(f)_ untuk menyelia perkara-perkara yang berhubungan dengan
Profesion Kesihatan Bersekutu termasuklah latihan,
kekompetenan dan perkembangan profesional; dan

_(g)_ untuk melakukan apa-apa perkara lain yang dikehendaki
atau dibenarkan untuk dilakukan di bawah Akta ini.


-----

8 _Rang Undang-Undang_

**Keanggotaan Majlis**

**5. (1) Majlis hendaklah terdiri daripada anggota yang berikut:**

_(a)_ Ketua Pengarah Kesihatan Malaysia, yang hendaklah
menjadi Pengerusi;

_(b)_ Pendaftar, yang hendaklah menjadi Timbalan Pengerusi;
dan

_(c)_ wakil yang dilantik oleh Menteri dari setiap profesion
dalam Profesion Kesihatan Bersekutu, daripada kalangan
pengamal berdaftar daripada sektor awam atau swasta
atau institusi pengajian tinggi.

(2) Bilangan anggota Majlis yang dilantik daripada sektor
awam hendaklah melebihi bilangan anggota Majlis daripada sektor
swasta atau institusi pengajian tinggi pada satu-satu masa.

(3) Walau apa pun subseksyen (1), Majlis yang pertama
hendaklah terdiri daripada anggota yang berikut:

_(a)_ Ketua Pengarah Kesihatan Malaysia, yang hendaklah
menjadi Pengerusi;

_(b)_ Pendaftar, yang hendaklah menjadi Timbalan Pengerusi;
dan

_(c)_ wakil yang dilantik oleh Menteri dari setiap profesion
dalam Profesion Kesihatan Bersekutu yang mempunyai
kelayakan dan pengalaman dalam kesihatan bersekutu,
daripada sektor awam atau swasta atau institusi pengajian
tinggi.

(4) Jika suatu profesion dalam kesihatan bersekutu ditambah
ke dalam Jadual Kedua atau suatu aktiviti yang berhubungan
dengan kesihatan bersekutu ditetapkan di bawah seksyen 11,
Menteri hendaklah melantik mana-mana orang yang mempunyai
kelayakan dan pengalaman dalam Profesion Kesihatan Bersekutu
itu sebagai anggota pertama Majlis yang mewakili Profesion
Kesihatan Bersekutu itu.

(5) Peruntukan Jadual Pertama hendaklah terpakai bagi anggota
Majlis.


-----

_Profesion Kesihatan Bersekutu_ 9

(6) Menteri boleh, melalui perintah, meminda Jadual
Pertama.

**Penjalanan sementara fungsi Pengerusi**

**6. (1) Timbalan Pengerusi hendaklah bertindak sebagai Pengerusi**
dalam tempoh apabila—

_(a)_ jawatan Pengerusi kosong;

_(b)_ Pengerusi tidak hadir bertugas atau tidak ada di Malaysia;
atau

_(c)_ Pengerusi, kerana apa-apa sebab lain, tidak dapat menjalankan
fungsinya.

(2) Timbalan Pengerusi hendaklah, semasa tempoh dia
menjalankan fungsi Pengerusi di bawah seksyen ini, disifatkan
sebagai Pengerusi.

**Setiausaha**

**7. (1) Menteri hendaklah melantik seorang pegawai daripada**
kalangan pengamal berdaftar di Kementerian Kesihatan untuk
menjadi Setiausaha Majlis.

(2) Setiausaha hendaklah bertanggungjawab bagi yang
berikut:

_(a)_ untuk menguruskan hal ehwal hari ke hari Majlis;

_(b)_ untuk melaksanakan keputusan Majlis; dan

_(c)_ untuk menjalankan apa-apa tugasan lain yang diarahkan
oleh Majlis.

(3) Setiausaha hendaklah, dalam menjalankan tanggungjawabnya,
bertindak di bawah kuasa dan arahan Majlis.

**Jawatankuasa**

**8. (1) Majlis boleh menubuhkan apa-apa jawatankuasa yang**
difikirkan oleh Majlis perlu atau suai manfaat untuk membantu
Majlis melaksanakan fungsinya atau menjalankan kuasanya.


-----

10 _Rang Undang-Undang_

(2) Sesuatu jawatankuasa yang ditubuhkan di bawah
subseksyen (1)—

_(a)_ hendaklah dipengerusikan oleh mana-mana pengamal
berdaftar yang dilantik oleh Majlis;

_(b)_ hendaklah tertakluk kepada, dan bertindak mengikut,
apa-apa arahan yang diberikan kepadanya oleh Majlis;
dan

_(c)_ hendaklah menepati mana-mana tatacara yang ditentukan
oleh Majlis.

(3) Anggota jawatankuasa boleh dilantik daripada kalangan
anggota Majlis atau mana-mana orang lain yang difikirkan layak
oleh Majlis.

(4) Seseorang anggota jawatankuasa hendaklah memegang
jawatan selama apa-apa tempoh yang dinyatakan oleh Majlis dalam
surat pelantikannya dan adalah layak untuk dilantik semula.

(5) Majlis boleh, pada bila-bila masa, membatalkan pelantikan
mana-mana anggota sesuatu jawatankuasa yang bukan anggota
Majlis.

(6) Seseorang anggota jawatankuasa yang bukan anggota Majlis
boleh, pada bila-bila masa, meletakkan jawatan dengan memberikan
notis secara bertulis kepada pengerusi jawatankuasa.

(7) Majlis boleh, pada bila-bila masa, memberhentikan atau
menukar keanggotaan sesuatu jawatankuasa.

Bahagian III

PROFESION KESIHATAN BERSEKUTU

**Profesion Kesihatan Bersekutu**

**9. Akta ini hendaklah terpakai bagi—**

_(a)_ Profesion Kesihatan Bersekutu yang dinyatakan dalam
Jadual Kedua; dan


-----

_Profesion Kesihatan Bersekutu_ 11

_(b)_ apa-apa aktiviti yang berhubungan dengan kesihatan
bersekutu yang ditetapkan melalui peraturan-peraturan
yang dibuat di bawah seksyen 11.

**Pindaan Jadual Kedua**

**10. Menteri boleh, atas syor Majlis, melalui perintah yang disiarkan**
dalam Warta, memotong daripada Jadual Kedua apa-apa Profesion
Kesihatan Bersekutu, atau menambah ke dalam Jadual Kedua apa-apa
profesion dalam kesihatan bersekutu untuk dijadikan suatu Profesion
Kesihatan Bersekutu yang Akta ini hendaklah terpakai baginya,
atau dalam apa-apa cara meminda Jadual Kedua.

**Aktiviti yang berhubungan dengan kesihatan bersekutu yang**
**ditetapkan melalui peraturan-peraturan**

**11. Menteri boleh, atas syor Majlis, melalui peraturan-peraturan,**
menetapkan apa-apa aktiviti yang berhubungan dengan kesihatan
bersekutu sebagai aktiviti yang Akta ini hendaklah terpakai
baginya.

**Permohonan untuk memasukkan profesion dalam kesihatan**
**bersekutu yang lain**

**12. (1) Mana-mana orang boleh memohon kepada Majlis untuk**
menjadikan apa-apa profesion dalam kesihatan bersekutu, atau
menetapkan apa-apa aktiviti yang berhubungan dengan kesihatan
bersekutu, mengikut apa-apa cara yang ditentukan oleh Majlis,
sebagai suatu Profesion Kesihatan Bersekutu yang Akta ini
hendaklah terpakai baginya.

(2) Apabila menerima permohonan di bawah subseksyen (1),
Majlis hendaklah membuat syor kepada Menteri sebagaimana
yang difikirkan wajar oleh Majlis.

(3) Jika Menteri meluluskan permohonan di bawah subseksyen (1),
Menteri boleh, melalui perintah yang disiarkan dalam _Warta,_
menambah profesion dalam kesihatan bersekutu itu ke dalam
Jadual Kedua, atau menetapkan aktiviti yang berhubungan dengan


-----

12 _Rang Undang-Undang_

kesihatan bersekutu itu melalui peraturan-peraturan, mengikut
mana-mana yang berkenaan, sebagai Profesion Kesihatan Bersekutu
yang Akta ini hendaklah terpakai baginya.

**Amalan atau aktiviti diteruskan sementara penentuan**
**pendaftaran**

**13. (1) Apabila suatu Profesion Kesihatan Bersekutu ditambah ke**
dalam Jadual Kedua, mana-mana orang yang mengamalkan Profesion
Kesihatan Bersekutu itu pada tarikh kuat kuasa penambahan itu,
hendaklah, dalam tempoh dua belas bulan dari tarikh kuat kuasa
itu, atau apa-apa tempoh lain sebagaimana yang dilanjutkan oleh
Majlis, memohon untuk didaftarkan sebagai pengamal kesihatan
bersekutu di bawah Akta ini.

(2) Apabila suatu aktiviti ditetapkan sebagai aktiviti yang
berhubungan dengan kesihatan bersekutu yang Akta ini hendaklah
terpakai baginya, mana-mana orang yang menjalankan aktiviti itu
pada tarikh kuat kuasa peraturan-peraturan itu, hendaklah, dalam
tempoh dua belas bulan dari tarikh kuat kuasa itu, atau apa-apa
tempoh lain sebagaimana yang dilanjutkan oleh Majlis, memohon
untuk didaftarkan sebagai pengamal kesihatan bersekutu di bawah
Akta ini.

(3) Mana-mana orang yang disebut dalam subseksyen (1) dan (2)
boleh terus mengamalkan profesion itu atau menjalankan aktiviti
itu sementara permohonannya bagi pendaftaran ditentukan.

(4) Apabila permohonan bagi pendaftaran di bawah seksyen ini
diluluskan, pemohon hendaklah, dalam tempoh dua belas bulan
dari tarikh pendaftaran itu diluluskan atau apa-apa tempoh lain
sebagaimana yang dilanjutkan oleh Majlis, mengambil tindakan
yang perlu untuk mematuhi terma dan syarat yang dikenakan
pada pendaftarannya, sekiranya ada.

(5) Jika pemohon gagal untuk mematuhi terma dan syarat
yang dikenakan pada pendaftaran, kelulusan bagi permohonan
itu hendaklah luput.

(6) Jika permohonan bagi pendaftaran di bawah seksyen ini ditolak,
pemohon hendaklah berhenti beramal atau menjalankan aktiviti,
dari tarikh keputusan Majlis diberitahu kepada pemohon.


-----

_Profesion Kesihatan Bersekutu_ 13

Bahagian IV

PENDAFTARAN

**Pendaftar**

**14. (1) Pengarah Bahagian Sains Kesihatan Bersekutu yang**
bertanggungjawab bagi perkhidmatan profesion dalam kesihatan
bersekutu hendaklah menjadi Pendaftar.

(2) Menteri boleh melantik daripada kalangan pengamal
berdaftar di Kementerian Kesihatan sebagai Timbalan Pendaftar
untuk menjalankan fungsi Pendaftar pada masa ketiadaannya atau
sepanjang kekosongan jawatannya.

(3) Pendaftar hendaklah mempunyai fungsi yang berikut:

_(a)_ mengeluarkan perakuan; dan

_(b)_ menyenggara Daftar.

**Daftar**

**15.** (1) Pendaftar hendaklah menyenggara suatu Daftar dalam
kedua-dua bentuk fizikal dan elektronik sebagaimana yang
ditetapkan.

(2) Mana-mana orang boleh, apabila membayar fi yang ditetapkan,
memeriksa dan membuat salinan atau cabutan butiran daripada
Daftar.

(3) Daftar yang disenggara di bawah Akta ini hendaklah
disifatkan sebagai suatu dokumen awam dalam pengertian Akta
Keterangan 1950 [Akta 56].

**Kelayakan bagi pendaftaran**

**16. Mana-mana orang boleh memohon untuk didaftarkan sebagai**
pengamal kesihatan bersekutu jika—

_(a)_ dia warganegara Malaysia;

_(b)_ dia memegang apa-apa kelayakan yang diiktiraf oleh
Majlis;


-----

14 _Rang Undang-Undang_

_(c)_ dia memenuhi prasyarat keperluan lain yang ditentukan
oleh Majlis; dan

_(d)_ dia tidak pernah disabitkan atas suatu kesalahan yang
melibatkan fraud, kecurangan atau keburukan akhlak atau
suatu kesalahan yang boleh dihukum dengan pemenjaraan,
sama ada hukuman penjara sahaja atau sebagai tambahan
kepada atau sebagai ganti denda, lebih daripada dua
tahun.

**Pendaftaran**

**17. (1) Tiada seorang pun boleh mengamalkan suatu Profesion**
Kesihatan Bersekutu atau menjalankan apa-apa aktiviti yang
ditetapkan di bawah seksyen 11 melainkan dia telah berdaftar
di bawah Akta ini.

(2) Suatu permohonan bagi pendaftaran hendaklah dibuat kepada
Majlis mengikut cara yang ditentukan oleh Majlis dan permohonan
itu hendaklah disertakan dengan fi yang ditetapkan.

(3) Jika Majlis meluluskan permohonan di bawah subseksyen (1),
Pendaftar hendaklah mengeluarkan perakuan pendaftaran kepada
pemohon dan membuat catatan dalam Daftar.

(4) Jika Majlis menolak permohonan di bawah subseksyen (1),
Pendaftar hendaklah memberitahu pemohon.

**Pemotongan nama daripada Daftar**

**18. (1) Pendaftar hendaklah memotong daripada Daftar nama**
dan butir-butir lain pengamal berdaftar—

_(a)_ yang sudah meninggal dunia;

_(b)_ yang tidak sempurna akal atau selainnya tidak berupaya
menunaikan kewajipannya;

_(c)_ yang tidak memohon kepada Pendaftar bagi pembaharuan
perakuan amalan bagi tempoh enam tahun berturut-turut;
dan


-----

_Profesion Kesihatan Bersekutu_ 15

_(d)_ yang namanya telah diperintahkan untuk dipotong
di bawah perenggan 29(1)(a).

(2) Pendaftar hendaklah memberitahu pengamal berdaftar
tentang pemotongan pengamal berdaftar itu di bawah
perenggan (1)(b), _(c) atau_ _(d)._

**Perakuan hendaklah diserahkan**

**19.** (1) Seorang pengamal berdaftar yang namanya telah dipotong
daripada Daftar di bawah perenggan 18(1)(b), (c) atau _(d)_
hendaklah, dalam tempoh empat belas hari dari tarikh penerimaan
pemberitahuan pemotongan itu, menyerahkan kepada Majlis
perakuan pendaftarannya.

(2) Mana-mana pengamal berdaftar yang gagal mematuhi
subseksyen (1) melakukan suatu kesalahan dan boleh, apabila
disabitkan, didenda tidak melebihi dua puluh lima ribu ringgit
atau dipenjarakan selama tempoh tidak melebihi satu tahun atau
kedua-duanya.

**Kemasukan semula selepas pemotongan**

**20. (1) Mana-mana pengamal berdaftar yang namanya telah dipotong**
daripada Daftar boleh memohon supaya namanya dimasukkan
semula dan hendaklah mengemukakan sebab bagi perubahan hal
keadaan yang telah berlaku dari tarikh pemotongan.

(2) Majlis boleh memerintahkan supaya nama pemohon itu
dimasukkan semula atau menolak kemasukan semula nama pemohon
itu dengan mengemukakan sebab bagi penolakan itu.

(3) Selepas perintah kemasukan semula dibuat, Pendaftar
hendaklah mengeluarkan suatu perakuan pendaftaran kepada
pemohon tertakluk kepada pembayaran fi yang ditetapkan.

(4) Jika Majlis menolak permohonan bagi kemasukan semula,
pemohon yang terkilan dengan keputusan Majlis boleh, dalam
tempoh tiga puluh hari dari tarikh penerimaan keputusan itu,
merayu kepada Menteri yang keputusannya adalah muktamad.


-----

16 _Rang Undang-Undang_

**Pendaftaran sebagai pakar**

**21. (1) Mana-mana pengamal berdaftar boleh memohon untuk**
didaftarkan sebagai seorang pakar jika—

_(a)_ dia telah menghadiri latihan kepakaran yang berhubungan
dengan Profesion Kesihatan Bersekutunya di institusi
latihan yang diiktiraf sebagaimana yang ditentukan oleh
Majlis;

_(b)_ dia memegang suatu kelayakan yang diiktiraf yang
dianugerahkan oleh institusi latihan yang diiktiraf; dan

_(c)_ dia membuktikan sehingga Majlis berpuas hati bahawa
dia seorang orang yang layak dan sesuai dan mempunyai
akhlak yang baik.

(2) Suatu permohonan bagi pendaftaran sebagai pakar hendaklah
dibuat kepada Majlis mengikut cara yang ditentukan oleh
Majlis dan permohonan itu hendaklah disertakan dengan fi yang
ditetapkan.

(3) Majlis hendaklah menubuhkan suatu jawatankuasa di bawah
seksyen 8 untuk memperakui suatu permohonan bagi pendaftaran
sebagai pakar.

(4) Jika Majlis meluluskan permohonan di bawah subseksyen (2),
Pendaftar hendaklah mencatat nama pemohon dalam Daftar
sebagai pakar.

(5) Jika Majlis menolak permohonan di bawah subseksyen (1),
Pendaftar hendaklah memberitahu pemohon.

**Perakuan amalan**

**22. (1) Seorang pengamal berdaftar yang berhasrat untuk beramal**
hendaklah memohon kepada Majlis bagi perakuan amalan mengikut
cara yang ditentukan oleh Majlis dan permohonan itu hendaklah
disertakan dengan fi yang ditetapkan.

(2) Jika Majlis meluluskan permohonan bagi perakuan amalan,
Pendaftar hendaklah mengeluarkan suatu perakuan amalan kepada
pengamal berdaftar.


-----

_Profesion Kesihatan Bersekutu_ 17

(3) Suatu perakuan amalan adalah sah selama dua tahun.

(4) Perakuan amalan hendaklah menyatakan alamat tempat
amalan utama dan semua tempat amalan lain pengamal berdaftar
dan apa-apa perubahan kepada mana-mana alamat hendaklah
diberitahu oleh pengamal berdaftar dalam tempoh tiga puluh
hari dari tarikh perubahan itu kepada Pendaftar dan Pendaftar
hendaklah mengendors perubahan itu.

(5) Jika Majlis menolak permohonan di bawah subseksyen (1),
Pendaftar hendaklah memberitahu pemohon.

(6) Mana-mana orang boleh, setelah membayar fi yang ditetapkan,
menentusahkan status perakuan amalan mana-mana pengamal
berdaftar daripada Daftar dan penentusahan itu hendaklah menjadi
keterangan _prima facie tentang butir-butir yang terkandung_
dalamnya.

(7) Mana-mana pengamal berdaftar yang beramal tanpa perakuan
amalan melakukan suatu kesalahan dan boleh, apabila disabitkan,
didenda tidak melebihi lima puluh ribu ringgit atau dipenjarakan
selama tempoh tidak melebihi dua tahun atau kedua-duanya.

**Pembaharuan perakuan amalan**

**23. (1) Seorang pengamal berdaftar boleh memohon untuk**
membaharui perakuan amalannya.

(2) Peruntukan mengenai permohonan perakuan amalan di bawah
seksyen 22 hendaklah terpakai bagi permohonan pembaharuan
perakuan amalan.

(3) Jika seorang pengamal berdaftar yang perakuan amalannya
telah luput bagi tempoh empat tahun atau lebih memohon untuk
membaharui perakuan amalannya, dia hendaklah menjalani suatu
penilaian kompetensi yang ditentukan oleh Majlis.

**Perakuan amalan sementara**

**24. (1) Seorang bukan warganegara Malaysia yang sedang**
mengamalkan suatu Profesion Kesihatan Bersekutu di luar


-----

18 _Rang Undang-Undang_

Malaysia boleh memohon kepada Majlis untuk beramal
di Malaysia jika dia memenuhi kelayakan yang berikut:

_(a)_ dia berada di Malaysia semata-mata bagi tujuan mengajar,
menjalankan penyelidikan atau mengikuti kursus lepasan
ijazah dalam bidang kesihatan bersekutu di institusi yang
diluluskan oleh Majlis;

_(b)_ dia memiliki kemahiran dalam bidang kesihatan bersekutu
yang difikirkan perlu oleh Majlis bagi kemajuan penjagaan
kesihatan di Malaysia; atau

_(c)_ dia mempunyai kontrak kerja dengan perkhidmatan
awam.

(2) Suatu permohonan oleh bukan warganegara Malaysia
untuk beramal hendaklah mengikut cara yang ditentukan oleh
Majlis dan permohonan itu hendaklah disertakan dengan fi yang
ditetapkan.

(3) Jika Majlis meluluskan permohonan di bawah subseksyen (2),
Pendaftar hendaklah mengeluarkan kepada bukan warganegara
Malaysia itu suatu perakuan amalan sementara dan membuat
catatan dalam Daftar.

(4) Tiada seorang pun bukan warganegara Malaysia boleh
mengamalkan mana-mana Profesion Kesihatan Bersekutu melainkan
jika dia telah diberikan perakuan amalan sementara.

(5) Perakuan amalan sementara adalah sah bagi tempoh satu
tahun dari tarikh perakuan itu dikeluarkan.

(6) Majlis boleh membatalkan perakuan amalan sementara jika
pemegang perakuan itu gagal mematuhi syarat dan sekatan yang
dinyatakan dalam perakuan itu.

(7) Perakuan amalan sementara boleh diperbaharui melalui
permohonan kepada Majlis dan disertakan dengan fi yang
ditetapkan.

(8) Perakuan amalan sementara hendaklah menyatakan alamat
tempat amalan utama dan semua tempat amalan lain pemegang
perakuan amalan sementara dan apa-apa perubahan kepada


-----

_Profesion Kesihatan Bersekutu_ 19

mana-mana alamat hendaklah diberitahu oleh pemegang perakuan
amalan sementara dalam tempoh tiga puluh hari dari tarikh
perubahan itu kepada Pendaftar dan Pendaftar hendaklah mengendors
perubahan itu.

(9) Mana-mana bukan warganegara Malaysia yang beramal
sebagai pengamal kesihatan bersekutu tanpa perakuan amalan
sementara melakukan suatu kesalahan dan boleh, apabila disabitkan,
didenda tidak melebihi lima puluh ribu ringgit atau dipenjarakan
selama tempoh tidak melebihi dua tahun atau kedua-duanya.

(10) Pemegang perakuan amalan sementara hendaklah, selagi
perakuan itu terus berkuat kuasa dan tertakluk kepada syarat dan
sekatan yang dinyatakan dalam perakuan itu, disifatkan sebagai
seorang pengamal berdaftar bagi maksud Bahagian V dan Bahagian VI.

Bahagian V

PROSIDING TATATERTIB

**Kuasa tatatertib Majlis**

**25. (1) Majlis hendaklah mempunyai kuasa tatatertib ke atas**
pengamal berdaftar.

(2) Majlis boleh menjalankan kuasa tatatertib ke atas mana-mana
pengamal berdaftar—

_(a)_ yang telah disabitkan atas suatu kesalahan di bawah Akta
ini;

_(b)_ yang telah disabitkan oleh mahkamah di Malaysia atau
di mana-mana tempat lain atas apa-apa kesalahan yang
melibatkan rasuah, fraud, kecurangan atau keburukan
akhlak, atau apa-apa kesalahan lain yang boleh dihukum
dengan pemenjaraan, sama ada hukuman penjara sahaja
atau sebagai tambahan kepada atau sebagai ganti denda,
lebih daripada dua tahun;

_(c)_ yang kelulusannya telah ditarik balik atau dibatalkan
oleh pihak berkuasa penganugerah yang melaluinya
kelulusan itu diperoleh atau yang daripadanya kelulusan
itu dianugerah;


-----

20 _Rang Undang-Undang_

_(d)_ yang telah dilarang daripada mengamalkan Profesion
Kesihatan Bersekutu di mana-mana tempat luar
Malaysia;

_(e)_ yang dikatakan telah melakukan salah laku profesional
yang serius sebagaimana yang ditetapkan dalam kod
etika dan tatakelakuan profesional dan mana-mana garis
panduan dan arahan lain yang dikeluarkan oleh Majlis;
dan

_(f)_ yang telah mendapatkan pendaftaran di bawah Akta ini
melalui fraud atau salah nyataan.

**Jawatankuasa Penyiasat**

**26. (1) Majlis boleh, dari semasa ke semasa, menubuhkan**
Jawatankuasa Penyiasat untuk menyiasat apa-apa aduan atau
maklumat yang diterima terhadap pengamal berdaftar atau apa-apa
perkara tatatertib yang boleh disiasat oleh Majlis.

(2) Jawatankuasa Penyiasat hendaklah terdiri daripada anggota
yang berikut:

_(a)_ anggota Majlis yang hendaklah menjadi pengerusi; dan

_(b)_ mana-mana anggota lain daripada kalangan pengamal
berdaftar.

(3) Jawatankuasa Penyiasat hendaklah menentukan sama ada
perlu atau tidak suatu siasatan diadakan berdasarkan siasatannya
dan hendaklah mengesyorkan dapatannya kepada Pihak Berkuasa
Tatatertib.

**Pihak Berkuasa Tatatertib**

**27. (1) Majlis boleh, dari semasa ke semasa, menubuhkan Pihak**
Berkuasa Tatatertib.

(2) Pihak Berkuasa Tatatertib hendaklah terdiri daripada
anggota yang berikut, yang bukan orang yang dilantik di bawah
subsekyen 26(2):

_(a)_ anggota Majlis yang hendaklah menjadi pengerusi; dan


-----

_Profesion Kesihatan Bersekutu_ 21

_(b)_ mana-mana anggota lain daripada kalangan pengamal
berdaftar.

(3) Apabila Jawatankuasa Penyiasat mengesyorkan kepada
Pihak Berkuasa Tatatertib untuk menyiasat apa-apa aduan atau
maklumat yang diterima terhadap pengamal berdaftar, atau apa-apa
perkara tatatertib yang boleh disiasat oleh Majlis, Pihak Berkuasa
Tatatertib hendaklah menyiasat aduan, maklumat atau apa-apa
perkara tatatertib itu.

(4) Pihak Berkuasa Tatatertib hendaklah mengesyorkan dapatannya
kepada Majlis bagi Majlis membuat keputusan.

**Perintah sementara**

**28. (1) Jika, berdasarkan dapatan Jawatankuasa Penyiasat dan**
Pihak Berkuasa Tatatertib, Majlis berpuas hati adalah perlu bagi
perlindungan orang awam atau selainnya demi kepentingan awam,
Majlis boleh membuat perintah yang berikut:

_(a)_ supaya pendaftaran pengamal berdaftar itu digantung bagi
tempoh yang tidak melebihi dua belas bulan sebagaimana
yang dinyatakan dalam perintah yang hendaklah dikenali
sebagai perintah penggantungan sementara; atau

_(b)_ supaya pendaftaran pengamal berdaftar itu diteruskan atas
kepatuhannya terhadap apa-apa syarat yang difikirkan
patut oleh Majlis untuk dikenakan, sepanjang tempoh
masa yang tidak melebihi dua belas bulan, sebagaimana
yang dinyatakan dalam perintah yang hendaklah dikenali
sebagai perintah bagi sekatan pendaftaran sementara.

(2) Majlis boleh melanjutkan atau melanjutkan seterusnya
suatu perintah yang dibuat di bawah subseksyen (1) dan setiap
pelanjutan hendaklah bagi suatu tempoh tidak melebihi enam
bulan.

(3) Pendaftar hendaklah memberitahu pengamal berdaftar tentang
perintah yang dibuat di bawah subseksyen (1) dan (2).


-----

22 _Rang Undang-Undang_

(4) Majlis boleh, atas permohonan pengamal berdaftar
berkenaan—

_(a)_ dalam hal perintah penggantungan sementara, membatalkan
perintah itu;

_(b)_ dalam hal perintah bagi sekatan pendaftaran sementara,
membatalkan perintah itu atau mengubah apa-apa syarat
yang dikenakan oleh perintah itu; atau

_(c)_ dalam mana-mana hal dalam perenggan _(a) atau_ _(b),_
menggantikan tempoh yang dinyatakan dalam perintah
atau dalam perintah yang melanjutkannya dengan tempoh
lain yang dinyatakan dalam perintah itu atau perintah
yang melanjutkannya itu, semasa perintah itu dibuat.

(5) Suatu perintah penggantungan sementara atau perintah bagi
sekatan pendaftaran sementara hendaklah berkuat kuasa sehingga
berakhirnya tempoh yang dinyatakan dalam perintah itu atau, jika
dilanjutkan di bawah subseksyen (2), dalam perintah pelanjutan
itu atau, tarikh tamatnya prosiding, yang mana lebih awal.

(6) Semasa pendaftaran seseorang digantung oleh sebab suatu
perintah penggantungan sementara, dia tidak boleh disifatkan sebagai
berdaftar walaupun namanya masih terdapat dalam Daftar.

(7) Sebaik sahaja tamat tempoh atau pembatalan perintah
penggantungan sementara atau perintah bagi sekatan pendaftaran
sementara, hak dan keistimewaan orang itu sebagai pengamal
berdaftar hendaklah dikembalikan semula dari tarikh tamat tempoh
atau pembatalan itu, dengan syarat dia telah mematuhi semua
terma perintah itu.

(8) Mana-mana pengamal berdaftar yang melanggar perintah
penggantungan sementara atau perintah bagi sekatan pendaftaran
sementara yang dikenakan ke atasnya melakukan suatu
kesalahan.

(9) Mana-mana pengamal berdaftar yang terkilan dengan suatu
perintah yang dibuat di bawah seksyen ini boleh merayu kepada
Menteri, dan keputusan Menteri adalah muktamad.


-----

_Profesion Kesihatan Bersekutu_ 23

**Hukuman tatatertib**

**29. (1) Majlis boleh, dalam menjalankan kuasa tatatertibnya,**
mengenakan mana-mana satu atau lebih hukuman yang berikut:

_(a)_ memerintahkan supaya nama pengamal berdaftar itu
dipotong daripada Daftar;

_(b)_ memerintahkan supaya nama pengamal berdaftar itu
digantung daripada Daftar bagi apa-apa tempoh yang
difikirkan patut oleh Majlis;

_(c)_ memerintahkan supaya pengamal berdaftar itu dicela.

(2) Majlis boleh, dalam mana-mana hal, membuat apa-apa
perintah yang difikirkan patut oleh Majlis berkaitan pembayaran
kos kepada Pendaftar, sekiranya ada, dan mana-mana pengadu,
dan apa-apa kos yang diawardkan boleh dituntut sebagai hutang
sivil.

**Rayuan**

**30. (1)** Mana-mana orang yang terkilan dengan suatu perintah
yang dibuat terhadapnya oleh Majlis pada menjalankan kuasa
tatatertibnya boleh, dalam tempoh tiga puluh hari dari tarikh
pembuatan perintah itu, merayu kepada Menteri.

(2) Menteri boleh, dalam mempertimbangkan suatu rayuan di bawah
subseksyen (1), mengesahkan, mengakas atau mengubah perintah
yang dirayu itu, dan keputusan Menteri adalah muktamad.

**Kemasukan semula selepas rayuan**

**31. Mana-mana orang yang namanya telah dipotong daripada Daftar**
menurut suatu perintah Majlis di bawah seksyen 29 hendaklah,
jika rayuannya dibenarkan, dimasukkan semula namanya ke
dalam Daftar dan Pendaftar hendaklah mengeluarkan perakuan
pendaftaran atau perakuan amalan sementara, mengikut mana-mana
yang berkenaan, kepadanya.


-----

24 _Rang Undang-Undang_

Bahagian VI

KESALAHAN-KESALAHAN

**Pengiklanan**

**32. (1) Seorang pengamal berdaftar atau mana-mana orang**
yang mengambil bekerja atau menggaji pengamal berdaftar tidak
boleh—

_(a)_ membuat apa-apa pernyataan palsu dalam apa-apa iklan,
jurnal, artikel, risalah, laman web atau media komersial
berkenaan dengan perkhidmatan kesihatan bersekutu atau
apa-apa perkara yang berhubungan dengan kesihatan;

_(b)_ membuat apa-apa pernyataan palsu atau yang mengelirukan
berkenaan dengan perkhidmatan kesihatan bersekutu
dengan tujuan untuk mendorong, mempengaruhi atau
menyebabkan mana-mana orang membuat kontrak bagi
membeli perkhidmatan itu;

_(c)_ dalam menjalankan amalan kesihatan bersekutu, melanggar
mana-mana undang-undang bertulis yang mengawal selia
pengiklanan bagi perkara atau maksud perubatan dan
kesihatan; atau

_(d)_ dalam menjalankan amalan kesihatan bersekutu, bertindak
bertentangan dengan apa-apa garis panduan atau arahan
mengenai pengiklanan yang dikeluarkan oleh Majlis.

(2) Bagi maksud seksyen ini, “pernyataan mengelirukan” ertinya
apa-apa perbuatan yang berkemungkinan mengelirukan orang
ramai—

_(a)_ tentang sifat, ciri-ciri, kesesuaian bagi tujuan, atau kuantiti,
perkhidmatan yang diberikan; atau

_(b)_ mengenai perkhidmatan yang diberikan daripada jenis,
standard, kualiti atau kuantiti tertentu.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit atau dipenjarakan selama tempoh
tidak melebihi enam bulan atau kedua-duanya, dan bagi kesalahan
yang berterusan, boleh didenda selanjutnya tidak melebihi lima
ratus ringgit bagi setiap hari atau sebahagian daripadanya selama
kesalahan itu berterusan selepas pensabitan.


-----

_Profesion Kesihatan Bersekutu_ 25

**Sekatan ke atas pengamal tidak berdaftar**

**33. (1) Seseorang yang tidak berdaftar di bawah Akta ini—**

_(a)_ tidak boleh mengamalkan atau menjalankan atau
mengendalikan, atau mengemukakan dirinya sebagai seorang
yang mengamal atau menjalankan atau mengendalikan,
atau bekerja, sebagai pengamal berdaftar;

_(b)_ tidak boleh menggunakan gelaran “berdaftar” dengan
Profesion Kesihatan Bersekutu masing-masing atau
apa-apa gelaran dalam mana-mana bahasa yang
semunasabahnya boleh ditafsirkan bahawa dia seorang
pengamal berdaftar;

_(c)_ jika seseorang itu tidak didaftarkan sebagai seorang pakar
di bawah seksyen 21, tidak boleh mengemukakan dirinya
sebagai pakar;

_(d)_ tidak boleh menggunakan atau mempamerkan apa-apa
tanda, kad atau peranti lain yang memperkenalkan atau
membayangkan bahawa dia seorang pengamal berdaftar;
atau

_(e)_ tidak berhak untuk mendapatkan kembali dalam mana-mana
mahkamah, apa-apa fi, caj atau saraan bagi apa-apa
nasihat atau perkhidmatan profesional yang diberikan
sebagai pengamal berdaftar.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan selama tempoh
tidak melebihi dua tahun atau kedua-duanya.

**Kesalahan yang berhubungan dengan perakuan**

**34. (1) Seseorang tidak boleh—**

_(a)_ memperoleh atau menyebabkan pemerolehan suatu
perakuan dengan membuat atau menyebabkan dibuat,
atau mengemukakan atau menyebabkan dikemukakan,
suatu pengakuan, perakuan, permohonan atau representasi
palsu atau fraud;

_(b)_ memalsukan, mengubah atau melancung suatu
perakuan;


-----

26 _Rang Undang-Undang_

_(c)_ menggunakan suatu perakuan yang dipalsukan, diubah
atau dilancungkan;

_(d)_ membeli atau secara fraud memperoleh suatu perakuan;
dan

_(e)_ menjual, menyerah hak atau memindah suatu perakuan.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi dua tahun atau kedua-duanya, dan dalam hal kesalahan
yang berterusan, boleh didenda selanjutnya tidak melebihi satu
ribu ringgit bagi setiap hari atau sebahagian daripadanya selama
kesalahan itu berterusan selepas pensabitan.

**Secara palsu menyamar, menggunakan nama atau mengemukakan**
**diri sebagai pengamal berdaftar**

**35. (1) Seseorang yang tidak berdaftar di bawah Akta ini tidak**
boleh—

_(a)_ secara palsu menyamar seorang pengamal berdaftar;

_(b)_ memakai atau menggunakan apa-apa nama, gelaran,
tambahan atau perihalan yang boleh ditafsirkan bahawa
dia seorang pengamal berdaftar atau bahawa dia diiktiraf
di sisi undang-undang sebagai pengamal berdaftar;

_(c)_ menggunakan apa-apa bentuk peralatan diagnostik,
penyiasatan atau terapeutik atau peranti untuk mendorong
mana-mana orang supaya mempercayai bahawa dia adalah
pengamal berdaftar; atau

_(d)_ mengemukakan dirinya, melalui pengiklanan atau selainnya,
sebagai berkelayakan atau diberi kuasa untuk beramal
sebagai pengamal berdaftar.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi dua tahun atau kedua-duanya, dan dalam hal kesalahan
yang berterusan, boleh didenda selanjutnya tidak melebihi satu
ribu ringgit bagi setiap hari atau sebahagian daripadanya selama
kesalahan itu berterusan selepas pensabitan.


-----

_Profesion Kesihatan Bersekutu_ 27

**Menggaji seseorang yang bukan pengamal berdaftar**

**36. (1) Mana-mana orang yang menggaji seseorang yang**
tidak berdaftar di bawah Akta ini untuk menjalankan tugas dan
tanggungjawab pengamal Profesion Kesihatan Bersekutu melakukan
suatu kesalahan dan boleh, apabila disabitkan—

_(a)_ dalam hal seseorang individu—

(i) didenda tidak melebihi lima puluh ribu ringgit atau
dipenjarakan selama tempoh tidak melebihi dua
tahun atau kedua-duanya; atau

(ii) bagi suatu kesalahan yang berterusan, didenda
tidak melebihi satu ribu ringgit bagi setiap hari
atau sebahagian daripadanya selama kesalahan
itu berterusan selepas pensabitan; dan

_(b)_ dalam hal suatu pertubuhan perbadanan, perkongsian atau
pertubuhan—

(i) didenda tidak melebihi satu ratus ribu ringgit;
dan

(ii) bagi suatu kesalahan yang berterusan, didenda
tidak melebihi lima ribu ringgit bagi setiap hari
atau sebahagian daripadanya selama kesalahan
itu berterusan selepas pensabitan.

(2) Jika suatu kesalahan di bawah subseksyen (1) dilakukan
oleh suatu pertubuhan perbadanan, perkongsian atau suatu
pertubuhan—

_(a)_ dalam hal suatu pertubuhan perbadanan, orang yang
bertanggungjawab terhadap pertubuhan perbadanan
itu;

_(b)_ dalam hal suatu perkongsian, setiap pekongsi dalam
perkongsian itu; atau

_(c)_ dalam hal suatu pertubuhan, pemegang-pemegang
jawatannya,


-----

28 _Rang Undang-Undang_

hendaklah juga bersalah melakukan kesalahan itu dan boleh,
apabila disabitkan,—

(i) didenda tidak melebihi satu ratus ribu ringgit atau
dipenjarakan selama tempoh tidak melebihi dua tahun
atau kedua-duanya; dan

(ii) bagi suatu kesalahan yang berterusan, didenda tidak
melebihi lima ribu ringgit bagi setiap hari atau sebahagian
daripadanya selama kesalahan itu berterusan selepas
pensabitan.

**Penalti am**

**37. (1) Mana-mana orang yang melakukan suatu kesalahan**
di bawah Akta ini atau apa-apa peraturan-peraturan yang dibuat
di bawah Akta ini yang baginya tiada penalti diperuntukkan
dengan nyata boleh, apabila disabitkan—

_(a)_ dalam hal seseorang individu—

(i) berkenaan dengan kesalahan pertama, didenda
tidak melebihi dua puluh lima ribu ringgit atau
dipenjarakan selama tempoh tidak melebihi satu
tahun atau kedua-duanya; atau

(ii) berkenaan dengan kesalahan kedua atau yang
berterusan, didenda tidak melebihi lima puluh ribu
ringgit atau dipenjarakan selama tempoh tidak
melebihi dua tahun atau kedua-duanya; dan

_(b)_ dalam hal suatu pertubuhan perbadanan, perkongsian atau
perbadanan—

(i) berkenaan dengan kesalahan pertama, didenda tidak
melebihi lima puluh ribu ringgit; dan

(ii) berkenaan dengan kesalahan kedua atau yang
berterusan, didenda tidak melebihi satu ratus ribu
ringgit.

(2) Jika suatu kesalahan di bawah subseksyen (1) dilakukan oleh
suatu pertubuhan perbadanan, perkongsian atau perbadanan—

_(a)_ dalam hal suatu pertubuhan perbadanan, orang yang
bertanggungjawab atas pertubuhan perbadanan itu;


-----

_Profesion Kesihatan Bersekutu_ 29

_(b)_ dalam hal suatu perkongsian, setiap pekongsi dalam
perkongsian itu;

_(c)_ dalam hal suatu persatuan, pemegang-pemegang
jawatannya,

hendaklah juga bersalah melakukan kesalahan itu dan boleh,
apabila disabitkan,—

(i) berkenaan dengan kesalahan pertama, didenda tidak melebihi
lima puluh ribu ringgit atau dipenjarakan selama tempoh
tidak melebihi dua tahun atau kedua-duanya; dan

(ii) berkenaan dengan kesalahan kedua atau yang berterusan,
didenda tidak melebihi satu ratus ribu ringgit atau
dipenjarakan selama tempoh tidak melebihi lima tahun
atau kedua-duanya.

Bahagian VII

PENGUATKUASAAN

**Pegawai diberi kuasa**

**38. Menteri boleh secara bertulis memberi kuasa kepada**
mana-mana pegawai awam dan orang yang mempunyai kelayakan
yang sesuai untuk melaksanakan kuasa penguatkuasaan di bawah
Akta ini.

**Kuasa penyiasatan**

**39. (1) Seseorang pegawai diberi kuasa hendaklah mempunyai**
segala kuasa yang perlu untuk menjalankan penyiasatan di bawah
Akta ini.

(2) Bagi mengelakkan keraguan, adalah diisytiharkan bahawa
bagi maksud Akta ini, seorang pegawai diberi kuasa hendaklah
mempunyai semua atau mana-mana kuasa seorang pegawai polis
dalam apa jua pangkat berhubung dengan penyiasatan polis dalam
kes boleh tangkap sebagaimana yang diperuntukkan di bawah
Kanun Tatacara Jenayah [Akta 593], dan semua kuasa hendaklah
menjadi tambahan kepada kuasa yang diperuntukkan di bawah
Akta ini dan tidak mengurangkan kuasanya.


-----

30 _Rang Undang-Undang_

**Permulaan pendakwaan**

**40. Tiada pendakwaan boleh dimulakan bagi mana-mana kesalahan**
di bawah Akta ini tanpa sanksi secara bertulis daripada Pendakwa
Raya.

Bahagian VIII

AM

**Garis panduan dan arahan**

**41. Majlis boleh, bagi pelaksanaan selanjutnya, yang lebih baik**
atau lebih lancar peruntukan Akta ini, mengeluarkan garis panduan
dan arahan sebagaimana yang dianggap perlu dan suai manfaat
oleh Majlis.

**Pengkompaunan kesalahan**

**42. (1) Menteri boleh, atas syor Majlis membuat peraturan-peraturan**
bagi menetapkan—

_(a)_ mana-mana kesalahan di bawah Akta ini dan apa-apa
peraturan-peraturan yang dibuat di bawah Akta yang
boleh dikompaun;

_(b)_ kriteria bagi mengkompaun kesalahan; dan

_(c)_ kaedah dan tatacara mengkompaun kesalahan.

(2) Pegawai diberi kuasa boleh, dengan keizinan bertulis
Pendakwa Raya, mengkompaun apa-apa kesalahan yang dilakukan
oleh mana-mana orang di bawah Akta ini dan yang ditetapkan
sebagai suatu kesalahan boleh dikompaun dengan membuat suatu
tawaran bertulis kepada orang yang disyaki telah melakukan
kesalahan itu untuk mengkompaun kesalahan itu apabila dibayar
kepada pegawai diberi kuasa suatu amaun yang tidak melebihi
lima puluh peratus amaun denda maksimum bagi kesalahan itu
dalam masa yang dinyatakan dalam tawaran bertulisnya.

(3) Suatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan.


-----

_Profesion Kesihatan Bersekutu_ 31

(4) Jika amaun yang dinyatakan dalam tawaran itu tidak dibayar
dalam masa yang dinyatakan dalam tawaran itu atau dalam
apa-apa masa lanjutan yang diberikan oleh pegawai diberi kuasa,
pendakwaan bagi kesalahan itu boleh dimulakan pada bila-bila
masa selepas itu terhadap orang yang kepadanya tawaran itu
dibuat.

(5) Jika suatu kesalahan telah dikompaun di bawah subseksyen (2),
tiada pendakwaan boleh dimulakan berkenaan dengan kesalahan itu
terhadap orang yang kepadanya tawaran untuk mengkompaun itu
dibuat, dan mana-mana dokumen atau benda yang disita berkaitan
kesalahan itu boleh dilepaskan oleh Majlis tertakluk kepada
apa-apa terma yang difikirkan patut oleh Majlis.

**Pekhidmat awam**

**43. Mana-mana anggota Majlis atau mana-mana jawatankuasanya,**
mana-mana anggota Jawatankuasa Penyiasat, mana-mana anggota
Pihak Berkuasa Tatatertib, mana-mana pegawai diberi kuasa, atau
mana-mana pekerja Majlis, semasa menunaikan kewajipan mereka
di bawah Akta ini sebagai anggota Majlis atau jawatankuasanya,
anggota Jawatankuasa Penyiasat atau Pihak Berkuasa Tatatertib,
atau pegawai diberi kuasa atau pekerja Majlis, hendaklah
disifatkan sebagai pekhidmat awam mengikut pengertian
Kanun Keseksaan [Akta 574].

**Akta Perlindungan Pihak Berkuasa Awam 1948**

**44. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan
atau prosiding terhadap Majlis atau terhadap mana-mana anggota,
termasuklah mana-mana anggota Jawatankuasa Penyiasat
atau Pihak Berkuasa Tatatertib, pekerja atau ejen Majlis atau
mana-mana jawatankuasanya berkenaan dengan apa-apa perbuatan,
pengabaian atau keingkaran yang dilakukan atau ditinggalkan
olehnya dengan suci hati, atas sifatnya yang sedemikian.


-----

32 _Rang Undang-Undang_

**Kuasa untuk membuat peraturan-peraturan**

**45. (1) Majlis boleh, dengan kelulusan Menteri, membuat**
peraturan-peraturan yang perlu atau suai manfaat bagi memberikan
kuat kuasa sepenuhnya atau bagi melaksanakan peruntukan Akta
ini dengan lebih baik.

(2) Tanpa menjejaskan keluasan subseksyen (1), peraturan-peraturan
itu boleh menetapkan—

_(a)_ tatacara bagi penyimpanan Daftar, bentuk dan kandungan
Daftar;

_(b)_ amaun fi dan caj berkenaan dengan apa-apa perkara
di bawah Akta ini;

_(c)_ apa-apa perkara yang berhubungan dengan prosiding
tatatertib dan bagi penjalanan kuasa tatatertib Majlis,
dan apa-apa perkara lain yang bersampingan dengannya;
dan

_(d)_ apa-apa perkara lain yang dikehendaki ditetapkan di bawah
Akta ini.

**Peruntukan peralihan**

**46. (1) Mana-mana orang yang, pada tarikh permulaan kuat kuasa**
Akta ini, sedang mengamalkan mana-mana Profesion Kesihatan
Bersekutu atau menjalankan apa-apa aktiviti yang berhubungan
dengan kesihatan bersekutu yang ditetapkan di bawah seksyen 11,
hendaklah, dalam tempoh dua belas bulan, atau apa-apa tempoh
lain yang dilanjutkan oleh Majlis, dari tarikh permulaan kuat
kuasa Akta ini, memohon untuk didaftarkan sebagai pengamal
kesihatan bersekutu di bawah seksyen 17.

(2) Mana-mana orang yang disebut dalam subseksyen (1) boleh
terus mengamalkan Profesion Kesihatan Bersekutu atau menjalankan
aktiviti yang berhubungan dengan kesihatan bersekutu sementara
permohonannya ditentukan.

(3) Apabila permohonan bagi pendaftaran di bawah subseksyen (1)
diluluskan, pemohon, hendaklah, dalam tempoh dua belas bulan
dari tarikh pendaftaran diluluskan atau apa-apa tempoh lain yang


-----

_Profesion Kesihatan Bersekutu_ 33

dilanjutkan oleh Majlis, mengambil tindakan yang perlu untuk
mematuhi terma dan syarat yang dikenakan ke atas pendaftaran
itu, sekiranya ada.

(4) Jika pemohon gagal mematuhi terma dan syarat yang
dikenakan ke atas pendaftaran, kelulusan pendaftaran itu hendaklah
luput.

(5) Jika permohonan bagi pendaftaran di bawah subseksyen (1)
ditolak, pemohon hendaklah berhenti beramal atau berhenti
menjalankan aktiviti, dari tarikh pemohon diberitahu tentang
penolakan itu.

(6) Mana-mana bukan warganegara Malaysia yang, pada tarikh
permulaan kuat kuasa Akta ini, sedang mengamalkan mana-mana
Profesion Kesihatan Bersekutu, hendaklah, dalam tempoh enam
bulan, atau apa-apa tempoh lain yang dilanjutkan oleh Majlis,
dari tarikh permulaan kuat kuasa Akta ini, memohon perakuan
amalan sementara di bawah seksyen 24.

(7) Mana-mana bukan warganegara Malaysia yang disebut
dalam subseksyen (6) boleh meneruskan pengamalan Profesion
Kesihatan Bersekutu sementara permohonannya ditentukan.

(8) Apabila permohonan di bawah subseksyen (6) diluluskan,
seseorang bukan warganegara Malaysia, hendaklah, dalam tempoh
enam bulan dari tarikh permohonan diluluskan atau apa-apa
tempoh lain yang dilanjutkan oleh Majlis, mengambil tindakan
yang perlu untuk mematuhi terma dan syarat yang dinyatakan
dalam kelulusan itu, sekiranya ada.

(9) Apabila seseorang bukan warganegara Malaysia gagal
mematuhi terma dan syarat yang dinyatakan dalam kelulusan,
kelulusan itu hendaklah luput.

(10) Apabila permohonan di bawah subseksyen (6) ditolak,
seseorang bukan warganegara Malaysia hendaklah berhenti beramal,
dari tarikh pemohon diberitahu tentang penolakan itu.


-----

34 _Rang Undang-Undang_

Jadual Pertama

(Seksyen 5)

**Tempoh jawatan**

**1. (1) Seseorang anggota Majlis daripada sektor swasta atau institusi pengajian**
tinggi, melainkan jika dia terlebih dahulu meletakkan atau mengosongkan,
jawatannya atau pelantikannya terlebih dahulu dibatalkan, hendaklah memegang
jawatan bagi tempoh tiga tahun dan layak untuk dilantik semula bagi tempoh
tidak melebihi tiga tahun.

(2) Anggota yang disebut dalam subperenggan (1) tidak layak untuk
memegang jawatan melebihi dua penggal berturut-turut.

**Anggota silih ganti**

**2. (1) Menteri boleh melantik bagi setiap anggota Majlis daripada sektor awam**
seorang anggota silih ganti yang mempunyai kelayakan yang sama dengan
anggota itu.

(2) Anggota silih ganti boleh menghadiri mesyuarat Majlis bagi menggantikan
anggota apabila anggota itu atas apa-apa sebab tidak dapat hadir.

(3) Anggota silih ganti yang menghadiri mana-mana mesyuarat Majlis
hendaklah bagi segala maksud disifatkan sebagai anggota Majlis.

(4) Anggota silih ganti hendaklah, melainkan jika dia terlebih dahulu
meletakkan jawatannya atau perlantikannya terlebih dahulu dibatalkan, terhenti
daripada menjadi anggota silih ganti apabila anggota yang baginya dia merupakan
anggota silih ganti terhenti menjadi anggota Majlis.

**Pengosongan jawatan**

**3. (1) Jawatan seseorang anggota Majlis hendaklah dikosongkan—**

_(a) jika dia meninggal dunia;_

_(b) jika telah dibuktikan terhadapnya, atau dia telah disabitkan atas, suatu_
pertuduhan berkenaan dengan—

(i) suatu kesalahan yang melibatkan fraud, kecurangan atau
keburukan akhlak;

(ii) suatu kesalahan di bawah mana-mana undang-undang yang
berhubungan dengan rasuah; atau

(iii) apa-apa kesalahan lain yang boleh dihukum dengan pemenjaraan,
sama ada hukuman penjara sahaja atau sebagai tambahan
kepada atau sebagai ganti denda, lebih daripada dua tahun;


-----

_Profesion Kesihatan Bersekutu_ 35

_(c)_ jika dia tidak sempurna akal atau selainnya tidak berupaya menunaikan
kewajipannya;

_(d) jika dia menjadi bankrap;_

_(e) jika dia tidak menghadiri mesyuarat Majlis tiga kali berturut-turut_
tanpa kebenaran Pengerusi;

_(f) jika dia meletak jawatan;_

_(g) jika pelantikannya dibatalkan oleh Menteri; atau_

_(h) jika dia terhenti menjadi seorang pengamal berdaftar atau dia digantung_
sebagai seorang pengamal berdaftar.

(2) Apabila jawatan seseorang anggota Majlis daripada sektor swasta atau
institusi pengajian tinggi menjadi kosong sebelum tamat tempoh jawatannya,
seseorang daripada profesion yang sama hendaklah dilantik oleh Menteri
bagi mengisi kekosongan untuk mewakili profesion berkenaan dan hendaklah
memegang jawatan bagi baki tempoh jawatan orang yang jawatannya telah
menjadi kosong.

(3) Apa-apa tempoh pelantikan yang dibuat di bawah perenggan 1 Jadual
ini tidak boleh diambil kira dalam pengiraan tempoh pelantikan seseorang
anggota yang disebut dalam subperenggan (2).

**Pembatalan pelantikan dan peletakan jawatan**

**4. (1) Menteri boleh, pada bila-bila masa, membatalkan pelantikan seseorang**
anggota Majlis daripada sektor swasta atau institusi pengajian tinggi.

(2) Anggota yang disebut dalam subperenggan (1) boleh, pada bila-bila
masa, meletak jawatan dengan memberikan sekurang-kurangnya tiga puluh
hari notis bertulis kepada Menteri.

**Pengerusi**

**5.** (1) Pengerusi hendaklah mempengerusikan semua mesyuarat Majlis.

(2) Pada masa ketiadaan Pengerusi pada mana-mana mesyuarat Majlis atas
apa-apa sebab, Timbalan Pengerusi hendaklah mempengerusikan mesyuarat.

(3) Pada masa ketiadaan Pengerusi dan Timbalan Pengerusi pada mana-mana
mesyuarat Majlis atas apa-apa sebab, mana-mana anggota Majlis yang dilantik
oleh Pengerusi hendaklah mempengerusikan mesyuarat.

(4) Timbalan Pengerusi atau anggota yang dilantik di bawah
subperenggan (2) atau (3), mengikut mana-mana yang berkenaan, hendaklah
sepanjang tempoh masa dia menjalankan fungsi Pengerusi di bawah perenggan
ini disifatkan sebagai Pengerusi.


-----

36 _Rang Undang-Undang_

**Majlis dan jawatankuasa boleh mengundang orang lain ke mesyuarat**

**6. Majlis dan jawatankuasa boleh mengundang mana-mana orang untuk menghadiri**
mana-mana mesyuarat atau pertimbangtelitian Majlis atau jawatankuasa bagi
maksud menasihati Majlis atau jawatankuasa atas apa-apa perkara yang sedang
dibincangkan, tetapi orang itu tidak berhak untuk mengundi pada mesyuarat
atau pertimbangtelitian itu.

**Kekerapan dan tempat mesyuarat**

**7. (1) Majlis dan jawatankuasa hendaklah mengadakan seberapa banyak**
mesyuarat yang perlu bagi melaksanakan fungsinya dengan cekap dan mesyuarat
itu hendaklah diadakan di tempat dan pada masa yang dinyatakan dalam notis
bertulis yang dikeluarkan oleh Pengerusi jika berkenaan dengan Majlis atau
pengerusi jawatankuasa jika berkenaan dengan jawatankuasa, dengan syarat
mesyuarat diadakan sekurang-kurangnya dua kali setahun.

(2) Anggota Majlis boleh memohon untuk mengadakan mesyuarat Majlis
dengan mengemukakan notis permohonan kepada Setiausaha menurut
subperenggan (3).

(3) Notis permohonan di bawah subperenggan (2) hendaklah mengandungi
tandatangan sekurang-kurangnya tiga anggota Majlis dan hendaklah menyatakan
perkara yang hendak dibincangkan dan diputuskan oleh Majlis.

**Korum**

**8. (1) Korum mesyuarat Majlis hendaklah lapan.**

(2) Korum mesyuarat jawatankuasa hendaklah tidak kurang daripada separuh
anggota jawatankuasa.

**Undi pemutus**

**9. (1) Keputusan Majlis hendaklah dibuat melalui majoriti biasa anggota yang**
hadir dan mengundi, dan dalam hal keadaan bilangan undi yang sama banyak,
Pengerusi hendaklah mempunyai undi pemutus sebagai tambahan kepada undi
biasanya.

(2) Pengundian bagi mana-mana pertimbangtelitian atau keputusan berkaitan
Profesion Kesihatan Bersekutu yang tertentu tidak boleh dilakukan tanpa
kehadiran anggota Majlis masing-masing yang mewakili Profesion Kesihatan
Bersekutu itu.


-----

_Profesion Kesihatan Bersekutu_ 37

**Minit**

**10. (1) Majlis dan jawatankuasa hendaklah menyebabkan supaya minit kesemua**
mesyuaratnya disenggarakan dan disimpan dalam bentuk yang sepatutnya.

(2) Minit mesyuarat Majlis dan jawatankuasa, jika ditandatangani dengan
sewajarnya, hendaklah, dalam mana-mana prosiding undang-undang, diterima
sebagai keterangan _prima facie mengenai fakta yang dinyatakan dalam minit_
itu tanpa bukti selanjutnya.

(3) Tiap-tiap mesyuarat Majlis dan jawatankuasa yang minit berkenaan
dengannya telah dibuat mengikut subperenggan (1) dan (2) hendaklah disifatkan
telah dipanggil dan diadakan dengan sewajarnya dan semua anggota dalam
mesyuarat itu layak dengan sewajarnya untuk bertindak.

(4) Suatu jawatankuasa hendaklah menyebabkan salinan minit mesyuaratnya
dikemukakan kepada Majlis secepat yang dapat dilaksanakan.

**Tatacara**

**11. Majlis dan jawatankuasa boleh mengawal selia tatacaranya sendiri.**

**Elaun**

**12.** Anggota Majlis, jawatankuasa dan mana-mana orang lain yang diundang
untuk menghadiri mana-mana mesyuarat atau pertimbangtelitian Majlis dan
jawatankuasa hendaklah dibayar elaun atau perbelanjaan yang ditentukan oleh
Menteri.

**Penzahiran kepentingan**

**13. (1) Seseorang anggota Majlis atau mana-mana jawatankuasa atau mana-mana**
orang yang diundang untuk menghadiri mesyuarat Majlis atau jawatankuasa,
yang secara langsung atau tidak langsung, mempunyai kepentingan berhubung
dengan apa-apa perkara yang dibincangkan oleh Majlis atau jawatankuasa
hendaklah menzahirkan kepada Majlis atau jawatankuasa, mengikut mana-mana
yang berkenaan, hakikat dan jenis kepentingannya itu.

(2) Penzahiran di bawah subperenggan (1) hendaklah direkodkan dalam minit
mesyuarat Majlis atau jawatankuasa, mengikut mana-mana yang berkenaan.

(3) Selepas penzahiran di bawah subperenggan (1), anggota Majlis atau
jawatankuasa atau mana-mana orang yang diundang untuk menghadiri mesyuarat
Majlis atau jawatankuasa—

_(a)_ tidak boleh mengambil bahagian atau menghadiri apa-apa pertimbangtelitian
atau semasa Majlis atau jawatankuasa membuat apa-apa keputusan,
mengikut mana-mana yang berkenaan, mengenai perkara itu; dan


-----

38 _Rang Undang-Undang_

_(b)_ tidak boleh diambil kira bagi maksud membentuk korum Majlis
atau jawatankuasa, mengikut mana-mana yang berkenaan, dalam
pertimbangtelitian atau semasa membuat apa-apa keputusan mengenai
perkara itu.

**Kesahan perbuatan dan prosiding**

**14.** Tiada perbuatan atau prosiding yang diambil di bawah Akta ini boleh
dipersoalkan atas alasan—

_(a)_ apa-apa kekosongan dalam keanggotaan, atau apa-apa kecacatan dalam
penubuhan, Majlis atau jawatankuasa; atau

_(b)_ apa-apa peninggalan, kecacatan atau ketidakteraturan yang tidak
menyentuh merit sesuatu kes.

Jadual Kedua

(Seksyen 9 dan 10)

SENARAI PROFESION KESIHATAN BERSEKUTU

1. Ahli Audiologi

2. Ahli Dietetik

3. Ahli Entomologi (Kesihatan Awam)

4. Ahli Fisioterapi

5. Ahli Fizik Perubatan

6. Ahli Pemakanan

7. Ahli Psikologi Klinikal

8. Ahli Sains Klinikal (Biokimia)

9. Ahli Sains Klinikal (Bioperubatan)

10. Ahli Sains Klinikal (Embriologi)

11. Ahli Sains Klinikal (Genetik Perubatan)

12. Ahli Sains Klinikal (Mikrobiologi)

13. Ahli Terapi Cara Kerja

14. Ahli Terapi Pertuturan-Bahasa

15. Ahli Terapi Radiasi

16. Jururadiografi Diagnostik


-----

_Profesion Kesihatan Bersekutu_ 39

17. Juruteknologi Makmal Perubatan

18. Juruteknologi Pergigian

19. Pegawai Kesihatan Persekitaran

20. Pegawai Pendidikan Kesihatan

21. Pegawai Penyediaan Makanan (Penjagaan Kesihatan)

22. Pegawai Sains Forensik

23. Pegawai Sosial Perubatan

HURAIAN

Akta Profesion Kesihatan Bersekutu 2015 (“Akta”) yang dicadangkan dalam
Rang Undang-Undang ini bertujuan untuk menubuhkan Majlis Profesion Kesihatan
Bersekutu Malaysia, mengadakan peruntukan bagi pendaftaran orang yang
beramal sebagai pengamal kesihatan bersekutu dan orang yang menjalankan
aktiviti yang berhubungan dengan kesihatan bersekutu, mengawal selia amalan
Profesion Kesihatan Bersekutu, dan bagi perkara-perkara berkaitan.

Bahagian I

2. Bahagian I memperkatakan perkara permulaan.

_Fasal 1 mengandungi tajuk ringkas Akta dan bertujuan untuk membenarkan_
Menteri untuk menetapkan tarikh permulaan kuat kuasa Akta.

_Fasal 2 mengandungi takrif perkataan dan ungkapan tertentu yang digunakan_
dalam Akta.

Bahagian II

3. Bahagian II mengandungi peruntukan berhubung dengan penubuhan Majlis
Profesion Kesihatan Bersekutu Malaysia.

_Fasal 3 mengadakan peruntukan bagi penubuhan Majlis._

_Fasal 4 menyatakan fungsi Majlis._

_Fasal 5 mengandungi peruntukan mengenai keanggotaan Majlis._

_Fasal 6 mengadakan peruntukan bagi penjalanan sementara fungsi Pengerusi_
oleh Timbalan Pengerusi.

_Fasal 7 bertujuan untuk mengadakan peruntukan bagi Setiausaha Majlis._


-----

40 _Rang Undang-Undang_

_Fasal 8 memberikan kuasa kepada Majlis untuk menubuhkan jawatankuasa_
bagi membantu Majlis menjalankan fungsinya.

Bahagian III

4. Bahagian III mengandungi peruntukan berhubung dengan Profesion
Kesihatan Bersekutu yang Akta ini terpakai baginya.

_Fasal 9 mengadakan peruntukan berkenaan pemakaian Akta bagi Profesion_
Kesihatan Bersekutu yang dinyatakan dalam Jadual Kedua dan apa-apa aktiviti yang
berhubungan dengan kesihatan bersekutu yang ditetapkan melalui peraturan-peraturan
yang dibuat di bawah _fasal 11._

_Fasal 10 bertujuan untuk membenarkan Menteri untuk meminda Jadual_
Kedua melalui perintah yang disiarkan dalam _Warta._

_Fasal 12 bertujuan untuk membenarkan mana-mana orang untuk menjadikan_
profesion dalam kesihatan bersekutu dan aktiviti yang berhubungan dengan
kesihatan bersekutu yang lain supaya tertakluk kepada Akta ini.

_Fasal 13 mengadakan peruntukan bagi amalan profesion dalam kesihatan_
bersekutu atau aktiviti yang berhubungan dengan kesihatan bersekutu diteruskan
sementara pendaftarannya sebagai Profesion Kesihatan Bersekutu yang Akta
ini terpakai baginya ditentukan.

Bahagian IV

5. Bahagian IV mengandungi peruntukan berhubung dengan pendaftaran
pengamal kesihatan bersekutu.

_Fasal 14 mengadakan peruntukan bagi pelantikan dan kewajipan_
Pendaftar.

_Fasal 15 memperuntukkan bahawa Pendaftar hendaklah menyimpan suatu_
Daftar dalam kedua-dua bentuk fizikal dan elektronik.

_Fasal 16 dan_ _17 berkaitan pendaftaran pengamal berdaftar._

_Fasal 18_ mengadakan peruntukan bagi pemotongan pengamal berdaftar
daripada Daftar.

_Fasal 19 mengadakan peruntukan bagi penyerahan perakuan pendaftaran._

_Fasal 20 mengadakan peruntukan bagi kemasukan semula pengamal berdaftar_
yang telah dipotong daripada Daftar.

_Fasal 21_ berkaitan pendaftaran sebagai seorang pakar.

_Fasal 22 mengadakan peruntukan bagi permohonan perakuan amalan._


-----

_Profesion Kesihatan Bersekutu_ 41

_Fasal 23 bertujuan untuk mengadakan peruntukan bagi pembaharuan perakuan_
amalan.

_Fasal 24 bertujuan untuk mengadakan peruntukan bagi perakuan amalan_
sementara kepada bukan warganegara Malaysia yang sedang mengamalkan
Profesion Kesihatan Bersekutu di luar Malaysia tertakluk kepada syarat dan
sekatan yang dinyatakan dalam perakuan itu.

Bahagian V

6. Bahagian V memperkatakan perkara tatatertib.

_Fasal 25 memperuntukkan kuasa tatatertib Majlis._

_Fasal 26 memperuntukkan penubuhan Jawatankuasa Penyiasat._

_Fasal 27 memperuntukkan penubuhan Pihak Berkuasa Tatatertib._

_Fasal 28 menyatakan perintah sementara berdasarkan dapatan siasatan_
tatatertib.

_Fasal 29 menyatakan hukuman tatatertib._

_Fasal 30 membenarkan rayuan dibuat kepada Menteri terhadap perintah_
tatatertib.

_Fasal 31 bertujuan untuk mengadakan peruntukan bagi kemasukan semula_
pengamal berdaftar selepas rayuan dibenarkan.

Bahagian VI

7. Bahagian VI memperkatakan kesalahan.

_Fasal 32 bertujuan untuk mengadakan peruntukan bagi kesalahan berhubung_
dengan pengiklanan.

_Fasal 33 bertujuan untuk mengadakan peruntukan bagi sekatan terhadap_
pengamal tidak berdaftar.

_Fasal 34 bertujuan untuk mengadakan peruntukan bagi kesalahan berhubung_
dengan perakuan amalan.

_Fasal 35 menyatakan larangan terhadap pengamal tidak berdaftar._

_Fasal 36 bertujuan untuk mengadakan peruntukan bagi kesalahan menggaji_
seseorang yang bukan pengamal berdaftar.

_Fasal 37 bertujuan untuk mengadakan peruntukan bagi penalti am._


-----

42 _Rang Undang-Undang_

Bahagian VII

8. Bahagian VII memperkatakan penguatkuasaan.

_Fasal 38 bertujuan untuk membenarkan Menteri melantik pegawai diberi_
kuasa untuk melaksanakan kuasa penguatkuasaan.

_Fasal 39 bertujuan untuk mengadakan peruntukan bagi kuasa_
penyiasatan.

_Fasal 40 memperuntukkan bahawa pendakwaan bagi suatu kesalahan_
di bawah Akta ini hendaklah dimulakan hanya dengan sanksi secara bertulis
daripada Pendakwa Raya.

Bahagian VIII

9. Bahagian VIII memperkatakan peruntukan am.

_Fasal 41 mengadakan peruntukan bagi memberi Majlis kuasa untuk_
mengeluarkan garis panduan dan arahan.

_Fasal 42 mengandungi peruntukan bagi pengkompaunan kesalahan._

_Fasal 43 menyatakan bahawa mana-mana anggota Majlis atau jawatankuasanya,_
mana-mana ahli Jawatankuasa Penyiasat dan Pihak Berkuasa Tatatertib,
mana-mana pegawai diberi kuasa dan mana-mana pekerja Majlis adalah disifatkan
sebagai pekhidmat awam dalam pengertian Kanun Keseksaan.

_Fasal 44 memperuntukkan pemakaian Akta Perlindungan Pihak Berkuasa_
Awam 1948 [Akta 198] terhadap Majlis dan mana-mana anggota Majlis,
mana-mana jawatankuasa dan mana-mana anggota jawatankuasa, mana-mana
anggota Jawatankuasa Penyiasat dan Pihak Berkuasa Tatatertib, dan pekerja
atau ejen Majlis.

_Fasal 45 bertujuan untuk memberi kuasa kepada Majlis, dengan kelulusan_
Menteri, untuk membuat peraturan-peraturan di bawah Akta.

_Fasal 46_ memperkatakan peruntukan peralihan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)1941]


-----

