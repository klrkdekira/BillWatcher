---
Year: 2015
Bill: D.R.13/2015 - Rang Undang-undang Suruhanjaya Penerbangan Malaysia 2015 (Lulus)
Title: D.R.13/2015 - Rang Undang-undang Suruhanjaya Penerbangan Malaysia 2015 (Lulus)
Download URL: https://www.parlimen.gov.my/files/billindex/pdf/2015/D.R.13_2015(BM).pdf
URL: https://www.parlimen.gov.my/files/billindex/pdf/2015/D.R.13_2015(BM).pdf
---
---
Reading:
D.R.13/2015
Bacaan Pertama Pada:06/04/2015
Bacaan Kedua Pada:08/04/2015
Dibentang Oleh:YB Sen Dato` Sri Wahid (Menteri di JPM)
Diluluskan Pada:08/04/2015
Dibentang Oleh:YB Sen Dato` Sri Wahid (Menteri di JPM)
---

_Suruhanjaya Penerbangan Malaysia_

**D.R. 13/2015**

RANG UNDANG-UNDANG SURUHANJAYA

PENERBANGAN MALAYSIA 2015

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

Bahagian II

SURUHANJAYA

3. Penubuhan Suruhanjaya

4. Meterai perbadanan

5. Keanggotaan Suruhanjaya

6. Anggota silih ganti

7. Tempoh jawatan

8. Saraan dan elaun

9. Pembatalan pelantikan dan peletakan jawatan

10. Pengosongan jawatan

11. Kesan pemberhentian keanggotaan

12. Jawatankuasa

13. Penzahiran kepentingan

14. Jadual Pertama

15. Tatakelakuan

16. Panel Tatatertib dan prosiding tatatertib

Bahagian III

FUNGSI DAN KUASA SURUHANJAYA DAN PENGERUSI EKSEKUTIF

17. Fungsi Suruhanjaya

18. Kuasa Suruhanjaya


-----

_Rang Undang-Undang_

_Fasal_

19. Suruhanjaya hendaklah berunding dengan Ketua Pengarah Penerbangan
Awam

20. Pewakilan fungsi dan kuasa Suruhanjaya

21. Fungsi Pengerusi Eksekutif

22. Penjalanan sementara fungsi Pengerusi Eksekutif

Bahagian IV

PEKERJA SURUHANJAYA

23. Pelantikan pekerja Suruhanjaya

24. Syarat perkhidmatan, kelakuan dan tatatertib

Bahagian V

KEWANGAN

25. Kumpulan Wang Suruhanjaya Penerbangan

26. Perbelanjaan yang hendaklah dipertanggungkan pada Kumpulan Wang

27. Kumpulan Wang Perkhidmatan Awam

28. Pemeliharaan Kumpulan Wang

29. Akaun bank

30. Kuasa untuk meminjam

31. Pelaburan

32. Tatacara kewangan

33. Tahun kewangan

34. Akaun dan laporan

Bahagian VI

PELESENAN DAN CAJ

35. Lesen perkhidmatan udara

36. Permit perkhidmatan udara

37. Lesen pengendalian darat

38. Lesen pengendali aerodrom

39. Permohonan bagi lesen atau permit

40. Kuasa untuk mengenakan syarat

41. Tempoh lesen atau permit


-----

_Suruhanjaya Penerbangan Malaysia_

_Fasal_

42. Pembaharuan lesen atau permit

43. Penggantungan atau pembatalan lesen atau permit

44. Penyerahan balik lesen atau permit

45. Pemindahmilikan atau penyerahhakan lesen atau permit

46. Kuasa untuk menetapkan caj

Bahagian VII

PERSAINGAN

Penggal 1

_Tafsiran dan pemakaian_

47. Tafsiran

48. Pemakaian Bahagian ini

Penggal 2

_Perjanjian antipersaingan_

49. Perjanjian yang dilarang

50. Pelepasan liabiliti

51. Pengecualian individu

52. Pengecualian blok

Penggal 3

_Penyalahgunaan kedudukan dominan_

53. Penyalahgunaan kedudukan dominan adalah dilarang

Penggal 4

_Percantuman_

54. Percantuman

55. Pemberitahuan percantuman yang dijangkakan

56. Pemberitahuan percantuman

Penggal 5

_Keputusan Suruhanjaya_

57. Langkah interim


-----

_Rang Undang-Undang_

_Fasal_

58. Dapatan tiada pelanggaran

59. Dapatan pelanggaran

60. Rejim kelonggaran

61. Penguatkuasaan arahan atau keputusan

62. Kuasa untuk menerima aku janji

Penggal 6

_Am_

63. Kajian semula pasaran perkhidmatan penerbangan

64. Hak tindakan persendirian

65. Kuasa untuk mengeluarkan garis panduan

Bahagian VIII

HAK TRAFIK udara DAN PEngUNTUKAN SLOT

66. Hak trafik udara

67. Penguntukan slot

Bahagian IX

OBLIGASI PERKHIDMATAN AWAM

68. Obligasi perkhidmatan awam

Bahagian X

PERLINDUNGAN PENGGUNA

69. Kod pengguna

70. Aduan pengguna

71. Penentuan aduan pengguna

72. Mendapatkan kembali hutang

73. Penguatkuasaan keputusan mengenai aduan pengguna

Bahagian XI

PENYELESAIAN PERTIKAIAN

74. Pertikaian

75. Suruhanjaya hendaklah membuat keputusan mengenai pertikaian


-----

_Suruhanjaya Penerbangan Malaysia_ 5

_Fasal_

76. Keputusan hendaklah secara bertulis

77. Pendaftaran keputusan

78. Penguatkuasaan keputusan

Bahagian XII

PENGUATKUASAAN DAN PENYIASATAN

79. Pegawai diberi kuasa

80. Kuasa penguatkuasaan, pemeriksaan dan penyiasatan

81. Kuasa untuk menghendaki maklumat

82. Kuasa untuk menjalankan pemeriksaan

83. Kuasa untuk menyiasat

84. Memberikan maklumat, keterangan atau dokumen palsu atau
mengelirukan

85. Perintah pematuhan

86. Pemberian maklumat

87. Ancaman atau tindakan balas dilarang

Bahagian XIII

AM

88. Rayuan kepada Mahkamah Tinggi

89. Audit industri penerbangan

90. Penyata, laporan, akaun dan maklumat

91. Penjalanan pendakwaan

92. Kesalahan oleh pertubuhan perbadanan

93. Pekhidmat awam dan pegawai awam

94. Obligasi kerahsiaan

95. Representasi dalam prosiding sivil

96. Perlindungan daripada guaman dan prosiding undang-undang

97. Akta Perlindungan Pihak Berkuasa Awam 1948

98. Kuasa untuk membuat peraturan-peraturan

99. Kuasa untuk meminda Jadual


-----

6 _Rang Undang-Undang_

Bahagian XIV

kecualian dan PERALIHAN

_Fasal_

100. Kecualian bagi lesen dan permit

101. Kecualian bagi Perjanjian Perkhidmatan Udara Luar Bandar

102. Penerusan permohonan, dsb., yang belum selesai

103. Perkhidmatan pengendalian darat yang sedia ada

104. Perjanjian yang sedia ada

105. Perkara yang dilakukan pada menjangkakan pembuatan Akta ini

Jadual Pertama

Jadual Kedua

Jadual Ketiga


-----

_Suruhanjaya Penerbangan Malaysia_ 7

RANG UNDANG-UNDANG

_b e r n a m a_

Suatu Akta untuk menubuhkan Suruhanjaya Penerbangan Malaysia
untuk mengawal selia perkara ekonomi yang berhubungan dengan
industri penerbangan awam dan untuk mengadakan peruntukan
bagi fungsi dan kuasanya dan perkara yang berkaitan.

[ ]

**DIPERBUAT** oleh Parlimen Malaysia seperti yang berikut:

Bahagian I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Suruhanjaya Penerbangan**
Malaysia 2015.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“aerodrom” ertinya mana-mana kawasan tanah atau air,
termasuklah apa-apa lapangan terbang, lapangan terbang kecil


-----

8 _Rang Undang-Undang_

(termasuk lapangan terbang kecil air), lapangan helikopter,
bangunan, pepasangan dan kelengkapan, untuk digunakan secara
keseluruhan atau sebahagiannya bagi pendaratan, pelepasan atau
pergerakan pesawat udara;

“hak trafik udara” ertinya hak sesuatu syarikat penerbangan
yang ditetapkan, dinamakan atau selainnya dibenarkan oleh
Kerajaan untuk mengadakan perkhidmatan udara bagi perjalanan
berjadual dari, ke atau merentas sesuatu negara di bawah suatu
perjanjian perkhidmatan udara, dan termasuklah bandar yang
hendak dihubungkan, laluan yang padanya perkhidmatan udara
hendaklah diberikan, jenis trafik yang hendak dibawa dan kapasiti
yang hendak diberikan;

“jawatankuasa” ertinya mana-mana jawatankuasa yang ditubuhkan
oleh Suruhanjaya di bawah seksyen 12 atau 71;

“Ketua Pengarah Penerbangan Awam” ertinya Ketua Pengarah
Penerbangan Awam Malaysia yang disebut dalam Akta Penerbangan
Awam 1969 [Akta 3];

“Kumpulan Wang” ertinya Kumpulan Wang Suruhanjaya
Penerbangan yang ditubuhkan di bawah seksyen 25;

“Kumpulan Wang Perkhidmatan Awam” ertinya Kumpulan Wang
Perkhidmatan Awam yang ditubuhkan di bawah seksyen 27;

“lapangan terbang” ertinya agregat tanah yang terkandung dalam
suatu aerodrom termasuklah bangunan, hangar pesawat udara,
tempat penyimpanan, kemudahan, jalan dan tempat letak kereta
dicadangkan, yang digunakan atau dicadangkan untuk digunakan
secara keseluruhan atau sebahagian bagi maksud atau berkaitan
dengan pengendalian aerodrom itu;

“Menteri” ertinya Menteri yang dipertanggungkan dengan
tanggungjawab bagi pengangkutan;

“obligasi perkhidmatan awam” ertinya pengadaan suatu
perkhidmatan bagi membawa melalui udara atau penggunaan
mana-mana pesawat udara untuk membawa penumpang, mel
atau kargo untuk sewa atau upah bagi suatu perjalanan berjadual
di antara aerodrom—

_(a) yang satu aerodrom atau lebih menghubungkan suatu wilayah_

dalam Malaysia yang terpencil atau kurang penduduk
atau mempunyai isu perhubungan yang signifikan oleh


-----

_Suruhanjaya Penerbangan Malaysia_ 9

sebab kepinggiran geografinya atau kekurangan pilihan
pengangkutan darat yang mencukupi; atau

_(b) yang menghubungkan suatu laluan yang dianggap penting_

bagi pembangunan ekonomi dan sosial Malaysia atau
demi kepentingan negara,

yang tidak akan dibuat oleh syarikat penerbangan jika syarikat
penerbangan itu hanya menimbangkan kepentingan komersial
semata-mata;

“pemegang lesen” ertinya seseorang yang dilesenkan di bawah
Akta ini;

“pemegang permit” ertinya seseorang yang memegang suatu
permit di bawah Akta ini;

“Pengerusi Eksekutif” ertinya Pengerusi Eksekutif Suruhanjaya
yang dilantik di bawah seksyen 5;

“pengguna” ertinya seseorang yang memperoleh atau menggunakan
apa-apa perkhidmatan penerbangan untuk kegunaan peribadi
dan tidak memperoleh atau menggunakan perkhidmatan itu
terutamanya bagi maksud membekalkan semula perkhidmatan itu
atau memberikan apa-apa perkhidmatan penerbangan;

“perjalanan berjadual” ertinya satu daripada siri perjalanan yang
dilakukan antara dua tempat yang sama dan yang kesemuanya
menjadi suatu perkhidmatan yang sistematik.

“perjalanan tidak berjadual” ertinya suatu perjalanan yang bukan
perjalanan berjadual;

“perkhidmatan penerbangan” ertinya mana-mana daripada
perkhidmatan yang berikut:

_(a) membawa penumpang, mel atau kargo untuk sewa atau_

upah melalui udara atau dengan menggunakan mana-mana
pesawat udara di antara dua tempat atau lebih, yang
sekurang-kurangnya satu tempat itu berada di Malaysia;

_(b) pengadaan mana-mana perkhidmatan pengendalian_

darat di Malaysia sebagaimana yang dinyatakan dalam
Jadual Kedua;


-----

10 _Rang Undang-Undang_

_(c) pengendalian sesuatu aerodrom di Malaysia bagi mana-_

mana pesawat udara yang terlibat dalam membawa
penumpang, mel atau kargo untuk sewa atau upah
berlepas atau mendarat; atau

_(d) apa-apa perkhidmatan lain yang ditentukan sebagai perlu atau_

suai manfaat oleh Suruhanjaya bagi membawa penumpang,
mel atau kargo yang disebut dalam perenggan _(a),_

sama ada atau tidak perkhidmatan itu diadakan oleh pemegang
lesen, pemegang permit atau selainnya;

“perkhidmatan pengangkutan udara” ertinya suatu perkhidmatan
udara komersial yang dikendalikan bagi maksud mengangkut
orang, barang peribadi, bagasi, barangan atau kargo dalam sesuatu
pesawat udara di antara dua tempat;

“pesawat udara” ertinya suatu mesin yang boleh mendapatkan
daya angkat di atmosfera daripada tindak balas udara, selain
tindak balas udara terhadap permukaan bumi;

“sewa atau upah” ertinya apa-apa bayaran, balasan, ganjaran
atau manfaat, yang dicaj, diminta, diterima atau dikutip secara
langsung atau secara tidak langsung oleh mana-mana orang bagi
pengunaan sesuatu pesawat udara;

“Suruhanjaya” ertinya Suruhanjaya Penerbangan Malaysia yang
ditubuhkan di bawah seksyen 3;

“tarikh yang ditetapkan” ertinya tarikh Akta ini mula berkuat
kuasa.

Bahagian II

SURUHANJAYA

**Penubuhan Suruhanjaya**

**3. (1) Suatu pertubuhan perbadanan yang dikenali sebagai**
“Suruhanjaya Penerbangan Malaysia” atau “Malaysian Aviation
Commission” ditubuhkan.


-----

_Suruhanjaya Penerbangan Malaysia_ 11

(2) Suruhanjaya hendaklah kekal turun-temurun dan mempunyai
suatu meterai perbadanan.

(3) Suruhanjaya boleh membawa guaman dan dibawa guaman
terhadapnya atas nama perbadanannya.

(4) Tertakluk kepada dan bagi maksud Akta ini, Suruhanjaya boleh,
atas apa-apa terma yang difikirkan patut oleh Suruhanjaya—

_(a) membuat kontrak;_

_(b) memperoleh, membeli, mengambil, memajak, memegang,_

menjual dan menikmati apa-apa jenis harta alih dan tak
alih atau apa-apa kepentingan mengenai harta itu yang
terletak hak pada Suruhanjaya; dan

_(c) memindahkan, menyerahhakkan, menyerahkan balik,_

memulangkan, menggadaikan, menggadaijanjikan,
mendemiskan, menyerahhakkan semula, memindahkan
hakmilik atau dengan apa-apa cara lain melupuskan, atau
membuat apa-apa urusan mengenai, apa-apa harta alih
atau tak alih dan apa-apa kepentingan mengenai harta
itu yang terletak hak pada Suruhanjaya.

**Meterai perbadanan**

**4. (1) Suruhanjaya hendaklah mempunyai suatu meterai perbadanan**
yang mengandungi suatu peranti yang diluluskan oleh Suruhanjaya
dan meterai itu boleh dipecahkan, ditukar, diubah atau dibuat
baharu sebagaimana yang difikirkan patut oleh Suruhanjaya.

(2) Sehingga suatu meterai diadakan oleh Suruhanjaya, suatu cap
yang mengandungi perkataan “Suruhanjaya Penerbangan Malaysia”
atau “Malaysian Aviation Commission” bolehlah digunakan dan
hendaklah disifatkan sebagai meterai perbadanan Suruhanjaya.

(3) Meterai perbadanan itu hendaklah disimpan dalam jagaan
Pengerusi Eksekutif atau mana-mana orang lain yang diberi kuasa
oleh Suruhanjaya, dan hendaklah ditentusahkan oleh Pengerusi
Eksekutif atau oleh mana-mana orang lain yang diberi kuasa oleh
Pengerusi Eksekutif secara bertulis.

(4) Semua surat ikatan, dokumen dan surat cara lain yang
berupa sebagai dimeteraikan dengan meterai perbadanan itu dan


-----

12 _Rang Undang-Undang_

ditentusahkan mengikut subseksyen (3) hendaklah, sehingga
dibuktikan sebaliknya, disifatkan telah disempurnakan dengan sah.

(5) Apa-apa surat ikatan, dokumen dan surat cara yang lain
yang, jika disempurnakan oleh seseorang yang bukan suatu
pertubuhan perbadanan, tidak dikehendaki supaya dimeteraikan
boleh disempurnakan mengikut cara yang serupa oleh seorang
anggota Suruhanjaya atau seorang pekerja Suruhanjaya yang diberi
kuasa bagi maksud itu.

(6) Meterai perbadanan Suruhanjaya hendaklah diberikan
pengiktirafan rasmi dan kehakiman.

**Keanggotaan Suruhanjaya**

**5. (1) Suruhanjaya hendaklah terdiri daripada anggota-anggota**
yang berikut:

_(a) Pengerusi Eksekutif yang hendaklah dilantik oleh Perdana_

Menteri;

_(b) dua orang wakil Kerajaan Persekutuan yang terdiri_

daripada—

(i) Ketua Setiausaha Kementerian Pengangkutan;

dan

(ii) Ketua Pengarah Unit Perancang Ekonomi Jabatan

Perdana Menteri; dan

_(c) tidak kurang daripada empat tetapi tidak lebih daripada_

enam orang anggota lain yang hendaklah dilantik oleh
Menteri selepas berunding dengan Perdana Menteri, dan
yang, pada pendapat Menteri, mempunyai pengalaman
atau menunjukkan keupayaan dan profesionalisme dalam
perkara yang berhubungan dengan ekonomi, kewangan,
penerbangan, perniagaan, pentadbiran, undang-undang
atau apa-apa perkara lain yang berkaitan dengan fungsi
Suruhanjaya.

(2) Pengerusi Eksekutif hendaklah merupakan seorang yang, pada
pendapat Perdana Menteri, mempunyai pengalaman, menunjukkan
keupayaan dan profesionalisme dalam perkara yang berhubungan
dengan ekonomi, kewangan, penerbangan, perniagaan atau
pentadbiran yang berkaitan dengan fungsi Suruhanjaya.


-----

_Suruhanjaya Penerbangan Malaysia_ 13

(3) Tiada seorang pun boleh menjadi anggota Suruhanjaya
jika dia—

_(a)_ memegang jawatan atau pekerjaan dalam atau yang

berhubungan dengan perkhidmatan penerbangan;

_(b)_ terlibat dalam apa-apa perniagaan atau aktiviti lain yang

dijalankan bagi maksud keuntungan dalam atau yang
berhubungan dengan perkhidmatan penerbangan; atau

_(c)_ terlibat atau menjadi terlibat dalam apa-apa aktiviti yang

boleh menjejaskan kebebasannya dalam menunaikan
kewajipannya.

(4) Tanpa menjejaskan subseksyen (3), mana-mana anggota
Suruhanjaya, selain anggota yang dinyatakan dalam perenggan
5(1)(b), tidak boleh, selama dia menjadi anggota Suruhanjaya,
memegang apa-apa jawatan atau pekerjaan, sama ada yang dibayar
saraan atau tidak, tanpa terlebih dahulu mendapat kelulusan bertulis
Perdana Menteri.

**Anggota silih ganti**

6. (1) Perdana Menteri boleh, berhubung dengan tiap-tiap anggota
yang dilantik di bawah perenggan 5(1)(b) melantik seseorang
menjadi anggota silih ganti untuk menghadiri, mesyuarat Suruhanjaya
sebagai ganti anggota itu jika anggota itu tidak dapat hadir kerana
apa-apa sebab.

(2) Seorang anggota silih ganti yang menghadiri mesyuarat
Suruhanjaya hendaklah, bagi segala maksud, disifatkan sebagai
seorang anggota Suruhanjaya.

(3) Seorang anggota silih ganti hendaklah, melainkan jika
dia meletakkan jawatannya terlebih dahulu atau pelantikannya
dibatalkan terlebih dahulu, berhenti menjadi anggota silih ganti
apabila anggota yang berkenaan dengannya dia menjadi anggota
silih ganti berhenti menjadi anggota Suruhanjaya.


-----

14 _Rang Undang-Undang_

**Tempoh jawatan**

**7. Tertakluk kepada apa-apa syarat yang dinyatakan dalam**
surat cara pelantikannya, seseorang anggota Suruhanjaya, selain
anggota yang dinyatakan dalam perenggan 5(1)(b), hendaklah,
melainkan jika dia terlebih dahulu meletakkan jawatannya atau
mengosongkan jawatannya atau pelantikannya dibatalkan terlebih
dahulu, memegang jawatan selama tempoh tidak melebihi tiga
tahun dan layak untuk dilantik semula bagi tempoh maksimum
dua penggal berturut-turut.

**Saraan dan elaun**

**8. (1) Pengerusi Eksekutif hendaklah dibayar apa-apa saraan dan**
elaun yang ditentukan oleh Perdana Menteri.

(2) Semua anggota lain Suruhanjaya hendaklah dibayar elaun
pada apa-apa kadar yang ditentukan oleh Perdana Menteri.

**Pembatalan pelantikan dan peletakan jawatan**

**9. (1) Perdana Menteri boleh, pada bila-bila masa, membatalkan**
pelantikan Pengerusi Eksekutif.

(2) Menteri boleh, pada bila-bila masa, membatalkan pelantikan
mana-mana anggota Suruhanjaya yang dinyatakan dalam
perenggan 5(1)(c) selepas berunding dengan Perdana Menteri.

(3) Seseorang anggota Suruhanjaya, selain anggota yang
dinyatakan dalam perenggan 5(1)(b), boleh, pada bila-bila masa,
meletakkan jawatannya dengan memberikan notis secara bertulis
kepada Perdana Menteri atau Menteri, mengikut mana-mana yang
berkenaan.

**Pengosongan jawatan**

**10. (1) Jawatan seseorang anggota Suruhanjaya hendaklah menjadi**
kosong—

_(a)_ jika dia mati;


-----

_Suruhanjaya Penerbangan Malaysia_ 15

_(b) jika telah dibuktikan terhadapnya, atau jika dia telah_

disabitkan atas, suatu pertuduhan berkenaan dengan—

(i) kesalahan yang melibatkan fraud, kecurangan atau

keburukan akhlak;

(ii) kesalahan di bawah mana-mana undang-undang

yang berhubungan dengan rasuah atau di bawah
seksyen 13; atau

(iii) apa-apa kesalahan lain yang boleh dihukum dengan

pemenjaraan (sama ada pemenjaraan sahaja atau
sebagai tambahan kepada denda atau sebagai ganti
denda) selama lebih daripada dua tahun;

_(c) jika dia menjadi bankrap;_

_(d) jika dia tidak sempurna akal atau selainnya tidak berupaya_

untuk menunaikan kewajipannya;

_(e) dalam hal Pengerusi Eksekutif, jika dia tidak menghadiri_

mesyuarat Suruhanjaya tiga kali berturut-turut tanpa
kebenaran Perdana Menteri;

_(f) dalam hal seseorang anggota Suruhanjaya, selain Pengerusi_

Eksekutif dan anggota yang dinyatakan dalam perenggan
5(1)(b) jika dia tidak menghadiri mesyuarat Suruhanjaya
tiga kali berturut-turut tanpa kebenaran Pengerusi
Eksekutif;

_(g) jika peletakan jawatannya diterima oleh Perdana Menteri_

atau Menteri, mengikut mana-mana yang berkenaan;
atau

_(h) jika pelantikannya dibatalkan oleh Perdana Menteri atau_

Menteri, mengikut mana-mana yang berkenaan, menurut
seksyen 9 atau oleh Perdana Menteri menurut seksyen 16.

**Kesan pemberhentian keanggotaan**

**11. Jika mana-mana orang berhenti daripada menjadi anggota**
Suruhanjaya—

_(a) seseorang lain hendaklah dilantik untuk mengambil_

tempatnya mengikut peruntukan yang terpakai; dan

_(b)_ dia tidak boleh, dalam masa dua tahun dari pemberhentian

keanggotaannya, membuat apa-apa kontrak perkhidmatan


-----

16 _Rang Undang-Undang_

atau menjalankan atau terlibat dalam apa-apa perniagaan
atau aktiviti lain yang dijalankan bagi maksud keuntungan,
dalam atau yang berhubungan dengan, perkhidmatan
penerbangan awam.

**Jawatankuasa**

**12. (1) Suruhanjaya boleh menubuhkan apa-apa jawatankuasa**
yang difikirkannya perlu atau suai manfaat untuk membantunya
dalam melaksanakan fungsinya.

(2) Suruhanjaya boleh melantik mana-mana anggotanya untuk
menjadi pengerusi sesuatu jawatankuasa.

(3) Suruhanjaya boleh melantik mana-mana orang untuk menjadi
anggota mana-mana jawatankuasa yang ditubuhkan di bawah
subseksyen (1).

(4) Seseorang anggota jawatankuasa hendaklah memegang
jawatan atas apa-apa terma dan syarat sebagaimana yang dinyatakan
dalam surat pelantikannya dan layak untuk dilantik semula.

(5) Suruhanjaya boleh, pada bila-bila masa, membatalkan
pelantikan mana-mana anggota sesuatu jawatankuasa.

(6) Seseorang anggota jawatankuasa boleh, pada bila-bila masa,
meletakkan jawatan dengan memberikan notis secara bertulis
kepada pengerusi jawatankuasa dan Suruhanjaya.

(7) Sesuatu jawatankuasa hendaklah tertakluk kepada dan bertindak
mengikut apa-apa arahan yang diberikan kepada jawatankuasa itu
oleh Suruhanjaya.

(8) Suruhanjaya boleh pada bila-bila masa memberhentikan
atau mengubah keanggotaan sesuatu jawatankuasa.

**Penzahiran kepentingan**

**13. (1) Mana-mana anggota Suruhanjaya atau jawatankuasa**
yang mempunyai atau memperoleh suatu kepentingan langsung
atau tidak langsung sama ada dengan sendiri, menerusi anggota
keluarganya atau menerusi sekutunya berhubung dengan apa

-----

_Suruhanjaya Penerbangan Malaysia_ 17

apa perkara yang sedang dibincangkan oleh Suruhanjaya atau
jawatankuasa hendaklah menzahirkan kepada Suruhanjaya, atau
jawatankuasa, mengikut mana-mana yang berkenaan, hakikat
kepentingannya dan jenis dan takat kepentingan itu.

(2) Penzahiran di bawah subseksyen (1) hendaklah direkodkan
dalam minit mesyuarat Suruhanjaya atau jawatankuasa, mengikut
mana-mana yang berkenaan, yang dalamnya perkara itu dibincangkan
dan, selepas penzahiran itu, anggota itu—

_(a) tidak boleh hadir atau mengambil bahagian dalam mana-_

mana perbincangan atau keputusan Suruhanjaya atau
jawatankuasa, mengikut mana-mana yang berkenaan,
mengenai perkara itu; dan

_(b) tidak boleh dikira bagi maksud membentuk kuorum_

Suruhanjaya atau jawatankuasa, mengikut mana-mana
yang berkenaan,

apabila perkara itu dibincangkan atau diputuskan.

(3) Seseorang anggota Suruhanjaya atau jawatankuasa yang tidak
menzahirkan kepentingannya sebagaimana yang diperuntukkan
di bawah subseksyen (1) melakukan suatu kesalahan dan boleh,
apabila disabitkan, didenda tidak melebihi lima ratus ribu ringgit
atau dipenjarakan selama tempoh tidak melebihi lima tahun atau
kedua-duanya.

(4) Tiada tindakan atau prosiding Suruhanjaya atau jawatankuasa
boleh ditidaksahkan atas alasan bahawa mana-mana anggota
Suruhanjaya atau jawatankuasa telah melanggar seksyen ini.

(5) Bagi maksud seksyen ini—

“anggota keluarganya”, berhubung dengan seseorang anggota
Suruhanjaya atau jawatankuasa, termasuk—

_(a) suami atau isterinya;_

_(b) ibu bapanya termasuk ibu bapa suami atau isterinya;_

_(c) anaknya termasuk anak angkatnya atau anak tirinya;_

_(d) adik-beradiknya termasuk adik-beradik suami atau isterinya;_

dan

_(e) suami atau isteri anaknya, atau adik-beradiknya; dan_


-----

18 _Rang Undang-Undang_

“sekutu”, berhubung dengan seseorang anggota Suruhanjaya
atau jawatankuasa, ertinya—

_(a) orang yang merupakan penama atau pekerja anggota_

itu;

_(b) firma yang anggota itu atau mana-mana penamanya_

merupakan seorang pekongsinya;

_(c) pekongsi anggota itu;_

_(d) pemegang amanah sesuatu amanah yang di bawahnya_

anggota atau seorang anggota keluarganya merupakan
seorang benefisiari; atau

_(e) mana-mana perbadanan mengikut pengertian Akta Syarikat_

1965 [Akta 125], yang anggota itu atau mana-mana
penamanya atau seseorang anggota keluarganya ialah
seorang pengarah atau mempunyai pemegangan syer
yang substansial dalam perbadanan itu.

**Jadual Pertama**

**14. Peruntukan Jadual Pertama hendaklah terpakai bagi anggota**
Suruhanjaya dan anggota jawatankuasa yang dilantik di bawah
seksyen 12.

**Tatakelakuan**

**15. (1) Suruhanjaya hendaklah menetapkan kod kelakuan yang**
hendak dipatuhi oleh anggota Suruhanjaya dan anggota jawatankuasa
setakat dan mengikut apa-apa cara yang difikirkannya sesuai.

(2) Anggota Suruhanjaya dan anggota jawatankuasa hendaklah
mematuhi peruntukan yang ditetapkan dalam kod kelakuan.

(3) Jika Suruhanjaya mendapat tahu bahawa terdapat pelanggaran
kod kelakuan yang dikatakan, perkara itu hendaklah dirujuk kepada
Panel Tatatertib.


-----

_Suruhanjaya Penerbangan Malaysia_ 19

**Panel Tatatertib dan prosiding tatatertib**

**16. (1) Selepas menerima perkara di bawah subseksyen 15(3),**
Panel Tatatertib hendaklah—

_(a) memberitahu anggota Suruhanjaya atau jawatankuasa secara_

bertulis mengenai perbuatan pelanggaran kod kelakuan
yang dikatakan itu; dan

_(b) memberikan anggota Suruhanjaya atau jawatankuasa suatu_

peluang untuk membuat representasi bertulis dalam
tempoh tiga puluh hari dari tarikh dia diberitahu mengenai
pelanggaran kod kelakuan yang dikatakan itu.

(2) Panel Tatatertib hendaklah terdiri daripada orang yang
berikut:

_(a) dalam hal prosiding tatatertib terhadap mana-mana anggota_

Suruhanjaya, tiga orang hendaklah dilantik oleh Perdana
Menteri; atau

_(b) dalam hal prosiding tatatertib terhadap mana-mana anggota_

jawatankuasa, tiga orang hendaklah dilantik oleh Pengerusi
Eksekutif.

(3) Pelantikan anggota Panel Tatatertib hendaklah secara ad hoc.

(4) Jika, selepas mempertimbangkan representasi anggota
Suruhanjaya atau jawatankuasa, jika ada, Panel Tatatertib mendapati
bahawa—

_(a)_ tiada merit dalam aduan itu, Panel Tatatertib hendaklah

menggugurkan perkara itu dan memberitahu Suruhanjaya
dan anggota Suruhanjaya atau jawatankuasa mengenai
keputusannya; atau

_(b)_ terdapat merit dalam perkara itu, mengundang anggota

Suruhanjaya atau jawatankuasa untuk hadir di hadapan
Panel Tatatertib untuk didengari.

(5) Jika, selepas pertimbangan sewajarnya mengenai representasi
yang dibuat oleh anggota Suruhanjaya atau jawatankuasa yang
hadir di hadapan Panel Tatatertib menurut perenggan (4)(b), Panel
Tatatertib berpuas hati bahawa—

_(a)_ pelanggaran itu terbukti, Panel Tatatertib boleh mengesyorkan

kepada Perdana Menteri atau Suruhanjaya, mengikut


-----

20 _Rang Undang-Undang_

mana-mana yang berkenaan, bahawa anggota Suruhanjaya
atau jawatankuasa itu hendaklah dipecat daripada menjadi
anggota; atau

_(b)_ pelanggaran itu tidak terbukti, Panel Tatatertib hendaklah

menggugurkan perkara itu.

(6) Selepas menerima syor Panel Tatatertib di bawah perenggan
5(a), Perdana Menteri atau Suruhanjaya, mengikut mana-mana
yang berkenaan, hendaklah membatalkan pelantikan anggota
Suruhanjaya atau jawatankuasa dan mengenakan penalti kewangan
sebanyak tidak kurang daripada sepuluh ribu ringgit dan tidak
lebih daripada lima ratus ribu ringgit.

Bahagian III

FUNGSI DAN KUASA SURUHANJAYA DAN

PENGERUSI EKSEKUTIF

**Fungsi Suruhanjaya**

**17. (1) Suruhanjaya hendaklah mempunyai fungsi yang**
berikut:

_(a)_ mengawal selia perkara ekonomi yang berhubungan dengan

industri penerbangan awam termasuklah–

(i) untuk memperbaiki perhubungan, di peringkat

global dan tempatan, supaya dapat menggalakkan
pertalian ekonomi, integrasi dan pertumbuhan,
dan tred, pelaburan dan pelancongan;

(ii) untuk menggalakkan persaingan yang berkesan dalam

industri penerbangan awam dengan memajukan suatu
persekitaran ekonomi yang membenarkan syarikat
penerbangan Malaysia mengekalkan keupayaan
mereka untuk bersaing dengan berkesan dalam
pasaran penerbangan awam melaui cara yang
menguntungkan, cekap dan adil yang mampan;

(iii) untuk memajukan pengendalian aerodrom dan

perkhidmatan pengendalian darat yang cekap,
ekonomi dan menguntungkan;


-----

_Suruhanjaya Penerbangan Malaysia_ 21

(iv) untuk mnggalakkan pelaburan yang tepat pada

waktunya dalam industri penerbangan awam bagi
memenuhi permintaan dan keperluan pembangunan
Malaysia yang semakin berkembang; dan

(v) untuk memaksimumkan nilai ekonomi mana-mana

bantuan kewangan yang diberikan oleh Kerajaan
Persekutuan kepada industri penerbangan awam
dan untuk mendapatkan dan menggalakkan cara
untuk mengurangkan apa-apa bantuan kewangan
dari semasa ke semasa;

_(b)_ memperuntukkan suatu mekanisme bagi perlindungan

pengguna termasuklah—

(i) untuk memajukan suatu persekitaran yang

membenarkan pengguna berhubung dengan industri
penerbangan awam mendapat akses dengan cara
yang telus kepada pilihan produk dan perkhidmatan
yang berkualiti tinggi dan pada harga yang
berpatutan;

(ii) untuk menerima dan menyebarkan maklumat

dan pandangan mengenai perkara yang menjadi
kepentingan kepada pengguna atau perkhidmatan
yang diberikan oleh pemegang lesen dan pemegang
permit;

(iii) untuk berunding dengan industri, kerajaan dan

kumpulan pengguna lain mengenai perkara yang
menjadi kepentingan kepada pengguna; dan

(iv) untuk memberikan suatu mekanisme bagi penyelesaian

aduan pengguna;

_(c)_ memberikan suatu mekanisme bagi penyelesaian pertikaian

antara pihak yang terlibat dalam industri penerbangan;

_(d)_ mentadbirkan dan menguruskan hak trafik udara;

_(e)_ memantau penguntukan slot bagi syarikat penerbangan

atau pengendali pesawat udara lain;

_(f)_ mentadbir dan menguruskan obligasi perkhidmatan

awam;


-----

22 _Rang Undang-Undang_

_(g)_ memudahkan dan menyelaras perkara yang menjadi

kepentingan kepada industri penerbangan awam Malaysia
antara pemberi perkhidmatan penerbangan dengan agensi
kerajaan, di peringkat tempatan dan antarabangsa; dan

_(h)_ melaksanakan apa-apa fungsi lain yang bersampingan atau

berbangkit daripada mana-mana fungsinya di bawah Akta
ini.

(2) Tertakluk kepada Akta ini, Suruhanjaya hendaklah bebas
dalam melaksanakan fungsinya.

(3) Suruhanjaya dalam melaksanakan fungsinya hendaklah
mengambil kira apa-apa perjanjian antarabangsa yang kepadanya
Malaysia merupakan suatu pihak dan hendaklah tidak bertindak
berlawanan dengan obligasi antarabangsa atau kepentingan
Malaysia.

**Kuasa Suruhanjaya**

**18. (1) Suruhanjaya hendaklah mempunyai kuasa untuk melakukan**
segala benda yang perlu atau suai manfaat bagi atau berkaitan
dengan pelaksanaan fungsinya di bawah Akta ini.

(2) Tanpa menjejaskan keluasan subseksyen (1), kuasa Suruhanjaya
hendaklah termasuk kuasa—

_(a)_ untuk menjalankan segala aktiviti yang didapati Suruhanjaya

perlu, berfaedah atau mudah bagi atau berkaitan dengan
pelaksanaan fungsinya;

_(b)_ untuk bekerjasama atau bertindak bersama-sama dengan

mana-mana agensi kerajaan, mana-mana syarikat atau
perbadanan, atau mana-mana badan atau orang, sama
ada tempatan atau asing;

_(c)_ untuk menghendaki pemberian maklumat pihak

berkepentingan dalam industri penerbangan awam bagi
membantu Suruhanjaya dalam pelaksanaan fungsinya;

_(d)_ untuk menggunakan segala harta Suruhanjaya, alih dan tak

alih, dengan apa-apa cara sebagaimana yang difikirkan
suai manfaat oleh Suruhanjaya termasuklah pemerdapatan
pinjaman dengan menggadaijanjikan harta itu;


-----

_Suruhanjaya Penerbangan Malaysia_ 23

_(e)_ untuk melantik mana-mana ejen, pakar atau perunding

sebagaimana yang difikirkannya patut bagi maksud
pelaksanaan fungsinya;

_(f)_ untuk mengenakan fi, kos, atau apa-apa caj lain sebagaimana

yang difikirkannya patut bagi perkhidmatan yang diberikan
oleh Suruhanjaya;

_(g)_ untuk merumuskan dan melaksanakan pembangunan sumber

manusia dan pembiayaan dan program kerjasama bagi
pelaksanaan fungsinya secara patut dan berkesan bagi
fungsinya;

_(h)_ untuk memberikan pinjaman dan biasiswa kepada pekerja

Suruhanjaya bagi apa-apa maksud yang diluluskan oleh
Menteri;

_(i)_ untuk menyiarkan dan menyebarkan maklumat mengenai

perkara yang berkaitan dengan fungsi Suruhanjaya;
dan

_(j)_ untuk melakukan apa-apa benda yang bersampingan dengan

mana-mana fungsinya dan kuasanya.

**Suruhanjaya hendaklah berunding dengan Ketua Pengarah**
**Penerbangan Awam**

**19.** Suruhanjaya hendaklah berunding dengan Ketua Pengarah
Penerbangan Awam mengenai, atau berhubungan dengan, apa-apa
isu teknikal, keselamatan dan keamanan atau apa-apa isu yang
berkaitan.

**Pewakilan fungsi dan kuasa Suruhanjaya**

**20. (1) Suruhanjaya boleh, secara bertulis, mewakilkan fungsinya**
dan kuasanya yang berhubungan dengan perkara operasinya hanya
kepada—

_(a) anggota Suruhanjaya; atau_

_(b) jawatankuasa._

(2) Suruhanjaya boleh mewakilkan kepada seorang anggota
Suruhanjaya atau suatu jawatankuasa, mengikut mana-mana yang
berkenaan, kuasa untuk membenarkan perbelanjaan daripada


-----

24 _Rang Undang-Undang_

Kumpulan Wang atau Kumpulan Wang Perkhidmatan Awam
atau apa-apa wang lain yang terletak hak pada dan di bawah
kawalan Suruhanjaya sehingga apa-apa takat yang dinyatakan
oleh Suruhanjaya.

(3) Seseorang anggota Suruhanjaya atau jawatankuasa yang
diwakilkan dengan apa-apa fungsi atau kuasa di bawah subseksyen
(1) atau (2) hendaklah terikat untuk mematuhi dan mengambil
kira segala syarat dan sekatan yang dikenakan oleh Suruhanjaya
dan segala kehendak, tatacara dan perkara yang dinyatakan oleh
Suruhanjaya.

(4) Apa-apa fungsi atau kuasa yang diwakilkan di bawah
seksyen ini hendaklah dilaksanakan dan dijalankan atas nama
dan bagi pihak Suruhanjaya.

(5) Sesuatu pewakilan di bawah seksyen ini tidaklah menghalang
Suruhanjaya sendiri daripada melaksanakan atau menjalankan pada
bila-bila masa mana-mana fungsi atau kuasa yang diwakilkan.

**Fungsi Pengerusi Eksekutif**

**21. (1) Pengerusi Eksekutif hendaklah mempunyai fungsi yang**
berikut:

_(a)_ pentadbiran dan pengurusan keseluruhan fungsi dan hal
ehwal harian Suruhanjaya;

_(b)_ pentadbiran dan pengurusan Kumpulan Wang;

_(c)_ kawalan am pekerja Suruhanjaya;

_(d)_ menasihati dan memberikan syor daripada perspektif

ekonomi kepada—

(i) Menteri mengenai dasar dan rancangan berkenaan

dengan segala perkara yang berhubungan dengan
penerbangan awam dan membangunkan strategi
selaras dengan dasar dan rancangan tersebut;
dan

(ii) agensi kerajaan yang berkaitan mengenai segala

perkara yang berhubungan dengan penerbangan
awam;


-----

_Suruhanjaya Penerbangan Malaysia_ 25

_(e)_ memastikan bahawa syarikat penerbangan menjalankan

program obligasi perkhidmatan awam; dan

_(f)_ menguruskan atau mengatur penjalanan penyelidikan,

penilaian, kajian dan perkhidmatan penasihat, mengumpul,
menganalisis dan menyiarkan maklumat, statistik dan
faktor yang mempengaruhi atau berkaitan dengan
pembangunan ekonomi industri penerbangan awam,
dan untuk menyebarkan apa-apa maklumat, statistik dan
faktor yang berkaitan kepada agensi kerajaan, pemegang
lesen, orang awam dan pelabur atau pelabur berpotensi
yang berkaitan yang melabur dalam industri tersebut.

(2) Dalam menjalankan fungsi di bawah perenggan (1)(b),
_(d) dan_ _(e), Pengerusi Eksekutif hendaklah berunding dengan_
Suruhanjaya.

**Penjalanan sementara fungsi Pengerusi Eksekutif**

**22.** Perdana Menteri boleh melantik mana-mana anggota

Suruhanjaya buat sementara waktu untuk bertindak sebagai
Pengerusi Eksekutif selama tempoh—

_(a)_ apabila jawatan Pengerusi Eksekutif kosong;

_(b) apabila Pengerusi Eksekutif tidak hadir bertugas atau_

tidak ada di Malaysia; atau

_(c) apabila Pengerusi Eksekutif, kerana apa-apa sebab lain,_

tidak dapat melaksanakan kewajipan jawatannya.

Bahagian IV

PEKERJA SURUHANJAYA

**Pelantikan pekerja Suruhanjaya**

**23. Suruhanjaya boleh, dari semasa ke semasa, mengambil kerja**
apa-apa bilangan pekerja sebagaimana yang difikirkan sesuai dan
perlu oleh Suruhanjaya dan atas apa-apa terma yang difikirkannya
sesuai.


-----

26 _Rang Undang-Undang_

**Syarat perkhidmatan, kelakuan dan tatatertib**

**24. (1) Suruhanjaya boleh menentukan syarat perkhidmatan**
pekerjanya.

(2) Suruhanjaya hendaklah mempunyai kuasa tatatertib ke atas
semua pekerjanya dan hendaklah menjalankan kawalan tatatertib
ke atas pekerjanya.

(3) Suruhanjaya boleh menetapkan apa-apa peraturan-peraturan
untuk mengadakan peruntukan mengenai kelakuan dan tatatertib
pekerjanya.

(4) Peraturan-peraturan yang ditetapkan di bawah seksyen ini
termasuklah—

_(a) peruntukan bagi penubuhan jawatankuasa tatatertib yang_

sesuai dan tatacara yang hendak dipatuhi;

_(b) peruntukan bagi penubuhan suatu jawatankuasa rayuan_

tatatertib untuk mendengar rayuan daripada keputusan
jawatankuasa tatatertib dan tatacara yang hendak dipatuhi;
dan

_(c) peruntukan bagi—_

(i) penahanan kerja dengan pengurangan gaji atau

saraan lain; atau

(ii) penggantungan kerja tanpa gaji atau saraan lain,

seseorang pekerja Suruhanjaya sementara menunggu

prosiding tatatertib selesai.

(5) Peraturan-peraturan yang ditetapkan di bawah seksyen ini
boleh mewujudkan apa-apa kesalahan tatatertib dan memperuntukkan
apa-apa hukuman tatatertib yang difikirkan sesuai oleh Suruhanjaya,
dan hukuman yang diperuntukkan sedemikian boleh meliputi
pembuangan kerja dan penurunan pangkat.

(6) Peraturan-peraturan yang ditetapkan di bawah seksyen ini
hendaklah, dalam menetapkan tatacara bagi prosiding tatatertib,
memperuntukkan peluang kepada pekerja Suruhanjaya yang
prosiding tatatertib telah diambil terhadapnya untuk membuat
representasi sebelum sesuatu keputusan dicapai oleh jawatankuasa
tatatertib mengenai apa-apa pertuduhan tatatertib yang dibuat
terhadap orang itu.


-----

_Suruhanjaya Penerbangan Malaysia_ 27

Bahagian V

KEWANGAN

**Kumpulan Wang Suruhanjaya Penerbangan**

**25. (1) Suatu kumpulan wang yang dikenali sebagai “Kumpulan**
Wang Suruhanjaya Penerbangan” yang hendaklah ditadbirkan dan
dikawal oleh Suruhanjaya ditubuhkan.

(2) Kumpulan Wang hendaklah terdiri daripada—

_(a)_ apa-apa jumlah yang diperuntukkan oleh Parlimen bagi

maksud Akta ini dari semasa ke semasa;

_(b) semua atau mana-mana bahagian fi, kos, penalti kewangan_

dan caj lain yang dikenakan oleh atau yang kena dibayar
kepada Suruhanjaya di bawah Akta ini dan perundangan
subsidiarinya;

_(c) semua wang yang berpunca daripada pendapatan daripada_

pelaburan modal terjamin oleh Suruhanjaya;

_(d) semua wang yang berpunca daripada penjualan, pelupusan,_

pemajakan atau penyewaan, atau apa-apa urus niaga
lain mengenai, apa-apa harta, gadai janji, gadaian atau
debentur yang terletak hak pada atau diperoleh oleh
Suruhanjaya;

_(e) jumlah wang yang dipinjam oleh Suruhanjaya di bawah_

seksyen 30;

_(f) apa-apa jumlah wang yang dibayar kepada Suruhanjaya_

dari semasa ke semasa bagi pinjaman yang dibuat oleh
Suruhanjaya; dan

_(g) semua wang lain yang diterima secara sah oleh Suruhanjaya,_

selain bagi maksud membiayai obligasi perkhidmatan
awam.

(3) Semua wang yang disebut dalam perenggan (2)(a) yang
melebihi kehendak kewangan Suruhanjaya bagi pelaksanaan
fungsinya boleh dibayar ke dalam Kumpulan Wang Disatukan
Persekutuan.


-----

28 _Rang Undang-Undang_

**Perbelanjaan yang hendaklah dipertanggungkan pada Kumpulan**
**Wang**

**26. Kumpulan Wang hendaklah dibelanjakan bagi maksud—**

_(a) membayar apa-apa perbelanjaan yang dilakukan secara_

sah oleh Suruhanjaya kecuali perbelanjaan yang hendak
dibayar daripada Kumpulan Wang Perkhidmatan Awam
di bawah seksyen 27;

_(b) membayar saraan, elaun dan perbelanjaan lain anggota_

Suruhanjaya, anggota jawatankuasa dan pekerja
Suruhanjaya;

_(c) membayar apa-apa belanja, kos atau perbelanjaan lain_

berhubung dengan pemerolehan barangan dan perkhidmatan,
termasuklah pengambilan khidmat perunding, fi dan kos
guaman dan fi dan kos lain yang dilakukan atau diterima
dengan sepatutnya oleh Suruhanjaya dalam pelaksanaan
fungsinya atau penjalanan kuasanya di bawah Akta ini,
tetapi tidak termasuk perbelanjaan yang hendak dibayar
daripada Kumpulan Wang Perkhidmatan Awam di bawah
seksyen 27;

_(d) memperoleh tanah dan aset lain, dan mendirikan bangunan,_

dan menjalankan apa-apa pengusahaan lain dalam
pelaksanaan fungsinya atau penjalanan kuasanya di
bawah Akta ini;

_(e) membayar balik apa-apa wang yang dipinjam di bawah_

seksyen 30 dan bunga yang kena dibayar atas wang
yang dipinjam itu; dan

_(f) secara amnya membayar apa-apa belanja bagi melaksanakan_

peruntukan Akta ini.

**Kumpulan Wang Perkhidmatan Awam**

**27.** (1) Suatu kumpulan wang yang dikenali sebagai “Kumpulan
Wang Perkhidmatan Awam” yang ditadbir dan dikawal oleh
Suruhanjaya ditubuhkan.

(2) Kumpulan Wang Perkhidmatan Awam hendaklah terdiri
daripada—

_(a) apa-apa jumlah wang yang diperuntukkan oleh Parlimen_

bagi maksud membiayai obligasi perkhidmatan awam;
dan


-----

_Suruhanjaya Penerbangan Malaysia_ 29

_(b) semua wang lain yang diterima secara sah oleh Suruhanjaya_

bagi maksud membiayai obligasi perkhidmatan awam.

(3) Kumpulan Wang Perkhidmatan Awam hendaklah dibelanjakan
bagi maksud membayar mana-mana syarikat penerbangan
yang melaksanakan obligasi perkhidmatan awam dan apa-apa
perbelanjaan yang dilakukan secara sah dan secara langsung
oleh Suruhanjaya dalam pentadbiran dan pengurusan obligasi
perkhidmatan awam.

**Pemeliharaan Kumpulan Wang**

**28. Menjadi kewajipan Suruhanjaya untuk memelihara Kumpulan**
Wang dengan melaksanakan fungsinya dan menjalankan kuasa di
bawah Akta ini dengan sedemikian cara supaya dapat dipastikan
bahawa jumlah hasil Suruhanjaya mencukupi untuk membayar
semua jumlah wang yang boleh dipertanggungkan dengan sepatutnya
pada akaun hasilnya, termasuk susut nilai dan bunga atas modal,
dari setahun ke setahun.

**Akaun bank**

**29. Suruhanjaya hendaklah membuka dan menyenggarakan**
akaun atau akaun-akaun dengan mana-mana bank di Malaysia
sebagaimana yang difikirkan patut oleh Suruhanjaya, dan tiaptiap akaun hendaklah dikendalikan mengikut apa-apa cara yang
dibenarkan oleh Suruhanjaya bagi maksud itu dari semasa ke
semasa.

**Kuasa untuk meminjam**

**30. Suruhanjaya boleh, dari semasa ke semasa, meminjam dalam**
apa-apa bentuk dan atas apa-apa terma sebagaimana yang diluluskan
oleh Menteri, dengan persetujuan Menteri Kewangan, apa-apa
wang yang diperlukan oleh Suruhanjaya bagi memenuhi manamana obligasinya atau bagi menunaikan mana-mana fungsinya
atau kuasanya di bawah Akta ini.


-----

30 _Rang Undang-Undang_

**Pelaburan**

**31. Wang dalam Kumpulan Wang, setakat wang itu tidak**
diperlukan untuk dibelanjakan oleh Suruhanjaya di bawah Akta
ini, boleh diletakkan dalam mana-mana pelaburan modal terjamin
sebagaimana yang diluluskan oleh Menteri, dengan persetujuan
Menteri Kewangan.

**Tatacara kewangan**

**32. Tertakluk kepada Akta ini, Suruhanjaya hendaklah menentukan**
tatacara kewangannya sendiri.

**Tahun kewangan**

**33. Tahun kewangan Suruhanjaya hendaklah bermula pada**
1 Januari dan berakhir pada 31 Disember setiap tahun.

**Akaun dan laporan**

**34. (1) Suruhanjaya hendaklah menyebabkan akaun yang sepatutnya**
bagi Kumpulan Wang dan Kumpulan Wang Perkhidmatan Awam
dan laporan aktivitinya disimpan dan hendaklah, dengan secepat
yang dapat dilaksanakan selepas berakhirnya setiap tahun kewangan,
menyebabkan supaya disediakan bagi tahun kewangan itu—

_(a) suatu penyata akaun Suruhanjaya yang hendaklah_

mengandungi kunci kira-kira dan akaun pendapatan dan
perbelanjaan; dan

_(b) suatu penyata aktivitinya._

(2) Suruhanjaya hendaklah, dengan seberapa segera yang
mungkin, menghantar suatu salinan penyata akaun yang diperakui
oleh juruaudit, suatu salinan laporan juruaudit dan suatu salinan
laporan akitivitinya kepada Menteri dan Menteri hendaklah
menyebabkan penyata dan laporan itu dibentangkan di hadapan
kedua-dua Majlis Parlimen.

(3) Akta Badan Berkanun (Akaun dan Laporan Tahunan) 1980

[Akta 240] hendaklah terpakai bagi Suruhanjaya.


-----

_Suruhanjaya Penerbangan Malaysia_ 31

Bahagian VI

PELESENAN DAN CAJ

**Lesen perkhidmatan udara**

**35. (1) Tiada seorang pun boleh mengusahakan untuk membawa**
melalui udara atau menggunakan apa-apa pesawat udara bagi
membawa penumpang, mel atau kargo untuk sewa atau upah
dalam apa-apa perjalanan berjadual di antara dua tempat atau lebih
yang sekurang-kurangnya satu daripada tempat itu ialah berada
di Malaysia kecuali di bawah dan mengikut lesen perkhidmatan
udara yang diberikan oleh Suruhanjaya.

(2) Subseksyen (1) tidak terpakai bagi kepada pengendali
syarikat penerbangan yang dinamakan oleh negara selain Malaysia
yang merupakan pihak kepada perjanjian perkhidmatan udara
yang membenarkan syarikat penerbangan untuk mengendalikan
perjalanan berjadual ke atau dari suatu tempat di Malaysia.

(3) Mana-mana orang yang mengusahakan untuk membawa
melalui udara atau menggunakan apa-apa pesawat udara bagi
membawa penumpang, mel atau kargo untuk sewa atau upah yang
melanggar seksyen ini melakukan suatu kesalahan dan boleh,
apabila disabitkan, didenda tidak melebihi satu juta ringgit atau
dipenjarakan selama tempoh tidak melebihi sepuluh tahun atau
kedua-duanya, dan dalam hal kesalahan yang berterusan, pesalah
itu, sebagai tambahan kepada penalti yang diperuntukkan dalam
subseksyen ini, di denda tidak melebihi lima puluh ribu ringgit bagi
tiap-tiap hari semasa kesalahan itu berterusan selepas sabitan.

**Permit perkhidmatan udara**

**36. (1) Tiada seorang pun boleh mengusahakan untuk membawa**
melalui udara atau menggunakan mana-mana pesawat udara bagi
membawa penumpang, mel atau kargo untuk sewa atau upah
dalam perjalanan tidak berjadual di antara dua tempat atau lebih
yang sekurang-kurangnya satu daripada tempat itu ialah berada
di Malaysia kecuali di bawah dan mengikut suatu permit
perkhidmatan udara yang diberikan oleh Suruhanjaya.


-----

32 _Rang Undang-Undang_

(2) Subseksyen (1) tidak terpakai bagi orang yang dibenarkan
untuk mengendalikan perjalanan tidak berjadual ke atau dari suatu
tempat di Malaysia di bawah terma-terma mana-mana perjanjian
atau perkiraan yang dibuat oleh Kerajaan.

(3) Mana-mana orang yang mengusahakan untuk membawa
melalui udara atau menggunakan mana-mana pesawat udara bagi
membawa penumpang, mel atau kargo yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi satu juta ringgit; dan dalam hal kesalahan yang
berterusan, pesalah itu, sebagai tambahan kepada penalti yang
diperuntukkan dalam subseksyen ini, di denda tidak melebihi
lima puluh ribu ringgit bagi tiap-tiap hari semasa kesalahan itu
berterusan selepas sabitan itu.

**Lesen pengendalian darat**

**37. (1) Tiada seorang pun boleh mengusahakan apa-apa**
perkhidmatan pengendalian darat di Malaysia sebagaimana yang
dinyatakan dalam Jadual Kedua kecuali di bawah dan mengikut
lesen yang diberikan oleh Suruhanjaya.

(2) Tiada seorang pun boleh mengambil khidmat mana-mana
pengendali pengendalian darat melainkan jika pengendali itu
dilesenkan di bawah Akta ini.

(3) Mana-mana orang yang tidak mematuhi seksyen ini melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya; dan dalam hal kesalahan
yang berterusan, pesalah, sebagai tambahan kepada penalti yang
diperuntukkan dalam subseksyen ini, didenda tidak melebihi lima
puluh ribu ringgit bagi tiap-tiap hari semasa kesalahan itu berlaku
selepas sabitan.

**Lesen pengendali aerodrom**

**38. (1) Tiada seorang pun boleh mengendalikan suatu aerodrom**
di Malaysia untuk pelepasan dan pendaratan mana-mana pesawat
udara yang terlibat dalam pengangkutan penumpang, mel atau
kargo untuk sewa atau upah kecuali di bawah dan mengikut lesen
yang diberikan oleh Suruhanjaya.


-----

_Suruhanjaya Penerbangan Malaysia_ 33

(2) Mana-mana orang yang tidak mematuhi seksyen ini melakukan
suatu kesalahan dan boleh, apabila disabitkan, didenda tidak
melebihi satu juta ringgit; dan dalam hal suatu kesalahan yang
berterusan, pesalah itu, sebagai tambahan kepada penalti yang
diperuntukkan dalam subseksyen ini, di denda tidak melebihi
lima puluh ribu ringgit bagi tiap-tiap hari semasa kesalahan itu
berterusan selepas sabitan.

**Permohonan bagi lesen atau permit**

**39.** (1) Seseorang pemohon bagi suatu lesen atau permit di bawah
Akta ini hendaklah mengemukakan permohonan dalam bentuk
dan cara berserta dengan apa-apa dokumen dan maklumat yang
ditentukan oleh Suruhanjaya.

(2) Permohonan itu hendaklah disertakan dengan apa-apa fi
yang ditetapkan oleh Suruhanjaya.

(3) Selepas menerima permohonan, dokumen, maklumat dan
fi itu, Suruhanjaya hendaklah menimbangkan permohonan itu
dengan mengambil kira apa-apa kehendak yang ditetapkan.

(4) Jika Suruhanjaya tidak berpuas hati bahawa pemohon itu
telah memenuhi kehendak itu, Suruhanjaya hendaklah memberikan
pemohon peluang untuk meminda, membetulkan atau menambah
permohonannya dalam masa yang ditentukan oleh Suruhanjaya.

(5) Kegagalan pemohon untuk meminda, membetulkan atau
menambah permohonannya di bawah subseksyen (4) sehingga
memuaskan hati Suruhanjaya hendaklah menyebabkan permohonan
itu disifatkan sebagai telah ditarik balik.

(6) Jika Suruhanjaya berpuas hati bahawa pemohon telah
memenuhi kehendak itu, Suruhanjaya boleh mengeluarkan apa-apa
lesen atau permit, tertakluk kepada bayaran fi yang ditetapkan.

**Kuasa untuk mengenakan syarat**

**40.** (1) Tertakluk kepada Akta ini, Suruhanjaya boleh mengenakan
atas sesuatu lesen atau permit yang dikeluarkan di bawah Bahagian
ini apa-apa syarat yang difikirkannya patut, dan khususnya, apa-apa
syarat yang difikirkan sesuai oleh Suruhanjaya demi kepentingan


-----

34 _Rang Undang-Undang_

awam, demi kepentingan keselamatan, keamanan dan kemudahan,
atau untuk menghalang persaingan yang tidak menguntungkan.

(2) Suruhanjaya boleh, pada bila-bila masa menurut budi
bicaranya, menambah, membatalkan atau mengubah mana-mana
syarat yang dikenakan pada suatu lesen atau permit di bawah
seksyen ini.

(3) Seseorang pemegang lesen atau pemegang permit yang tidak
mematuhi mana-mana syarat yang dikenakan pada lesennya atau
permitnya, mengikut mana-mana yang berkenaan, melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh tidak
melebihi lima tahun atau kedua-duanya.

**Tempoh lesen atau permit**

**41. Suatu lesen atau permit yang diberikan atau dikeluarkan**
di bawah Bahagian ini hendaklah sah bagi apa-apa tempoh yang
ditetapkan oleh Suruhanjaya.

**Pembaharuan lesen atau permit**

**42.** (1) Tertakluk kepada subseksyen (2) dan (3), Suruhanjaya
boleh, atas suatu permohonan oleh pemegang lesen atau pemegang
permit, membaharui lesen atau permit orang itu atas apa-apa syarat
yang difikirkan patut oleh Suruhanjaya atau menolak permohonan
itu.

(2) Suatu permohonan bagi pembaharuan lesen atau permit
di bawah subseksyen (1) hendaklah dibuat sekurang-kurangnya
sembilan puluh hari sebelum tarikh tamat lesen atau permit yang
sedia ada, mengikut mana-mana yang berkenaan, dan hendaklah
disertakan dengan fi pembaharuan yang ditetapkan.

(3) Jika pemohon tidak mematuhi subseksyen (2) dan tidak
memberikan apa-apa sebab yang difikirkan munasabah oleh
Suruhanjaya, Suruhanjaya boleh menolak untuk meneruskan
dengan, mendengar atau menentukan permohonan itu.


-----

_Suruhanjaya Penerbangan Malaysia_ 35

(4) Jika tiada permohonan bagi pembaharuan semula sesuatu
lesen atau permit dikemukakan, pemegang lesen atau permit
hendaklah dalam masa empat belas hari dari tarikh tamat lesen
atau permit itu, mengembalikan lesen atau permit itu, mengikut
mana-mana yang berkenaan, kepada Suruhanjaya.

**Penggantungan atau pembatalan lesen atau permit**

**43.** (1) Suruhanjaya boleh, melalui notis bertulis kepada pemegang
lesen atau pemegang permit dan tanpa apa-apa pampasan,
membatalkan atau menggantung lesen atau permit yang diberikan
atau dikeluarkan di bawah Bahagian ini—

_(a)_ jika mana-mana peruntukan Akta ini atau mana-mana

syarat lesen atau permit tidak dipatuhi;

_(b)_ jika pengeluaran lesen atau permit telah didorong oleh

representasi palsu tentang fakta oleh atau bagi pihak
pemohon, pemegang lesen atau pemegang permit;

_(c)_ sekiranya berlaku kematian, ketidakupayaan, kebankrapan,

atau dalam hal suatu syarikat, penyelesaian pemegang lesen
atau permit, atau jika seorang penerima atau pengurus
dilantik berhubung dengan perniagaan pemegang lesen
atau permit; atau

_(d)_ jika ia berpuas hati bahawa lesen atau permit yang

diberikan atau dikeluarkan di bawah Bahagian ini telah
atau diniatkan untuk digunakan bagi suatu maksud yang
menyalahi undang-undang atau maksud asal yang baginya
lesen atau permit itu diberikan atau dikeluarkan tidak
lagi wujud.

(2) Suruhanjaya tidak boleh membatalkan atau menggantung
sesuatu lesen atau permit melainkan jika Suruhanjaya berpuas hati
bahawa, selepas memberikan pemegang lesen atau permit suatu
peluang untuk membuat apa-apa representasi secara bertulis yang
dia ingin buat, lesen atau permit itu hendaklah dibatalkan atau
digantung.

(3) Walau apa pun subseksyen (1), sekiranya pemegang lesen
perkhidmatan udara atau pemegang permit perkhidmatan udara
terhenti daripada memegang suatu perakuan pengendali udara yang
sah, lesen perkhidmatan udara atau permit perkhidmatan udara


-----

36 _Rang Undang-Undang_

yang dikeluarkan di bawah Bahagian ini hendaklah disifatkan
telah dibatalkan berkuat kuasa mulai tarikh pemegang lesen
perkhidmatan udara atau pemegang permit perkhidmtan udara
terhenti memegang perakuan pengendali udara.

(4) Menjadi kewajipan tiap-tiap pemegang lesen perkhidmatan
udara atau pemegang permit perkhidmatan udara untuk memberitahu
Suruhanjaya, tidak lewat daripada dua hari selepas berlakunya
kejadian yang dinyatakan dalam subseksyen (3), berlakunya
kejadian itu dan tarikh kuat kuasa kejadian itu, dan menyerahkan
balik lesen perkhidmatan udara atau permit perkhidmatan udara
yang dikeluarkan di bawah Bahagian ini kepada Suruhanjaya
mengikut subseksyen (5).

(5) Jika suatu lesen atau permit—

_(a)_ telah dibatalkan, lesen atau permit itu tidak mempunyai

kuat kuasa dari tarikh pembatalan dan pemegang lesen
atau pemegang permit hendaklah dalam masa empat
belas hari dari tarikh pembatalan lesen atau permit itu
memulangkan lesen atau permit itu, mengikut mana-mana
yang berkenaan, kepada Suruhanjaya; atau

_(b)_ telah digantung, lesen atau permit itu tidak mempunyai

kuat kuasa semasa tempoh penggantungan.

**Penyerahan balik lesen atau permit**

**44. (1) Seseorang pemegang lesen atau pemegang permit boleh**
menyerahkan balik lesennya atau permitnya dengan mengemukakan
kepada Suruhanjaya suatu notis bertulis penyerahan balik lesen
atau permit itu, mengikut mana-mana yang berkenaan, tidak
kurang daripada enam bulan sebelum tarikh penyerahan balik
yang dicadangkan.

(2) Penyerahan balik lesen atau permit hendaklah berkuat kuasa
enam bulan dari tarikh Suruhanjaya menerima notis di bawah
subseksyen (1) atau pada apa-apa tarikh yang dinyatakan oleh
Suruhanjaya.


-----

_Suruhanjaya Penerbangan Malaysia_ 37

(3) Penyerahan balik sesuatu lesen atau permit di bawah
subseksyen (1) tidak boleh ditarik balik melainkan jika Suruhanjaya
melalui notis secara bertulis kepada pemegang lesen atau pemegang
permit membenarkan penyerahan balik itu ditarik balik sebelum
tarikh kuat kuasa penyerahan balik lesen atau permit itu.

(4) Pemegang lesen atau pemegang permit hendaklah—

_(a) mengambil segala langkah dan memberikan segala bantuan_

yang dikehendaki oleh Suruhanjaya menurut penyerahan
balik lesen atau permit itu; dan

_(b)_ mengemukakan lesen atau permit itu kepada Suruhanjaya

pada tarikh kuat kuasa penyerahan balik lesen atau permit
itu.

**Pemindahmilikan atau penyerahhakan lesen atau permit**

**45.** (1) Tertakluk kepada subseksyen (3), suatu lesen atau permit
yang dikeluarkan di bawah Bahagian ini adalah khas untuk pemegang
lesen atau pemegang permit dan tidak boleh dipindahmilikkan
atau diserahhakkan.

(2) Seseorang pemegang lesen atau pemegang permit yang
melanggar subseksyen (1) melakukan suatu kesalahan dan boleh,
apabila disabitkan, didenda tidak melebihi satu juta ringgit atau
dipenjarakan selama tempoh tidak melebihi tiga tahun atau keduaduanya.

(3) Walau apa pun perenggan 43(1)(c), Suruhanjaya boleh,
sekiranya terdapat penyelesaian seseorang pemegang lesen atau
pemegang permit, jika penerima atau pengurus dilantik berhubung
dengan perniagaan pemegang lesen atau pemegang permit itu,
atau jika atas apa-apa sebab Suruhanjaya berpuas hati bahawa
adalah tidak adil untuk tidak berbuat demikian, membenarkan
pemindahan lesen atau permit itu.

**Kuasa untuk menetapkan caj**

**46. (1) Suruhanjaya hendaklah mengawal selia caj bagi**
perkhidmatan penerbangan.


-----

38 _Rang Undang-Undang_

(2) Dalam menjalankan fungsinya di bawah subseksyen (1),
Suruhanjaya hendaklah mempunyai kuasa untuk—

_(a) menetapkan caj, termasuk caj maksimum atau mewujudkan_

kaedah bagi penentuan apa-apa caj bagi perkhidmatan
penerbangan;

_(b) menjalankan kajian semula bagi caj perkhidmatan_

penumpang, fi pendaratan dan fi parkir pesawat udara,
caj pengendalian darat pihak ketiga dan apa-apa caj lain
bagi perkhidmatan penerbangan pada apa-apa lat tempoh
yang difikirkan patut oleh Suruhanjaya; dan

_(c)_ berikutan apa-apa kajian semula, menyemak apa-apa caj

yang telah ditetapkan atau kaedah yang dibuat di bawah
perenggan _(a)_ sebagaimana yang difikirkan patut oleh
Suruhanjaya.

(3) Bagi maksud perenggan (2)(a) dan (c), Suruhanjaya hendaklah
mengambil kira—

_(a) kos membekalkan perkhidmatan penerbangan;_

_(b) keperluan untuk menggalakkan caj persaingan;_

_(c) apa-apa penanda aras yang berkaitan termasuklah penanda_

aras antarabangsa bagi harga, kos dan pulangan atas aset
dalam industri yang setanding;

_(d) implikasi kewangan yang mungkin berbangkit daripada_

penentuan Suruhanjaya;

_(e) kepentingan pengguna dan pelabur;_

_(f)_ pulangan atas aset bagi pemegang lesen atau pemegang

permit; dan

_(g) apa-apa faktor lain yang difikirkan berkaitan oleh_

Suruhanjaya.

(4) Suruhanjaya hendaklah menyiarkan semua caj yang ditentukan
oleh Suruhanjaya dalam Warta.


-----

_Suruhanjaya Penerbangan Malaysia_ 39

Bahagian VII

PERSAINGAN

Penggal 1

_Tafsiran dan pemakaian_

**Tafsiran**

**47. Dalam Bahagian ini, melainkan jika konteksnya menghendaki**
makna yang lain—

“amalan bersepadu” ertinya apa-apa bentuk kerjasama antara
perusahaan yang dengan diketahuinya menggantikan kerjasama
amali antara mereka bagi risiko persaingan dan termasuklah apaapa amalan yang melibatkan hubungan atau komunikasi secara
langsung atau tidak langsung antara perusahaan, yang matlamatnya
atau kesannya adalah sama ada—

_(a)_ untuk mempengaruhi perlakuan satu perusahaan atau lebih

dalam pasaran perkhidmatan penerbangan; atau

_(b)_ untuk mendedahkan perjalanan perlakuan yang diputuskan

untuk diambil oleh suatu perusahaan atau yang hendak
diambil olehnya dalam pasaran perkhidmatan penerbangan,
dalam hal keadaan yang pendedahan itu tidak akan dibuat
di bawah keadaan biasa persaingan;

“kedudukan dominan” ertinya suatu keadaan yang dalamnya
satu perusahaan atau lebih mempunyai kuasa yang signifikan
dalam suatu pasaran perkhidmatan penerbangan untuk melaraskan
harga atau output atau terma perdagangan, tanpa kekangan yang
berkesan daripada pesaing atau pesaing berpotensi;

“pasaran perkhidmatan penerbangan” ertinya suatu pasaran
bagi perkhidmatan penerbangan di Malaysia atau di mana-mana
bahagian di Malaysia;

“perjanjian” ertinya apa-apa bentuk kontrak, perkiraan atau
persefahaman, sama ada boleh atau tidak boleh dikuatkuasakan
di sisi undang-undang, antara perusahaan, dan termasuklah suatu
perjanjian mendatar, menegak, perkongsian kod syarikat penerbangan,
perikatan, perkongsian atau usaha sama, suatu keputusan oleh
suatu persatuan dan amalan bersepadu;


-----

40 _Rang Undang-Undang_

“perjanjian mendatar” ertinya suatu perjanjian antara perusahaan
yang setiapnya beroperasi pada peringkat yang sama dalam
rangkaian pengeluaran atau pengedaran;

“perjanjian menegak” ertinya suatu perjanjian antara perusahaan
yang setiapnya beroperasi pada peringkat yang berlainan dalam
rangkaian pengeluaran atau pengedaran; dan

“perusahaan” ertinya mana-mana individu, pertubuhan
perbadanan, kumpulan orang yang tidak diperbadankan atau apaapa entiti yang menjalankan aktiviti komersial yang berhubungan
dengan perkhidmatan penerbangan, dan bagi maksud Akta ini,
suatu syarikat induk dan subsidiari hendaklah disifatkan sebagai
perusahaan tunggal jika, walaupun mempunyai entiti berasingan
di sisi undang-undang, kedua-duanya membentuk suatu unit
ekonomi tunggal yang dalamnya subsidiari-subsidiari itu tidak
mempunyai autonomi sebenar dalam menentukan tindakan mereka
dalam pasaran perkhidmatan.

**Pemakaian Bahagian ini**

**48. (1) Bahagian ini terpakai bagi apa-apa aktiviti komersial,**
perjanjian atau percantuman yang melibatkan perkhidmatan
penerbangan, di dalam dan tertakluk kepada subseksyen (2),
di luar Malaysia.

(2) Berhubung dengan pemakaian Bahagian ini di luar Malaysia,
Bahagian ini terpakai bagi apa-apa aktiviti komersial, perjanjian
atau percantuman yang dibuat atau dilaksanakan di luar Malaysia
yang mempunyai kesan terhadap persaingan dalam apa-apa pasaran
perkhidmatan penerbangan di Malaysia.

(3) Bahagian ini tidak terpakai bagi apa-apa aktiviti komersial,
perjanjian atau percantuman yang dinyatakan dalam Jadual
Ketiga.

(4) Bagi maksud Bahagian ini, “aktiviti komersial” ertinya
apa-apa aktiviti yang bersifat komersial tetapi tidak termasuk—

_(a)_ apa-apa aktiviti, secara langsung atau tidak langsung,

dalam penjalanan kuasa kerajaan;

_(b) apa-apa aktiviti yang dijalankan berasaskan pada prinsip_

perpaduan; dan


-----

_Suruhanjaya Penerbangan Malaysia_ 41

_(c) apa-apa pembelian perkhidmatan penerbangan yang bukan_

bagi maksud untuk menawarkan perkhidmatan penerbangan
sebagai sebahagian daripada suatu aktiviti ekonomi.

Penggal 2

_Perjanjian antipersaingan_

**Perjanjian yang dilarang**

**49. (1) Suatu perjanjian antara perusahaan adalah dilarang setakat**
yang perjanjian itu mempunyai matlamat atau kesan menghalang,
menyekat atau mengganggu persaingan secara signifikan dalam
apa-apa pasaran perkhidmatan penerbangan.

(2) Tanpa menjejaskan keluasan subseksyen (1), suatu perjanjian
mendatar antara perusahaan yang mempunyai matlamat untuk—

_(a) menetapkan, secara langsung atau tidak langsung, suatu_

harga belian atau jualan atau apa-apa syarat perdagangan
yang lain;

_(b) berkongsi pasaran perkhidmatan penerbangan atau punca_

bekalan;

_(c) membataskan atau mengawal—_

(i) pengeluaran;

(ii) saluran keluar pasaran atau capaian pasaran;

(iii) pembangunan teknikal atau teknologi; atau

(iv) pelaburan; atau

_(d) melakukan suatu perbuatan tipuan bida,_

berkaitan dengan perkhidmatan penerbangan, adalah disifatkan
mempunyai matlamat menghalang, menyekat atau mengganggu
persaingan secara signifikan dalam apa-apa pasaran perkhidmatan
penerbangan.

(3) Mana-mana perusahaan yang merupakan suatu pihak kepada
suatu perjanjian yang dilarang di bawah seksyen ini adalah
bertanggungan bagi pelanggaran larangan itu.


-----

42 _Rang Undang-Undang_

**Pelepasan liabiliti**

**50. Walau apa pun seksyen 49, suatu perusahaan yang merupakan**
suatu pihak kepada suatu perjanjian boleh melepaskan liabilitinya
bagi pelanggaran larangan di bawah seksyen 49 berasaskan sebabsebab yang berikut:

_(a)_ terdapat faedah yang signifikan yang dapat dikenal pasti

dari segi teknologi, kecekapan atau sosial yang berbangkit
secara langsung daripada perjanjian itu;

_(b) faedah itu tidak dapat semunasabahnya diberikan oleh_

pihak-pihak kepada perjanjian itu tanpa perjanjian itu
mempunyai kesan menghalang, menyekat atau mengganggu
persaingan;

_(c) kesan buruk perjanjian itu pada persaingan adalah bersekadar_

dengan faedah yang diberikan; dan

_(d) perjanjian itu tidak membenarkan perusahaan yang berkenaan_

untuk menghapuskan persaingan sama sekali berkenaan
dengan sebahagian besar perkhidmatan penerbangan.

**Pengecualian individu**

**51. (1) Suatu perusahaan boleh memohon kepada Suruhanjaya**
untuk suatu pengecualian berkenaan dengan suatu perjanjian
tertentu bagi larangan di bawah seksyen 49.

(2) Suruhanjaya boleh, melalui perintah yang disiarkan
dalam _Warta, memberikan pengecualian itu jika, pada pendapat_
Suruhanjaya, perjanjian itu ialah satu perjanjian yang seksyen 50
terpakai baginya.

(3) Suatu pengecualian yang diberikan di bawah seksyen ini
disebut sebagai “pengecualian individu”.

(4) Pengecualian individu yang diberikan oleh Suruhanjaya
boleh—

_(a) tertakluk kepada apa-apa syarat atau obligasi yang difikirkan_

sesuai untuk dikenakan oleh Suruhanjaya; dan

_(b) bagi suatu tempoh terhad sebagaimana yang dinyatakan_

dalam perintah itu.


-----

_Suruhanjaya Penerbangan Malaysia_ 43

(5) Suatu pengecualian individu boleh memperuntukkan bahawa
pengecualian itu akan berkuat kuasa dari suatu tarikh yang lebih
awal daripada tarikh perintah itu dibuat.

(6) Jika Suruhanjaya berpuas hati bahawa—

_(a) terdapat suatu perubahan material pada hal keadaan dari_

masa apabila Suruhanjaya memberikan pengecualian
individu itu; atau

_(b) suatu obligasi telah dilanggar,_

Suruhanjaya boleh, melalui perintah yang disiarkan dalam
_Warta—_

(i) membatalkan pengecualian individu itu;

(ii) mengubah atau mengeluarkan apa-apa syarat atau obligasi;

atau

(iii) mengenakan syarat atau obligasi tambahan.

(7) Jika Suruhanjaya berpuas hati bahawa—

_(a) maklumat yang berasaskannya Suruhanjaya membuat_

keputusan untuk memberikan suatu pengecualian individu
itu adalah palsu atau mengelirukan dalam hal perkara
material; atau

_(b) apa-apa syarat telah dilanggar,_

Suruhanjaya boleh, melalui perintah yang disiarkan dalam Warta,
membatalkan pengecualian individu itu.

(8) Apa-apa tindakan yang diambil oleh Suruhanjaya di bawah
subseksyen (6) hendaklah berkuat kuasa dari tarikh perintah itu
dibuat.

(9) Suatu pengecualian individu yang dibatalkan—

_(a) menurut kuasa perenggan (7)(a) adalah terbatal ab initio;_

atau

_(b) menurut kuasa perenggan (7)(b) hendaklah berkuat kuasa_

dari tarikh syarat itu dilanggar.


-----

44 _Rang Undang-Undang_

**Pengecualian blok**

**52. (1) Jika perjanjian-perjanjian yang tergolong dalam suatu**
kategori perjanjian tertentu berkemungkinan, pada pendapat
Suruhanjaya, merupakan perjanjian-perjanjian yang baginya seksyen
50 terpakai, Suruhanjaya boleh, melalui perintah yang disiarkan
dalam _Warta, memberikan suatu pengecualian kepada kategori_
perjanjian tertentu itu.

(2) Suatu pengecualian yang diberikan di bawah seksyen ini
disebut sebagai “pengecualian blok”.

(3) Suatu perjanjian yang tergolong dalam suatu kategori yang
dinyatakan dalam suatu pengecualian blok adalah dikecualikan
daripada larangan di bawah seksyen 49.

(4) Suruhanjaya dalam memberikan pengecualian blok boleh
mengenakan apa-apa syarat atau obligasi yang tertakluk kepadanya
suatu pengecualian blok itu berkuat kuasa.

(5) Suatu pengecualian blok boleh memperuntukkan
bahawa—

_(a) jika terdapat suatu pelanggaran syarat yang dikenakan_

oleh pengecualian blok itu, Suruhanjaya boleh, melalui
notis secara bertulis, membatalkan pengecualian blok itu
berkenaan dengan perjanjian itu dari tarikh pelanggaran
itu;

_(b) jika terdapat suatu kegagalan untuk mematuhi obligasi yang_

dikenakan oleh pengecualian blok itu, Suruhanjaya boleh,
melalui notis secara bertulis, membatalkan pengecualian
blok itu berkenaan dengan perjanjian itu;

_(c)_ jika Suruhanjaya berpendapat bahawa suatu perjanjian

tertentu bukanlah suatu perjanjian yang baginya
seksyen 50 terpakai, Suruhanjaya boleh, melalui notis
secara bertulis, membatalkan pengecualian blok itu
berkenaan dengan perjanjian itu dari apa-apa tarikh yang
dinyatakan oleh Suruhanjaya;

_(d) pengecualian blok itu hendaklah terhenti berkuat kuasa_

pada penghujung tempoh yang dinyatakan dalam perintah
itu; atau


-----

_Suruhanjaya Penerbangan Malaysia_ 45

_(e) pengecualian blok itu hendaklah berkuat kuasa dari suatu_

tarikh yang lebih awal daripada tarikh perintah itu
dibuat.

(6) Suruhanjaya hendaklah, sebelum memberikan suatu
pengecualian blok—

_(a)_ menyiarkan butir-butir pengecualian blok yang dicadangkan

oleh Suruhanjaya itu;

_(b) memberikan sekurang-kurangnya tiga puluh hari dari tarikh_

penyiaran untuk membenarkan apa-apa penghujahan
dibuat oleh orang awam berhubung dengan pengecualian
blok yang dicadangkan itu; dan

_(c) memberi pertimbangan yang sewajarnya kepada apa-apa_

penghujahan yang dibuat.

Penggal 3

_Penyalahgunaan kedudukan dominan_

**Penyalahgunaan kedudukan dominan adalah dilarang**

**53. (1) Suatu perusahaan adalah dilarang untuk terlibat, sama**
ada secara sendirian atau kolektif, dalam apa-apa perlakuan yang
berupa suatu penyalahgunaan kedudukan dominan dalam manamana pasaran perkhidmatan penerbangan.

(2) Suruhanjaya boleh menyiarkan garis panduan yang
menyatakan jenis perlakuan yang akan atau tidak dilarang di bawah
subseksyen (1).

(3) Seksyen ini tidak melarang suatu perusahaan yang dalam
kedudukan dominan daripada mengambil apa-apa langkah yang
mempunyai justifikasi komersial yang munasabah atau merupakan
suatu respons komersial yang munasabah kepada kemasukan ke
dalam pasaran atau perlakuan pasaran seorang pesaing.

(4) Hakikat bahawa bahagian pasaran mana-mana perusahaan
adalah mengatasi atau di bawah apa-apa peringkat tertentu tidak
dengan sendirinya boleh dianggap sebagai konklusif tentang
sama ada perusahaan itu berada, atau tidak berada, pada suatu
kedudukan dominan dalam pasaran itu.


-----

46 _Rang Undang-Undang_

Penggal 4

_Percantuman_

**Percantuman**

**54.** (1) Percantuman yang telah mengakibatkan, atau dijangka
akan mengakibatkan, pengurangan persaingan yang substansial
dalam mana-mana pasaran perkhidmatan penerbangan adalah
dilarang.

(2) Bagi maksud Penggal ini, suatu percantuman berlaku
jika—

_(a) dua perusahaan atau lebih, yang sebelum ini adalah_

berasingan daripada satu sama lain, bercantum;

_(b) salah seorang atau lebih memperoleh kawalan secara_

langsung atau tidak langsung keseluruhan atau sebahagian
daripada satu perusahaan atau lebih;

_(c)_ hasil daripada suatu pemerolehan oleh satu perusahaan

(perusahaan pertama) bagi aset (termasuk nama baik),
atau suatu bahagian yang substansial bagi asset itu,
bagi perusahaan lain (perusahaan kedua) adalah untuk
meletakkan perusahaan pertama itu dalam kedudukan
untuk menggantikan atau menggantikan sebahagian besar
perusahaan kedua dalam perniagaan itu atau, sebagaimana
sesuai, bahagian yang berkaitan bagi perniagaan itu
yang dalamnya perusahaan itu terlibat sebaik sebelum
pemerolehan itu; atau

_(d)_ suatu usaha sama diwujudkan untuk melaksanakan, secara

berkekalan, semua fungsi suatu entiti ekonomi yang
berautonomi.

(3) Bagi maksud Penggal ini, kawalan berhubung dengan suatu
perusahaan, hendaklah dianggap wujud jika, oleh sebab hak,
kontrak atau apa-apa kaedah lain, atau mana-mana kombinasi hak,
kontrak atau kaedah lain, pengaruh muktamad berupaya untuk
dijalankan berkenaan dengan aktiviti perusahaan dan, khususnya,
melalui—

(a) pemilikan, atau hak untuk menggunakan kesemua atau

sebahagian daripada harta perusahaan; atau


-----

_Suruhanjaya Penerbangan Malaysia_ 47

_(b) hak atau kontrak yang membolehkan pengaruh muktamad_

dijalankan berkenaan dengan komposisi, undian atau
keputusan perusahaan.

(4) Bagi maksud Penggal ini, kawalan diperoleh oleh manamana orang atau perusahaan lain jika orang itu atau perusahaan
itu—

_(a) menjadi pemegang hak atau kontrak, atau berhak_

untuk menggunakan kaedah lain, yang disebut dalam
subseksyen (3); atau

_(b)_ walaupun tidak menjadi pemegang itu atau tidak berhak

untuk menggunakan kaedah lain itu, memperoleh kuasa
untuk menjalankan hak yang berbangkit daripadanya.

(5) Dalam menentukan sama ada jenis pengaruh yang disebut

dalam subseksyen (3) berupaya untuk dijalankan, perhatian
hendaklah diberikan kepada semua hal keadaan perkara itu dan
tidak hanya kepada kesan undang-undang mana-mana surat cara,
surat ikatan, pemindahan, penyerahhakan atau perbuatan lain yang
dilakukan atau dibuat.

(6) Bagi maksud Penggal ini, suatu percantuman tidak disifatkan

berlaku jika—

_(a)_ orang yang memperoleh kawalan merupakan seorang

penerima atau penyelesai yang bertindak sebagai demikian
atau seorang penaja jamin yang bertindak sebagai
demikian;

_(b)_ semua perusahaan yang terlibat dengan percantuman

adalah, secara langsung atau tidak langsung, di bawah
kawalan perusahaan yang sama;

_(c) kawalan diperoleh semata-mata akibat daripada pemberian_

wasiat, kematian tidak berwasiat atau hak ketahanan
hidup di bawah penyewaan bersama; atau

_(d) kawalan diperoleh oleh suatu perusahaan yang aktiviti_

lazimnya termasuklah menjalankan transaksi dan urus
niaga dalam sekuriti untuk akaunnya sendiri atau akaun
orang lain, dalam hal keadaan yang dinyatakan dalam
subseksyen (7).


-----

48 _Rang Undang-Undang_

(7) Hal keadaan yang disebut dalam perenggan (6)(d) adalah
seperti yang berikut:

_(a) kawalan tersebut dibentuk melalui pemegangan perusahaan,_

secara sementara, melalui sekuriti yang diperoleh dalam
perusahaan lain;

_(b)_ apa-apa penjalanan bagi hak mengundi oleh perusahaan

berkenaan dengan sekuriti tersebut, sementara kawalan
itu wujud—

(i) adalah bagi maksud mengaturkannya bagi pelupusan,

dalam tempoh yang dinyatakan itu, kesemua atau
sebahagian daripada perusahaan lain atau asetnya
atau sekuritinya; dan

(ii) adalah bukan bagi maksud menentukan cara apa-apa

aktiviti perusahaan lain, yang merupakan aktiviti
yang boleh memberi kesan kepada persaingan dalam
pasaran perkhidmatan penerbangan, dijalankan.

(8) Dalam subseksyen (7), “tempoh yang dinyatakan”
ertinya—

_(a)_ tempoh dua belas bulan dari tarikh kawalan perusahaan

lain itu diperoleh; atau

_(b)_ jika dalam suatu hal tertentu perusahaan menunjukkan

bahawa adalah tidak mungkin munasabah untuk
menguatkuasakan pelupusan tersebut dalam tempoh yang
disebut dalam perenggan (a), dalam apa-apa tempoh yang
lebih lama sebagaimana yang ditentukan dan dinyatakan
oleh Suruhanjaya berkenaan dengan hal itu.

**Pemberitahuan percantuman yang dijangkakan**

**55.** (1) Suatu pihak kepada percantuman yang dijangkakan bagi
jenis yang berkaitan yang memohon supaya percantuman yang
dijangkakan dipertimbangkan di bawah seksyen ini boleh—

_(a) memberitahu Suruhanjaya mengenai percantuman yang_

dijangkakan itu; dan

_(b) memohon kepadanya bagi suatu keputusan._


-----

_Suruhanjaya Penerbangan Malaysia_ 49

(2) Tertakluk kepada seksyen 59 dan 62, mengenai suatu
permohonan di bawah seksyen ini, Suruhanjaya boleh membuat
keputusan—

_(a)_ sama ada larangan dalam seksyen 54 akan dilanggar oleh

percantuman yang dijangkakan itu, jika dilaksanakan;
dan

_(b) jika ia tidak dilanggar, sama ada ia adalah—_

(i) disebabkan kesan suatu pengecualian yang akan

terpakai jika percantuman yang dijangkakan
dilaksanakan;

(ii) disebabkan percantuman yang dijangkakan, jika

dilaksanakan, dikecualikan oleh Menteri daripada
pemakaian larangan di bawah subseksyen 59(2);
atau

(iii) disebabkan suatu aku janji telah diterima menurut

seksyen 62.

(3) Tertakluk kepada subseksyen (4), jika Suruhanjaya membuat
keputusan bahawa suatu percantuman yang dijangkakan, jika
dilaksanakan, tidak akan melanggar larangan dalam seksyen 54,
Suruhanjaya boleh, jika difikirkannya patut, menyatakan bahawa
keputusan itu hendaklah sah hanya bagi tempoh yang dinyatakan
dalamnya.

(4) Sebelum tamatnya tempoh yang disebut dalam subseksyen (3),
jika ada, suatu permohonan boleh dibuat oleh kesemua pihak kepada
percantuman yang dijangkakan yang memohon kepada Suruhanjaya
untuk suatu keputusan mengenai percantuman yang dijangkakan
di bawah seksyen ini supaya tempoh itu dilanjutkan.

(5) Jika suatu permohonan bagi percantuman yang dijangkakan
untuk dipertimbangkan telah dibuat kepada Suruhanjaya mengikut
subseksyen (1) dan percantuman yang dijangkakan itu dilaksanakan
sebelum Suruhanjaya membuat keputusan di bawah subseksyen
(2) berkenaan dengannya, permohonan yang berhubungan dengan
percantuman yang dijangkakan itu—

(a) boleh dianggap oleh Suruhanjaya seolah-olah ia adalah

permohonan bagi percantuman yang berbangkit
yang hendak dipertimbangkan yang dibuat mengikut
seksyen 56; dan


-----

50 _Rang Undang-Undang_

_(b) Suruhanjaya boleh membuat keputusan di bawah_

seksyen 56 berkenaan dengan percantuman yang
berbangkit itu.

(6) Bagi maksud subseksyen (5), Suruhanjaya boleh membuat
suatu keputusan di bawah subperenggan 56(2)(b)(ii) walaupun
pengecualian diberikan oleh Menteri di bawah subseksyen 59(2)
berkenaan dengan percantuman yang dijangkakan.

(7) Walau apa pun subseksyen (5), Suruhanjaya boleh menolak
untuk membuat apa-apa keputusan berkenaan dengan percantuman
yang disebut dalamnya dan menghendaki mana-mana pihak yang
terlibat dalam percantuman itu memohon kepada Suruhanjaya
supaya percantuman itu dipertimbangkan di bawah subseksyen
56(1).

(8) Dalam seksyen ini, “percantuman yang dijangkakan bagi
jenis yang berkaitan” ertinya suatu percantuman yang dijangkakan
bagi jenis yang diperihalkan oleh garis panduan yang dibuat di
bawah perenggan 65(2)(c).

**Pemberitahuan percantuman**

**56. (1) Suatu pihak yang terlibat dalam suatu percantuman yang**
memohon supaya percantuman itu dipertimbangkan di bawah
seksyen ini hendaklah dengan—

_(a) memberitahu Suruhanjaya mengenai percantuman itu;_

dan

_(b) memohon kepadanya bagi suatu keputusan._

(2) Tertakluk kepada seksyen 59 dan 62, mengenai suatu
permohonan di bawah seksyen ini, Suruhanjaya boleh membuat
keputusan berkenaan—

_(a) sama ada larangan dalam seksyen 54 telah dilanggar;_

dan

_(b)_ jika ia tidak dilanggar, sama ada ia—

(i) adalah disebabkan oleh kesan pengecualian itu;

(ii) disebabkan percantuman itu dikecualikan daripada

larangan di bawah subseksyen 59(2); atau

(iii) disebabkan suatu aku janji telah diterima menurut

seksyen 62.


-----

_Suruhanjaya Penerbangan Malaysia_ 51

(3) Suatu sebutan dalam mana-mana peruntukan Akta ini
mengenai permohonan atau pemberitahuan di bawah seksyen 56
hendaklah termasuk sebutan mengenai sesuatu permohonan
atau pemberitahuan di bawah seksyen 55 bahawa Suruhanjaya
menganggapnya sebagai permohonan atau pemberitahuan di bawah
seksyen 56 menurut subseksyen 55(5).

Penggal 5

_Keputusan oleh Suruhanjaya_

**Langkah interim**

**57. (1) Seksyen ini terpakai jika Suruhanjaya telah memulakan**
tetapi belum menyiapkan penyiasatan di bawah seksyen 83.

(2) Jika Suruhanjaya mempunyai alasan yang munasabah untuk
mempercayai bahawa mana-mana larangan di bawah Bahagian
ini telah dilanggar atau mungkin akan dilanggar dan Suruhanjaya
berpendapat bahawa adalah perlu baginya untuk bertindak di bawah
seksyen ini oleh sebab perkara keterdesakan bagi maksud—

_(a) menghalang kerugian serius dan tidak boleh dibaiki dari_

segi ekonomi atau selainnya, kepada seseorang atau
suatu kategori orang tertentu; atau

_(b) melindungi kepentingan awam,_

Suruhanjaya boleh memberikan suatu arahan yang difikirkannya
sesuai dan bersekadar bagi maksud itu.

(3) Suatu arahan yang diberikan di bawah subseksyen (2) boleh
termasuk menghendaki atau menyebabkan mana-mana orang—

_(a) untuk menggantung kuat kuasa, dan menghentikan daripada_

bertindak mengikut, mana-mana perjanjian yang disyaki
melanggar mana-mana larangan di bawah Bahagian
ini;

_(b) untuk menghentikan daripada apa-apa perlakuan yang_

disyaki melanggar mana-mana larangan di bawah Bahagian
ini; atau


-----

52 _Rang Undang-Undang_

_(c) untuk membuat, atau menahan diri daripada membuat,_

apa-apa perbuatan, tetapi yang tidak menghendaki
pembayaran wang.

(4) Suruhanjaya hendaklah, sebelum memberikan suatu arahan
di bawah subseksyen (2)—

_(a) menyampaikan suatu notis kepada orang yang kepadanya_

Suruhanjaya bercadang untuk memberikan arahan itu;
dan

_(b) memberi orang itu suatu peluang untuk membuat representasi_

bertulis dalam tempoh sekurang-kurangnya tujuh hari
dari tarikh notis itu.

(5) Suatu notis di bawah subseksyen (4) hendaklah menunjukkan
jenis arahan yang dicadangkan untuk diberikan oleh Suruhanjaya
dan sebab-sebab bagi pemberian arahan itu.

(6) Suruhanjaya boleh pada bila-bila masa menarik balik suatu
arahan yang diberikan di bawah subseksyen (2).

(7) Tanpa menjejaskan subseksyen (6), mana-mana arahan yang
diberikan di bawah subseksyen (2) hendaklah terhenti berkuat
kuasa—

_(a) pada tarikh keputusan oleh Suruhanjaya selepas siap_

siasatan di bawah seksyen 83; atau

_(b) dua belas bulan dari tarikh arahan itu diberikan,_

mengikut mana-mana yang lebih awal.

**Dapatan tiada pelanggaran**

**58. Jika Suruhanjaya telah membuat keputusan bahawa tiada**
pelanggaran suatu larangan di bawah Bahagian VII, Suruhanjaya
hendaklah, tanpa kelengahan, memberikan notis keputusan itu
kepada mana-mana orang yang tersentuh oleh keputusan itu
menyatakan fakta yang berasaskannya Suruhanjaya membuat
keputusannya dan sebab Suruhanjaya membuat keputusan itu.


-----

_Suruhanjaya Penerbangan Malaysia_ 53

**Dapatan pelanggaran**

**59.** (1) Jika Suruhanjaya memutuskan bahawa terdapat pelanggaran
suatu larangan di bawah Bahagian ini, Suruhanjaya—

_(a) hendaklah menghendaki bahawa pelanggaran itu dihentikan_

dengan serta-merta;

_(b) boleh menyatakan langkah-langkah yang dikehendaki untuk_

diambil oleh perusahaan yang melanggar, yang pada
hemat Suruhanjaya adalah sesuai untuk menghentikan
pelanggaran itu;

_(c) boleh mengenakan penalti kewangan yang tidak melebihi_

sepuluh peratus daripada pusing ganti seluruh dunia suatu
perusahaan sepanjang tempoh pelanggaran itu berlaku;
atau

_(d) boleh memberikan apa-apa arahan lain yang difikirkannya_

sesuai.

(2) Suruhanjaya hendaklah, dalam masa empat belas hari selepas
membuat keputusan di bawah Bahagian ini, memberitahu manamana orang yang tersentuh dengan keputusan itu dan orang itu
boleh, dalam masa empat belas hari dari tarikh notis itu, memohon
kepada Menteri bagi aktiviti komersial, perjanjian, percantuman
atau percantuman yang dijangkakan yang terpakai, mengikut manamana yang berkenaan, supaya dikecualikan daripada larangan itu
atas alasan demi pertimbangan kepentingan awam.

(3) Menteri boleh membatalkan pengecualian yang diberikan
di bawah subseksyen (2) jika Menteri mempunyai alasan yang
munasabah untuk mengesyaki bahawa maklumat yang berdasarkannya
keputusan dibuat adalah tidak lengkap, salah atau mengelirukan
dalam butir yang material.

(4) Suruhanjaya hendaklah menyediakan dan menyiarkan sebabsebab bagi tiap-tiap keputusan yang dibuatnya di bawah seksyen
ini.

**Rejim kelonggaran**

**60. (1) Maka hendaklah ada suatu rejim kelonggaran, dengan**
suatu penurunan sehingga maksimum seratus peratus bagi apa

-----

54 _Rang Undang-Undang_

apa penalti yang akan dikenakan selainnya, yang boleh diadakan
dalam apa-apa kes perusahaan yang telah—

_(a) mengakui penglibatannya dalam suatu pelanggaran mana-_

mana larangan di bawah subseksyen 49(2); dan

_(b) memberikan maklumat atau bentuk kerjasama yang lain_

kepada Suruhanjaya yang membantu secara signifikan,
atau mungkin membantu secara signifikan, dalam
pengenalpastian atau penyiasatan apa-apa dapatan
pelanggaran mana-mana larangan oleh mana-mana
perusahaan yang lain.

(2) Suatu rejim kelonggaran boleh membenarkan peratusan
pengurangan yang berlainan diadakan bagi sesuatu perusahaan
bergantung pada—

_(a) sama ada perusahaan itu ialah orang yang pertama sekali_

yang membawa pelanggaran yang disyaki itu kepada
perhatian Suruhanjaya;

_(b) peringkat dalam penyiasatan apabila—_

(i) suatu penglibatan dalam pelanggaran itu diakui;

atau

(ii) apa-apa maklumat atau kerjasama lain telah diberikan;

atau

_(c)_ apa-apa hal keadaan lain yang difikirkan sesuai oleh

Suruhanjaya untuk diambil kira.

**Penguatkuasaan arahan atau keputusan**

**61. (1) Suruhanjaya boleh membawa prosiding di hadapan**
Mahkamah Tinggi terhadap mana-mana orang yang tidak mematuhi
suatu arahan yang diberikan oleh Suruhanjaya di bawah seksyen 57
atau suatu keputusan di bawah seksyen 59.

(2) Jika Mahkamah Tinggi mendapati bahawa orang yang
disebut dalam subseksyen (1) telah tidak mematuhi arahan atau
keputusan itu, Mahkamah Tinggi hendaklah membuat suatu perintah
menghendaki orang itu supaya mematuhi arahan atau keputusan
itu.


-----

_Suruhanjaya Penerbangan Malaysia_ 55

(3) Bagi maksud subseksyen (2), jika Mahkamah Tinggi
mendapati bahawa kegagalan untuk mematuhi keputusan itu
termasuklah kegagalan untuk membayar penalti dalam tempoh yang
dinyatakan, Mahkamah Tinggi hendaklah, sebagai tambahan kepada
perintah supaya orang itu membayar penalti itu, memerintahkan
supaya orang itu membayar bunga atas kadar penghakiman biasa
mulai hari selepas bayaran itu kena dibuat.

(4) Mana-mana pelanggaran suatu perintah Mahkamah Tinggi
yang dibuat menurut seksyen ini boleh dihukum sebagai suatu
penghinaan mahkamah.

**Kuasa untuk menerima aku janji**

**62. (1) Suruhanjaya boleh, tertakluk kepada syarat-syarat yang**
boleh dikenakan oleh Suruhanjaya, menerima daripada suatu
perusahaan suatu aku janji untuk membuat atau menahan diri
daripada membuat apa-apa jua yang difikirkan sesuai oleh
Suruhanjaya.

(2) Jika Suruhanjaya menerima aku janji di bawah subseksyen
(1), Suruhanjaya hendaklah, berhubung dengan suatu pelanggaran,
menutup penyiasatan itu tanpa membuat apa-apa dapatan pelanggaran
dan tidak boleh mengenakan penalti ke atas perusahaan itu.

(3) Mana-mana aku janji yang diterima oleh Suruhanjaya
di bawah seksyen ini ialah suatu dokumen yang tersedia untuk
diperiksa oleh orang awam mengikut cara yang ditentukan oleh
Suruhanjaya.

(4) Peruntukan mana-mana aku janji yang diterima oleh
Suruhanjaya di bawah seksyen ini hendaklah boleh dikuatkuasakan
oleh Suruhanjaya seolah-olah peruntukan itu telah dinyatakan
dalam suatu keputusan yang diberikan kepada perusahaan yang
memberikan aku janji itu menurut seksyen 59.

Penggal 6

_Am_

**Kajian semula pasaran perkhidmatan penerbangan**

**63. (1) Suruhanjaya boleh, atas inisiatifnya sendiri atau atas**
permintaan Menteri, menjalankan suatu kajian semula ke atas


-----

56 _Rang Undang-Undang_

mana-mana pasaran perkhidmatan penerbangan untuk menentukan
sama ada apa-apa ciri atau gabungan ciri pasaran itu menghalang,
menyekat atau mengganggu persaingan dalam pasaran.

(2) Kajian semula pasaran perkhidmatan penerbangan itu
termasuklah kajian semula terhadap—

_(a) struktur pasaran perkhidmatan penerbangan yang_

berkenaan;

_(b) perlakuan perusahaan dalam pasaran perkhidmatan_

penerbangan;

_(c) perlakuan pembekal dan pengguna kepada perusahaan_

dalam pasaran perkhidmatan penerbangan; atau

_(d) apa-apa perkara berkaitan yang lain._

(3) Apabila selesai kajian semula pasaran perkhidmatan
penerbangan itu, Suruhanjaya hendaklah menyiarkan laporan
dapatan dan syornya.

(4) Laporan Suruhanjaya itu hendaklah dijadikan tersedia kepada
orang awam.

**Hak tindakan persendirian**

**64. (1) Mana-mana orang yang mengalami kehilangan atau**
kerugian secara langsung akibat suatu pelanggaran mana-mana
larangan di bawah Bahagian ini mempunyai hak tindakan bagi
relief dalam prosiding sivil dalam mahkamah di bawah seksyen
ini terhadap mana-mana perusahaan yang adalah atau pada masa
material itu menjadi suatu pihak kepada pelanggaran itu.

(2) Tindakan boleh dibawa oleh mana-mana orang yang disebut
dalam subseksyen (1) tanpa mengira sama ada orang itu berurusan
secara langsung atau tidak langsung dengan perusahaan itu.

**Kuasa untuk mengeluarkan garis panduan**

**65. (1) Suruhanjaya boleh mengeluarkan dan menyiarkan apa-**
apa garis panduan yang suai manfaat atau perlu bagi menjalankan
dengan lebih baik peruntukan Bahagian ini.


-----

_Suruhanjaya Penerbangan Malaysia_ 57

(2) Tanpa menjejaskan keluasan subseksyen (1), Suruhanjaya
boleh mengeluarkan garis panduan mengenai—

_(a)_ analisis ekonomi dan perundangan yang akan digunakan

dalam menentukan kes di bawah Bahagian ini;

_(b) prinsip yang akan digunakan dalam menentukan apa-apa_

penalti atau remedi yang dikenakan di bawah Bahagian
ini;

_(c) jenis percantuman yang dijangkakan yang hendaklah_

diberitahu kepada Suruhanjaya di bawah seksyen 55;
dan

_(d)_ tatacara yang hendak diikuti oleh mana-mana pihak yang

membuat permohonan di bawah seksyen 55 atau 56.

(3) Suruhanjaya boleh membatalkan, mengubah, menyemak
semula atau meminda keseluruhan atau mana-mana bahagian
mana-mana garis panduan yang dikeluarkan di bawah seksyen
ini.

Bahagian VIII

HAK TRAFIK udara DAN PEngUNTUKAN SLOT

**Hak trafik udara**

**66. (1) Suruhanjaya hendaklah bertanggungjawab untuk mentadbir,**
menguntukkan dan menguruskan hak trafik udara yang diperoleh
oleh Kementerian Pengangkutan.

(2) Dalam menjalankan fungsinya di bawah subseksyen (1),
Suruhanjaya boleh—

_(a)_ menilai prestasi syarikat penerbangan dalam memberikan

perkhidmatan pengangkutan udara dan, sekiranya terdapat
pelanggaran apa-apa syarat yang dikaitkan dengan
pemberian hak trafik udara kepada sesuatu syarikat
penerbangan, Suruhanjaya boleh—

(i) mengenakan penalti kewangan ke atas syarikat

penerbangan itu sehingga satu juta ringgit;

(ii) menggantung pemberian hak trafik udara kepada

syarikat penerbangan; atau


-----

58 _Rang Undang-Undang_

(iii) membatalkan pemberian hak trafik udara kepada

syarikat penerbangan.

_(b)_ mengambil kira kesan itu ke atas pengguna, industri

penerbangan awam dan kepentingan awam dengan
penguntukan slot trafik udara yang dicadangkan;

_(c)_ mengambil kira faedah memperuntukkan hak trafik

udara pada laluan yang sama kepada dua pemohon atau
lebih;

_(d)_ mengambil kira persaingan antara syarikat penerbangan

yang memberikan perkhidmatan udara; dan

_(e)_ mengambil kira apa-apa faktor lain yang ditetapkan oleh

Suruhanjaya.

**Penguntukan slot**

**67. (1) Suruhanjaya hendaklah mempunyai kuasa untuk membuat**
mana-mana atau kesemua yang berikut:

_(a) menyelia dan memantau peruntukan slot oleh mana-mana_

orang;

_(b) mengeluarkan arahan kepada mana-mana orang yang_

berhubungan dengan peruntukan slot;

_(c) menetapkan peraturan-peraturan yang menyatakan prinsip_

dan tatacara bagi peruntukan slot;

_(d) menentukan apa-apa pertikaian yang berhubungan dengan_

peruntukan slot.

(2) Mana-mana pesawat udara yang beroperasi di aerodrom
tidak boleh dengan sengaja—

_(a)_ mengendalikan perkhidmatan udara pada masa yang secara

signifikan berbeza daripada slot yang diperuntukkan;
atau

_(b)_ menggunakan slot dengan cara yang secara signifikan

berbeza daripada yang ditunjukkan pada masa penguntukan,
jika penggunaan itu menjejaskan aerodrom atau operasi
trafik udara.


-----

_Suruhanjaya Penerbangan Malaysia_ 59

(3) Bagi maksud seksyen ini, “penguntukan” ertinya penguntukan
slot masa bagi maksud membenarkan pesawat udara mengakses
kemudahan aerodrom bagi ketibaan dan pelepasan pada tarikh
dan masa yang tertentu.

Bahagian IX

OBLIGASI PERKHIDMATAN AWAM

**Obligasi perkhidmatan awam**

**68.** (1) Suruhanjaya hendaklah menasihati Menteri berkenaan
dengan dasar bagi obligasi perkhidmatan awam.

(2) Dalam menjalankan fungsi mentadbir dan menguruskan
obligasi perkhidmatan awam di bawah subseksyen (1), Suruhanjaya
hendaklah—

_(a) mengenal pasti kriteria yang hendak dipakai bagi penetapan_

laluan obligasi perkhidmatan awam;

_(b) menilai amaun yang hendak dibelanjakan daripada_

Kumpulan Wang Perkhidmatan Awam untuk membuat
laluan obligasi perkhidmatan awam boleh berdaya maju
secara komersial kepada sesuatu syarikat penerbangan;

_(c) mentadbir program berkenaan obligasi perkhidmatan awam_

oleh syarikat penerbangan;

_(d) menyelia, memantau dan mengurus pelaksanaan obligasi_

perkhidmatan awam oleh syarikat penerbangan;

_(e) membuat bayaran kepada syarikat penerbangan bagi_

pelaksanaan obligasi perkhidmatan awam mereka daripada
Kumpulan Wang Perkhidmatan Awam atas apa-apa terma
yang ditetapkan oleh Suruhanjaya; dan

_(f) menghendaki syarikat penerbangan yang berkaitan untuk_

mematuhi segala perjanjian dan undang-undang yang
terpakai dalam menjalankan obligasi perkhidmatan
awam.


-----

60 _Rang Undang-Undang_

Bahagian X

PERLINDUNGAN PENGGUNA

**Kod pengguna**

**69. (1) Suruhanjaya boleh menetapkan suatu kod pengguna yang**
hendaklah disiarkan dalam _Warta yang termasuklah kehendak_
mengenai dasar dan amalan minimum bagi—

_(a)_ memenuhi dengan munasabahnya kehendak pengguna;

_(b) pengendalian aduan pengguna dan pampasan pengguna_

dalam hal pelanggaran kod pengguna;

_(c) meningkatkan kesedaran pengguna termasuklah pengadaan_

maklumat kepada pengguna mengenai perkhidmatan
penerbangan, caj dan tahap perkhidmatan dan standard
pelaksanaan yang minimum;

_(d) perlindungan maklumat pengguna; dan_

_(e) apa-apa perkara lain yang berkaitan dengan pengguna._

(2) Dalam penyediaan dan apa-apa pindaan kod pengguna
yang berikutnya di bawah subseksyen (1), Suruhanjaya hendaklah
berunding dengan pihak berkepentingan termasuklah syarikat
penerbangan, pengendali aerodrom dan badan dan organisasi yang
berkaitan yang lain dalam industri penerbangan awam.

(3) Seseorang yang memberikan apa-apa perkhidmatan
penerbangan hendaklah mematuhi kod pengguna.

(4) Suruhanjaya boleh mengenakan penalti kewangan bagi apaapa ketidakpatuhan suatu amaun yang tidak melebihi dua ratus
ribu ringgit, dan dalam hal ketidakpatuhan kedua atau berikutnya,
suatu amaun sepuluh kali ganda daripada penalti kewangan yang
dikenakan bagi ketidakpatuhan yang pertama.

**Aduan pengguna**

**70. Suatu aduan berkenaan dengan apa-apa perkhidmatan**
penerbangan boleh dibuat oleh mana-mana pengguna kepada
Suruhanjaya.


-----

_Suruhanjaya Penerbangan Malaysia_ 61

**Penentuan aduan pengguna**

**71.** (1) Selepas menerima aduan di bawah seksyen 70, Suruhanjaya
boleh melantik mana-mana satu daripada anggotanya atau
menubuhkan suatu jawatankuasa untuk mendengar dan menentukan
aduan itu.

(2) Dalam menentukan aduan itu, anggota itu atau jawatankuasa
itu boleh menghendaki supaya kos dibayar kepada orang yang
bagi faedahnya keputusan itu dibuat.

(3) Mana-mana orang yang didapati telah membuat aduan yang
menyusahkan atau remeh hendaklah tertakluk kepada penalti
kewangan berjumlah dua ratus ringgit.

**Mendapatkan kembali hutang**

**72.** Apa-apa penalti kewangan yang tidak dibayar di bawah
seksyen 69 atau kos yang dikenakan di bawah seksyen 71 boleh
dibawa guaman dan didapatkan kembali sebagai hutang sivil
yang kena dibayar kepada Suruhanjaya dan sebagai tambahan,
Mahkamah Tinggi boleh memerintahkan suatu pembayaran penalti
bagi pembayaran lewat sehingga suatu amaun yang bersamaan
dengan dua kali ganda amaun penalti kewangan atau kos yang
tidak dibayar dan kos untuk mendapatkan kembali amaun itu
termasuk apa-apa kos prosiding undang-undang.

**Penguatkuasaan keputusan mengenai aduan pengguna**

**73. (1) Suatu keputusan yang diberikan oleh Suruhanjaya**
di bawah Bahagian ini, selepas permohonan kepada Mahkamah
Tinggi untuk didaftarkan sebagai penghakiman Mahkamah Tinggi,
hendaklah dikuatkuasakan sebagai yang demikian.

(2) Dalam hal apabila keputusan Suruhanjaya berpihak kepada
pengguna dan orang yang terhadapnya keputusan itu dibuat tidak
mematuhi keputusan itu dalam masa tiga puluh hari dari tarikh
keputusan itu, Suruhanjaya boleh, jika difikirkan sesuai, membawa
perkara itu ke Mahkamah Tinggi bagi pihak pengguna itu bagi
suatu perintah yang menghendaki orang itu mematuhi keputusan
itu.


-----

62 _Rang Undang-Undang_

Bahagian XI

PENYELESAIAN PERTIKAIAN

**Pertikaian**

**74. (1) Apa-apa pertikaian antara dua penyedia perkhidmatan**
penerbangan atau lebih berkenaan dengan apa-apa perkara
di bawah Akta ini hendaklah terlebih dahulu diselesaikan melalui
pengantaraan.

(2) Walau apa pun mana-mana peruntukan dalam Akta
Pengantaraan 2012 [Akta 749] yang berlawanan, pihak-pihak
hendaklah menyelesaikan pertikaian itu melalui pengantaraan
dalam tempoh tiga puluh hari atau apa-apa tempoh yang lebih
lama sebagaimana yang diluluskan oleh Suruhanjaya yang tidak
boleh melebihi enam puluh hari.

**Suruhanjaya hendaklah membuat keputusan mengenai**
**pertikaian**

**75.** Jika pihak-pihak kepada pertikaian itu tidak dapat menyelesaikan
pertikaian itu melalui pengantaraan dalam masa yang dinyatakan
di bawah subseksyen 74(2), Suruhanjaya hendaklah membuat
keputusan mengenai pertikaian itu.

**Keputusan hendaklah secara bertulis**

**76. (1) Terma dan syarat apa-apa penyelesaian sesuatu pertikaian**
oleh Suruhanjaya hendaklah secara bertulis dan hendaklah
mengandungi sebab-sebab bagi keputusan itu.

(2) Suruhanjaya hendaklah memberikan pihak-pihak kepada
pertikaian itu suatu salinan keputusannya secepat yang dapat
dilaksanakan.

**Pendaftaran keputusan**

**77. (1) Suruhanjaya hendaklah menyenggarakan suatu daftar**
mengenai semua keputusan di bawah Bahagian ini.


-----

_Suruhanjaya Penerbangan Malaysia_ 63

(2) Daftar itu hendaklah mengandungi—

_(a)_ nama pihak-pihak kepada pertikaian itu;

_(b)_ suatu perihalan am bagi perkara yang berkaitan dengan

keputusan dan keputusan itu; dan

_(c)_ tarikh keputusan itu.

**Penguatkuasaan keputusan**

**78. (1) Suatu keputusan yang diberikan oleh Suruhanjaya, selepas**
permohonan kepada Mahkamah Tinggi untuk didaftarkan sebagai
penghakiman Mahkamah Tinggi, hendaklah dikuatkuasakan sebagai
demikian.

(2) Bagi maksud subseksyen (1), jika Mahkamah Tinggi
mendapati orang yang disebut dalam keputusan itu tidak mematuhi
keputusan itu, Mahkamah Tinggi hendaklah membuat suatu perintah
menghendaki orang itu mematuhi keputusan itu.

Bahagian XII

PENGUATKUASAAN DAN PENYIASATAN

**Pegawai diberi kuasa**

**79. (1) Suruhanjaya boleh secara bertulis memberi kuasa mana-**
mana pegawai Suruhanjaya kuasa untuk menjalankan kuasa
penguatkuasaan di bawah Akta ini.

(2) Dalam menjalankan mana-mana kuasa penguatkuasaan di
bawah Akta ini, seseorang pegawai diberi kuasa hendaklah apabila
diminta mengemukakan kepada orang yang terhadapnya dia
bertindak kuasa yang diberikan kepadanya oleh Suruhanjaya.

**Kuasa penguatkuasaan, pemeriksaan dan penyiasatan**

**80. Pegawai diberi kuasa hendaklah mempunyai segala kuasa**
pegawai polis tidak kira apa jua pangkatnya sebagaimana yang
diperuntukkan di bawah Kanun Tatacara Jenayah [Akta 593],
kecuali kuasa untuk menangkap tanpa waran, berhubung dengan


-----

64 _Rang Undang-Undang_

penguatkuasaan, pemeriksaan dan penyiasatan, dan apa-apa kuasa
itu hendaklah sebagai tambahan kepada kuasa yang diperuntukkan
di bawah Akta ini dan bukan pengurangan kuasa itu.

**Kuasa untuk menghendaki maklumat**

**81. (1) Pegawai diberi kuasa boleh membuat suatu perintah**
di bawah subseksyen (2) terhadap mana-mana orang jika dia
mempunyai alasan yang munasabah untuk mempercayai bahawa
orang itu—

_(a)_ mempunyai apa-apa maklumat atau apa-apa dokumen

yang berkaitan dengan pelaksanaan fungsi dan kuasa
di bawah Akta ini; atau

_(b)_ berupaya memberikan apa-apa keterangan yang pegawai

diberi kuasa mempunyai alasan yang munasabah untuk
mempercayai bahawa keterangan itu berkaitan dengan
pelaksanaan fungsi dan kuasa di bawah Akta ini.

(2) Perintah di bawah subseksyen (1) boleh menghendaki
orang itu—

_(a)_ supaya memberikan pegawai diberi kuasa apa-apa maklumat

itu;

_(b)_ supaya mengemukakan kepada Suruhanjaya apa-apa

dokumen, sama ada dalam bentuk fizikal atau perantara
elektronik;

_(c)_ supaya membuat salinan apa-apa dokumen dan

mengemukakan salinan itu kepada Suruhanjaya;

_(d)_ jika orang itu ialah seorang individu, supaya hadir, dalam

suatu pendengaran tertutup, di hadapan Suruhanjaya
pada masa dan di tempat yang dinyatakan dalam notis
itu untuk memberikan apa-apa keterangan, sama ada
secara lisan atau bertulis, dan mengemukakan manamana dokumen itu, sama ada dalam bentuk fizikal atau
perantara elektronik;

_(e)_ jika orang itu ialah suatu pertubuhan perbadanan atau

badan awam, supaya menyebabkan pegawai berwibawa
pertubuhan perbadanan atau badan awam itu supaya hadir,
pada pendengaran tertutup, di hadapan Suruhanjaya pada
masa dan di tempat yang dinyatakan dalam notis itu untuk


-----

_Suruhanjaya Penerbangan Malaysia_ 65

memberikan apa-apa keterangan, sama ada secara lisan
atau bertulis, dan mengemukakan apa-apa dokumen itu,
sama ada dalam bentuk fizikal atau perantara elektronik;
atau

_(f) jika orang itu ialah suatu perkongsian, supaya menyebabkan_

seorang individu yang merupakan seorang rakan kongsi
dalam perkongsian itu atau seorang pekerja dalam
perkongsian itu supaya hadir, dalam suatu pendengaran
tertutup di hadapan Suruhanjaya pada masa dan di tempat
yang dinyatakan dalam notis itu untuk memberikan
apa-apa keterangan, sama ada secara lisan atau bertulis,
dan mengemukakan apa-apa dokumen, sama ada dalam
bentuk fizikal atau perantara elektronik.

(3) Orang yang diperintahkan sedemikian di bawah
subseksyen (1) hendaklah—

_(a)_ memberikan maklumat atau dokumen yang dikehendaki

dalam masa yang dinyatakan dalam perintah itu atau
apa-apa masa lanjutan yang diberikan oleh Suruhanjaya;
dan

_(b)_ memastikan bahawa maklumat atau dokumen yang

diberikan adalah benar, tepat and lengkap dan hendaklah
memberikan suatu representasi mengenai hakikat itu,
termasuklah representasi bahawa dia tidak tahu tentang
apa-apa maklumat atau dokumen lain yang mungkin
menjadikan maklumat atau dokumen yang diberikan itu
tidak benar atau mengelirukan.

(4) Seseorang yang tidak mematuhi perintah Suruhanjaya
di bawah seksyen ini melakukan suatu kesalahan dan boleh,
apabila disabitkan, didenda tidak melebihi lima ratus ribu ringgit
atau dipenjarakan selama tempoh tidak melebihi tiga tahun atau
kedua-duanya.

**Kuasa untuk menjalankan pemeriksaan**

**82. (1) Bagi maksud menentukan pematuhan Akta ini atau**
pelanggaran kod kelakuan di bawah seksyen 15 atau kod pengguna
di bawah seksyen 69, Suruhanjaya hendaklah mempunyai akses
kepada mana-mana tempat atau bangunan dan boleh memeriksa
dan membuat salinan atau mengambil cabutan daripada apa-apa


-----

66 _Rang Undang-Undang_

buku, buku minit, daftar atau dokumen lain yang dikehendaki untuk
disimpan oleh Suruhanjaya atau perlu bagi maksud menentukan
pematuhan dengan Akta ini.

(2) Bagi maksud seksyen ini, Suruhanjaya boleh melalui notis
secara bertulis menghendaki mana-mana orang untuk mengemukakan
kepadanya apa-apa buku, buku minit, daftar atau dokumen lain
yang berada dalam jagaan atau di bawah kawalan orang itu.

(3) Mana-mana orang yang—

_(a)_ tidak mengemukakan apa-apa buku, buku minit, daftar

atau dokumen lain sebagaimana yang dikehendaki oleh
Suruhanjaya di bawah seksyen ini; atau

_(b)_ menggalang, mengugut, mengganggu, mengacau atau

menghalang Suruhanjaya semasa menjalankan apa-apa
kuasa di bawah seksyen ini,

melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi tiga tahun atau kedua-duanya.

**Kuasa untuk menyiasat**

**83. Pegawai diberi kuasa hendaklah mempunyai kuasa untuk**
menjalankan penyiasatan jika terdapat sebab untuk mengesyaki
bahawa—

_(a)_ suatu kesalahan, kemungkiran atau pelanggaran mana
mana larangan telah atau sedang dilakukan;

_(b)_ terdapat percubaan untuk melakukan suatu kesalahan,

kemungkiran atau pelanggaran mana-mana larangan;
atau

_(c)_ terdapat komplot untuk melakukan suatu kesalahan,

kemungkiran atau pelanggaran mana-mana larangan,

berhubung dengan Akta ini atau pelanggaran kod kelakuan
di bawah seksyen 15 atau kod pengguna di bawah seksyen 69.

**Memberikan maklumat, keterangan atau dokumen palsu atau**
**mengelirukan**

**84. Seseorang yang tidak mendedahkan atau meninggalkan**
daripada memberikan apa-apa maklumat atau keterangan atau


-----

_Suruhanjaya Penerbangan Malaysia_ 67

dokumen yang berkaitan, atau memberikan apa-apa maklumat,
keterangan atau dokumen yang dia tahu atau mempunyai sebab
untuk mempercayai adalah palsu atau mengelirukan, sebagai gerak
balas kepada suatu arahan yang dikeluarkan oleh Suruhanjaya
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi tiga tahun atau kedua-duanya.

**Perintah pematuhan**

**85. (1) Jika pegawai diberi kuasa berpuas hati bahawa orang itu**
telah melakukan atau mungkin akan melakukan suatu kesalahan
atau telah melanggar suatu larangan terhadap Akta ini, dia boleh
membuat suatu perintah pematuhan di bawah seksyen ini.

(2) Mana-mana orang yang terhadapnya suatu perintah pematuhan
dibuat hendaklah mematuhi perintah itu.

(3) Suatu perintah pematuhan boleh menghendaki seseorang
supaya menahan diri daripada pelakuan yang melanggar Akta ini
atau mengambil tindakan yang dikehendaki bagi mematuhi Akta
ini.

(4) Suatu perintah pematuhan hendaklah dibuat secara bertulis
yang menyatakan alasan bagi pembuatannya.

**Pemberian maklumat**

**86.** (1) Mana-mana orang yang—

_(a) mengetahui atau mempunyai alasan yang munasabah_

untuk mengesyaki bahawa seseorang pegawai diberi
kuasa sedang bertindak, atau bercadang untuk bertindak,
berkaitan dengan suatu penyiasatan yang sedang, atau
akan, dijalankan di bawah atau bagi maksud Akta ini
dan menzahirkan kepada mana-mana orang lain maklumat
atau apa-apa perkara lain yang mungkin akan menjejaskan
penyiasatan itu atau penyiasatan yang dicadangkan itu;
atau

_(b) mengetahui atau mempunyai alasan yang munasabah untuk_

mengesyaki bahawa suatu penzahiran telah dibuat kepada
seorang pegawai diberi kuasa di bawah Akta ini dan


-----

68 _Rang Undang-Undang_

menzahirkan kepada mana-mana orang lain maklumat
atau apa-apa perkara lain yang mungkin menjejaskan
apa-apa penyiasatan yang mungkin dijalankan berikutan
dengan penzahiran itu,

melakukan suatu kesalahan dan boleh, apabila disabitkan, didenda
tidak melebihi tiga juta ringgit atau dipenjarakan selama tempoh
tidak melebihi lima tahun atau kedua-duanya.

(2) Tiada apa pun dalam subseksyen (1) menjadikan suatu
kesalahan bagi seseorang peguam bela dan peguam cara atau
pekerjanya untuk menzahirkan apa-apa maklumat atau perkara
lain—

_(a) kepada pelanggannya atau wakil pelanggannya berkaitan_

dengan pemberian nasihat kepada pelanggan itu dalam
penjalanan dan bagi maksud pengambilan khidmat
profesional peguam bela dan peguam cara itu; atau

_(b) kepada mana-mana orang pada menjangkakan, atau_

berkaitan dengan dan bagi maksud, apa-apa prosiding
undang-undang.

(3) Subseksyen (2) tidaklah terpakai berhubungan dengan apa-apa
maklumat atau perkara lain yang dizahirkan dengan tujuan untuk
melaksanakan apa-apa maksud yang menyalahi undang-undang.

(4) Dalam prosiding terhadap seseorang bagi suatu kesalahan
di bawah seksyen ini, menjadi pembelaan jika orang itu membuktikan
bahawa—

_(a) dia tidak mengetahui atau mengesyaki bahawa penzahiran_

yang dibuat di bawah perenggan (1)(b) berkemungkinan
menjejaskan penyiasatan itu; atau

_(b) dia mempunyai kuasa sah atau alasan munasabah untuk_

membuat penzahiran itu.

**Ancaman dan tindakan balas dilarang**

**87.** (1) Tiada seorang pun boleh—

_(a) memaksa atau cuba untuk memaksa mana-mana orang_

untuk menahan diri daripada melakukan apa-apa perbuatan
yang disebut dalam subseksyen (3); atau


-----

_Suruhanjaya Penerbangan Malaysia_ 69

_(b)_ menjadikan mana-mana orang tertakluk kepada apa-apa

keadaan merugikan dari segi komersial atau sebagai
tindakan balas lain terhadap orang itu kerana melakukan
apa-apa perbuatan yang disebut dalam subseksyen (3).

(2) Bagi maksud dan tanpa menjejaskan keluasan perenggan
(1)(b), keadaan merugikan dari segi komersial atau lain itu boleh
termasuk suatu ancaman pembayaran lewat untuk amaun yang
kena dibayar dengan sewajarnya kepada orang itu, pembawaan
atau penjalanan yang tidak munasabah litigasi terhadap orang itu,
pembatalan pesanan dengan orang itu, atau pengalihan perniagaan
daripada, atau keengganan untuk berdagang dengan, orang itu.

(3) Perbuatan yang disebut dalam subseksyen (1) adalah seperti
yang berikut:

_(a) membuat suatu aduan kepada Suruhanjaya; dan_

_(b) bekerjasama dengan, atau menawarkan atau bersetuju_

untuk bekerjasama dengan, Suruhanjaya berkaitan dengan
apa-apa penyiasatan oleh Suruhanjaya.

(4) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi lima tahun atau kedua-duanya; dan bagi kesalahan kedua
atau kesalahan berikutnya, denda tidak melebihi dua juta ringgit
atau pemenjaraan selama tempoh tidak melebihi lima tahun atau
kedua-duanya.

Bahagian XIII

AM

**Rayuan kepada Mahkamah Tinggi**

**88. (1) Mana-mana orang atau badan yang terkilan dengan**
mana-mana keputusan Suruhanjaya di bawah Bahagian VII boleh,
pada bila-bila masa dalam tempoh tiga bulan bermula dari tarikh
dia diberitahu tentang keputusan itu, merayu kepada Mahkamah
Tinggi.


-----

70 _Rang Undang-Undang_

(2) Apa-apa rayuan itu hendaklah dibuat mengikut peruntukan
mana-mana undang-undang bertulis yang berkuat kuasa pada masa
itu yang berhubungan dengan tatacara sivil; dan Mahkamah Tinggi
hendaklah membuat apa-apa perintah yang difikirkannya adil.

(3) Dalam seksyen ini, “keputusan” termasuklah apa-apa
perbuatan, peninggalan, keengganan, arahan atau perintah.

**Audit industri penerbangan**

**89. (1) Suruhanjaya boleh, pada bila-bila masa, menjalankan**
atau melantik seorang juruaudit untuk menjalankan suatu
audit ke atas mana-mana aspek industri penerbangan awam
termasuklah pengendalian lapangan terbang dan perkhidmatan
yang berkaitan.

(2) Suruhanjaya hendaklah, secepat yang mungkin, menghantar
suatu salinan laporan juruaudit kepada Menteri dan Menteri
hendaklah menyebabkan laporan itu dibentangkan di hadapan
kedua-dua Majlis Parlimen.

**Penyata, laporan, akaun dan maklumat**

**90. (1) Suruhanjaya hendaklah memberi Menteri, dan mana-**
mana pihak berkuasa awam yang dinyatakan oleh Menteri, apaapa penyata, laporan, akaun dan maklumat berkenaan dengan
aktivitinya dan kewangannya sebagaimana yang dikehendaki atau
diarahkan oleh Menteri, dari semasa ke semasa.

(2) Suruhanjaya hendaklah, secepat yang dapat dilaksanakan
selepas berakhirnya setiap tahun kewangan, menyebabkan supaya
dibuat dan dihantar kepada Menteri, dan, jika diarahkan sedemikian
oleh Menteri, kepada mana-mana pihak berkuasa awam lain yang
memperkatakan aktiviti Suruhanjaya semasa tahun kewangan yang
sebelumnya.

(3) Penyata, laporan, akaun dan maklumat hendaklah dalam
apa-apa bentuk dan hendaklah mengandungi apa-apa maklumat
yang berhubungan dengan prosiding dan dasar Suruhanjaya dan
apa-apa perkara lain sebagaimana yang dinyatakan oleh Menteri
dari semasa ke semasa.


-----

_Suruhanjaya Penerbangan Malaysia_ 71

**Penjalanan pendakwaan**

**91.** Tiada pendakwaan bagi mana-mana kesalahan di bawah
Akta ini boleh dimulakan kecuali dengan keizinan secara bertulis
daripada Pendakwa Raya.

**Kesalahan oleh pertubuhan perbadanan**

**92. (1) Jika seseorang yang disabitkan berkenaan dengan mana-mana**
kesalahan di bawah Akta ini ialah suatu pertubuhan perbadanan,
ia hanya boleh dihukum dengan denda yang diperuntukkan bagi
kesalahan itu.

(2) Jika suatu kesalahan terhadap Akta ini atau mana-mana
peraturan-peraturan yang dibuat di bawahnya telah dilakukan
oleh suatu pertubuhan perbadanan, mana-mana orang yang pada
masa pelakuan kesalahan itu merupakan seorang pengarah,
ketua pegawai eksekutif, pegawai, pekerja, wakil atau setiausaha
pertubuhan perbadanan atau yang berupa sebagai bertindak atas
apa-apa sifat sedemikian atau dengan apa-apa cara atau pada apaapa takat bertanggungjawab bagi pengurusan apa-apa hal ehwal
pertubuhan perbadanan itu atau yang membantu dalam pengurusan
sedemikian—

_(a) boleh dipertuduh secara berasingan atau bersesama dalam_

prosiding yang sama bersekali dengan pertubuhan
perbadanan itu; dan

_(b) hendaklah disifatkan telah melakukan kesalahan itu_

melainkan jika dia membuktikan bahawa kesalahan itu
telah dilakukan tanpa keizinannya atau pengetahuannya
dan bahawa dia telah menjalankan segala usaha yang
wajar untuk menghalang pelakuan kesalahan itu
sebagaimana sepatutnya ia dijalankan, setelah mengambil
kira jenis fungsinya atas sifat itu dan kepada semua hal
keadaan.

(3) Jika seseorang yang merupakan pekerja sesuatu pertubuhan
perbadanan melanggar mana-mana peruntukan Akta ini, pertubuhan
perbadanan itu hendaklah disifatkan telah melanggar peruntukan
itu.


-----

72 _Rang Undang-Undang_

(4) Bagi maksud seksyen ini, “pegawai”, berhubung dengan
seseorang pengarah suatu perbadanan, termasuklah—

_(a) seseorang yang menjawat atau bertindak dalam kedudukan_

seorang pengarah perbadanan, dengan apa jua nama yang
dipanggil, dan sama ada atau tidak dilantik secara sah
atau diberi kuasa dengan sewajarnya untuk bertindak
atas kedudukan itu;

_(b) seseorang yang arahannya atau suruhannya pengarah suatu_

perbadanan pada kebiasaannya bertindak; dan

_(c) jika perbadanan itu diperbadankan di luar Malaysia—_

(i) seorang anggota lembaga perbadanan itu;

(ii) seorang yang menjawat atau bertindak dalam

kedudukan pengarah lembaga perbadanan, dengan
apa jua nama yang dipanggil, dan sama ada atau
tidak dilantik dengan sah untuk menjawat atau
diberi kuasa sewajarnya untuk bertindak dengan
kedudukan itu; dan

(iii) seorang yang arahannya dan suruhannya anggota

lembaga perbadanan pada kebiasaannya
bertindak.

**Pekhidmat awam dan pegawai awam**

**93.** Semua anggota Suruhanjaya dan mana-mana jawatankuasanya,
dan pekerja atau ejen Suruhanjaya, semasa menunaikan kewajipan
mereka di bawah Akta ini sebagai anggota, pekerja atau ejen
sedemikian, hendaklah disifatkan sebagai pekhidmat awam mengikut
pengertian Kanun Keseksaan [Akta 574].

**Obligasi kerahsiaan**

**94. (1) Kecuali bagi apa-apa maksud Akta ini atau bagi maksud**
apa-apa prosiding sivil atau jenayah di bawah mana-mana
undang-undang bertulis atau jika selainnya dibenarkan oleh
Suruhanjaya—

_(a)_ tiada anggota Suruhanjaya atau mana-mana jawatankuasanya

atau mana-mana pekerja atau ejen Suruhanjaya atau
mana-mana orang yang menghadiri mana-mana mesyuarat


-----

_Suruhanjaya Penerbangan Malaysia_ 73

Suruhanjaya atau mana-mana jawatankuasanya, sama
ada semasa atau selepas tempoh jawatannya atau
pekerjaannya, hendaklah menzahirkan apa-apa maklumat
yang didapatinya dalam penjalanan tugasnya dan yang
tidak disiarkan menurut Akta ini atau Akta Penerbangan
Awam 1969; dan

_(b)_ tiada seorang lain pun yang melalui apa-apa cara mempunyai

akses kepada apa-apa maklumat atau dokumen yang
berhubungan dengan hal ehwal Suruhanjaya boleh
menzahirkan maklumat atau dokumen itu.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi lima tahun atau kedua-duanya.

**Representasi dalam prosiding sivil**

**95. Walau apa pun peruntukan dalam mana-mana undang-undang**
bertulis yang lain—

_(a)_ dalam mana-mana prosiding sivil oleh atau terhadap

Suruhanjaya;

_(b)_ dalam mana-mana prosiding sivil terhadap mana-mana

pekerja berhubung dengan pelaksanaan fungsinya
di bawah Akta ini; atau

_(c)_ dalam mana-mana prosiding sivil lain yang dalamnya

Suruhanjaya dikehendaki atau dibenarkan oleh mahkamah
untuk diwakili, atau didengari, atau selainnya berhak
untuk diwakili atau didengari,

mana-mana orang yang diberi kuasa oleh Suruhanjaya bagi maksud
itu boleh, bagi pihak Suruhanjaya atau pekerja itu, memulakan
prosiding sedemikian atau hadir dalam prosiding itu dan boleh
membuat semua kehadiran dan permohonan dan melakukan semua
perbuatan berkenaan dengan prosiding itu bagi pihak Suruhanjaya
atau pekerja itu.


-----

74 _Rang Undang-Undang_

**Perlindungan daripada guaman dan prosiding undang-**
**undang**

**96. Tiada tindakan, guaman, pendakwaan atau prosiding lain boleh**
diambil, atau dibawa, dimulakan atau dibuat dalam mana-mana
mahkamah terhadap—

_(a) Suruhanjaya; atau_

_(b)_ mana-mana anggota Suruhanjaya atau jawatankuasa, mana
mana pekerja atau ejen Suruhanjaya,

berkenaan dengan apa-apa perbuatan, pengabaian atau keingkaran
yang dibuat atau dilakukan olehnya dengan suci hati atau apaapa peninggalan yang ditinggalkan olehnya dengan suci hati atas
sifat yang sedemikian.

**Akta Perlindungan Pihak Berkuasa Awam 1948**

**97. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan
atau prosiding terhadap Suruhanjaya atau anggota Suruhanjaya,
anggota jawatankuasa, dan pekerja atau ejen Suruhanjaya berkenaan
dengan apa-apa perbuatan, pengabaian atau keingkaran yang
dibuat atau dilakukan dengan suci hati atau apa-apa peninggalan
olehnya dengan suci hati atas sifat yang sedemikian.

**Kuasa untuk membuat peraturan-peraturan**

**98. (1)** Suruhanjaya boleh membuat peraturan-peraturan
sebagaimana yang perlu atau suai manfaat bagi—

_(a)_ menguatkuasakan dengan sepenuhnya peruntukan Akta

ini;

_(b) menjalankan atau mencapai matlamat dan maksud Akta_

ini; atau

pelaksanaan yang lebih lanjut, lebih baik atau sesuai bagi
peruntukan Akta ini.


-----

_Suruhanjaya Penerbangan Malaysia_ 75

(2) Tanpa menjejaskan keluasan subseksyen (1), peraturanperaturan boleh dibuat bagi—

_(a)_ menetapkan semua perkara yang berhubungan dengan

pengeluaran lesen dan permit di bawah Akta ini, termasuk
kelayakan orang yang memohon lesen dan permit itu,
fi lesen dan permit, tempoh lesen dan permit, bentuk
lesen dan permit, syarat standard lesen dan permit,
fi permohonan, fi tahunan, fi pembaharuan dan caj
pemprosesan yang lain;

_(b)_ menetapkan perkara yang berkenaan dengan peruntukan

hak trafik udara;

_(c)_ menetapkan perkara yang berkenaan dengan peruntukan

slot di aerodrom;

_(d)_ menetapkan kod kelakuan bagi anggota Suruhanjaya dan

anggota jawatankuasa;

_(e) menetapkan syarat-syarat perkhidmatan, perlakuan dan_

tatatertib pekerja Suruhanjaya;

_(f)_ menetapkan perkara yang berkaitan dengan obligasi

perkhidmatan awam;

_(g)_ menetapkan kod pengguna dan perkara yang berkaitan

dengan perlindungan pengguna;

_(h)_ menetapkan perkara yang berkaitan dengan penyelesaian

pertikaian;

_(i)_ menetapkan perkara yang berkaitan dengan persaingan

dalam industri penerbangan;

_(j)_ menetapkan perkara yang berkaitan dengan perkhidmatan

pengendalian darat;

_(k)_ menetapkan fi dan caj yang kena dibayar kepada

Suruhanjaya di bawah Akta ini dan cara untuk memungut
dan membayar fi itu;

_(l)_ mengadakan peruntukan bagi peraturan kesemua atau

mana-mana aktiviti Suruhanjaya dan secara amnya
pelaksanaan fungsi, penjalanan kuasa dan penunaian
kewajipan Suruhanjaya di bawah Akta ini; dan


-----

76 _Rang Undang-Undang_

_(m)_ mengadakan peruntukan bagi apa-apa perkara lain

sebagaimana yang dijangkakan oleh, atau perlu bagi
menguatkuasakan sepenuhnya, peruntukan Akta ini dan
bagi pentadbiran sewajarnya.

(3) Peraturan-peraturan yang dibuat di bawah seksyen ini
boleh menetapkan apa-apa perbuatan yang melanggar peraturanperaturan sebagai suatu kesalahan dan boleh menetapkan penalti
denda tidak melebihi lima ratus ribu ringgit atau pemenjaraan
selama tempoh tidak melebihi lima tahun atau kedua-duanya bagi
kesalahan itu.

**Kuasa untuk meminda Jadual**

**99. Menteri boleh, atas syor Suruhanjaya, meminda mana-mana**
Jadual melalui perintah yang disiarkan dalam _Warta._

Bahagian XIV

kecualian dan PERALIHAN

**Kecualian bagi lesen dan permit**

**100. (1) Setiap orang yang, sebelum tarikh yang ditetapkan,**
memegang suatu lesen atau permit yang sah yang dikeluarkan
kepadanya di bawah Akta Penerbangan Awam 1969 atau PeraturanPeraturan Penerbangan Awam 1996, atau apa-apa hak trafik udara
yang diperuntukkan kepadanya bagi perkhidmatan domestik atau
antarabangsa oleh Kementerian Pengangkutan, hendaklah terus
diberi kuasa di bawah Akta ini sehingga tarikh tamat lesen atau
permit atau hak itu dan tertakluk kepada terma dan syarat yang
dikaitkan dengannya.

(2) Tiada apa pun dalam seksyen ini boleh disifatkan sebagai
melanjutkan tempoh atau jangka masa lesen atau permit atau
hak yang dinyatakan dalam subseksyen (1) selepas tarikh habis
tempohnya.

(3) Suruhanjaya boleh mengubah terma dan syarat yang dikaitkan
dengan lesen atau permit atau hak yang diberi kuasa di bawah
subseksyen (1) bagi maksud menyelaraskan lesen, permit atau
hak itu dengan dasar Suruhanjaya berkenaan dengan pengenaan
syarat mengenai pelesenan dan permit di bawah Akta ini.


-----

_Suruhanjaya Penerbangan Malaysia_ 77

(4) Peruntukan Akta ini yang berhubungan dengan pembatalan
lesen atau permit atau hak hendaklah terpakai bagi semua orang
yang disifatkan di bawah subseksyen (1) sebagai diberi kuasa
di bawah Akta ini.

**Kecualian bagi Perjanjian Perkhidmatan Udara Luar**
**Bandar**

**101. Perjanjian Perkhidmatan Udara Luar Bandar yang dibuat**
antara Kerajaan dengan MASwings Sdn. Bhd. yang wujud sebelum
tarikh yang ditetapkan hendaklah mempunyai kuat kuasa dan
berkesan sepenuhnya dan hendaklah pada tarikh yang ditetapkan
dipantau oleh Suruhanjaya.

**Penerusan permohonan, dsb., yang belum selesai**

**102.** (1) Semua permohonan, kelulusan atau keputusan, atas
rayuan atau selainnya, berkenaan dengan perkara di bawah Akta
ini, yang belum selesai di hadapan Menteri atau Ketua Pengarah
Penerbangan Awam di bawah Akta Penerbangan Awam 1969 atau
Peraturan-Peraturan Penerbangan Awam 1996, hendaklah pada
tarikh yang ditetapkan diuruskan oleh Suruhanjaya di bawah Akta
ini.

(2) Semua surat cara, perakuan atau dokumen yang berkenaan
dengan perkara di bawah Akta ini yang diserah simpan dengan
Menteri atau Ketua Pengarah Penerbangan Awam di bawah Akta
Penerbangan Awam 1969 atau Peraturan-Peraturan Penerbangan
Awam 1996 sebelum tarikh yang ditetapkan hendaklah pada tarikh
yang ditetapkan diserah simpan dengan Suruhanjaya.

**Perkhidmatan pengendalian darat yang sedia ada**

**103. (1) Seseorang hendaklah hanya diberi kuasa untuk**
menjalankan perkhidmatan dan aktiviti yang dinyatakan dalam
mana-mana perjanjian dan perjanjian tambahan berkenaan dengan
perkhidmatan pengendalian darat bagi tempoh satu tahun dari tarikh
yang ditetapkan atau apa-apa tempoh lain yang boleh dilanjutkan
oleh Suruhanjaya jika orang itu menyerah simpan suatu salinan
perjanjian dan perjanjian tambahan yang diperakukan dengan
Suruhanjaya dalam masa enam bulan dari tarikh yang ditetapkan
atau apa-apa tempoh yang dilanjutkan oleh Suruhanjaya.


-----

78 _Rang Undang-Undang_

(2) Pemberian kuasa yang diberikan kepada orang yang diberi
kuasa di bawah subseksyen (1) hendaklah luput jika mereka tidak
mendaftar dengan Suruhanjaya dalam masa enam bulan atau apaapa tempoh yang dilanjutkan yang disebut dalam subseksyen (1)
selepas tarikh yang ditetapkan.

**Perjanjian yang sedia ada**

**104.** (1) Seseorang hendaklah yang diberi kuasa untuk
menjalankan perkhidmatan dan aktiviti yang dinyatakan dalam
sesuatu perjanjian berkenaan dengan obligasi perkhidmatan awam
dan apa-apa perjanjian pengendalian atau konsesi sehingga tarikh
tamat perjanjian dan tertakluk kepada terma dan syarat yang
dikaitkan dengan perjanjian.

(2) Tiada apa pun dalam seksyen ini boleh disifatkan sebagai
melanjutkan tempoh atau jangka masa sesuatu perjanjian yang
dinyatakan dalam subseksyen (1) selepas tarikh tamatnya.

**Perkara yang dilakukan pada menjangkakan pembuatan**
**Akta ini**

**105. Segala perbuatan dan benda yang dilakukan bagi pihak**
Suruhanjaya dalam menyediakan atau menjangkakan pembuatan
Akta ini dan apa-apa perbelanjaan yang dilakukan berhubungan
dengannya, hendaklah disifatkan telah dibenarkan di bawah Akta
ini, dengan syarat bahawa perbuatan dan benda yang dibuat itu
adalah selaras dengan niat dan maksud am Akta ini, dan segala
hak dan obligasi yang diperoleh atau dilakukan akibat daripada
pembuatan perbuatan atau benda itu termasuklah apa-apa perbelanjaan
yang dilakukan berhubung dengannya hendaklah apabila Akta ini
berkuat kuasa disifatkan sebagai hak dan obligasi Suruhanjaya.

Jadual Pertama

[Seksyen 14]

MESYUARAT

**Suruhanjaya**

**1. (1) Suruhanjaya hendaklah mengadakan seberapa banyak mesyuarat yang**
perlu bagi melaksanakan fungsinya dengan cekap dan mesyuarat itu hendaklah
diadakan pada bila-bila masa dan di mana-mana tempat yang ditentukan oleh
Pengerusi Eksekutif.


-----

_Suruhanjaya Penerbangan Malaysia_ 79

(2) Pengerusi Eksekutif hendaklah memastikan bahawa mesyuarat Suruhanjaya
diadakan tidak kurang daripada 3 kali dalam setahun.

(3) Pengerusi Eksekutif hendaklah mempengerusikan mesyuarat
Suruhanjaya.

(4) Suatu kuorum boleh dibentuk pada mana-mana mesyuarat—

_(a) oleh Pengerusi Eksekutif dan sekurang-kurangnya empat anggota lain_

Suruhanjaya yang salah seorang daripadanya merupakan anggota
yang dinyatakan dalam perenggan 5(1)(b); atau

_(b)_ oleh anggota Suruhanjaya yang dilantik di bawah seksyen 6 untuk

bertindak secara sementara sebagai Pengerusi Eksekutif dan sekurangkurangnya empat orang anggota lain Suruhanjaya, yang salah seorang
daripadanya merupakan anggota yang dinyatakan dalam perenggan
5(1)(b).

(5) Tiap-tiap anggota yang hadir pada mesyuarat Suruhanjaya layak mendapat
satu undi.

(6) Jika tentang apa-apa persoalan yang hendaklah ditentukan oleh Suruhanjaya
terdapat bilangan undi yang sama banyak, Pengerusi Eksekutif hendaklah
mempunyai undi pemutus sebagai tambahan kepada undi biasanya.

(7) Mana-mana anggota Suruhanjaya boleh meminta supaya diadakan atau
untuk menyertai mana-mana mesyuarat melalui peranti telekomunikasi sertamerta seperti telefon, sidang video atau kaedah elektronik lain bagi komunikasi
audio atau audio-visual. Penyambungan bersama dengan serentak beberapa
bilangan anggota melalui peranti telekomunikasi serta-merta itu cukup untuk
membentuk suatu kuorum, walaupun pada hakikatnya anggota-anggota itu tidak
hadir bersama di satu tempat pada masa mesyuarat itu bersidang, hendaklah
menjadi mesyuarat yang diadakan dan dibentuk dengan sewajarnya, dengan
syarat bahawa—

_(a) Pengerusi Eksekutif telah meluluskan pengadaan atau penyertaan dalam_

mesyuarat itu melalui peranti telekomunikasi serta-merta;

_(b)_ semua anggota Suruhanjaya menerima notis mengenai mesyuarat itu

dan kaedah yang melaluinya mesyuarat itu akan dijalankan;

_(c) setiap anggota Suruhanjaya yang mengambil bahagian dalam mesyuarat_

itu melalui peranti telekomunikasi serta-merta mestilah boleh mendengar
setiap anggota lain yang mengambil bahagian pada masa permulaan
dan selama tempoh mesyuarat itu; dan

_(d) pada permulaan mesyuarat dan sebelum pengundian tentang apa-_

apa ketetapan, setiap anggota Suruhanjaya mestilah mengesahkan
kehadirannya bagi maksud mesyuarat itu kepada semua anggota lain
yang mengambil bahagian.


-----

80 _Rang Undang-Undang_

**Mengundang orang lain untuk menghadiri mesyuarat**

**2. (1) Suruhanjaya boleh mengundang mana-mana orang lain untuk menghadiri**
mana-mana mesyuarat atau perbincangan Suruhanjaya bagi maksud menasihatinya
tentang apa-apa perkara yang sedang dibincangkan tetapi mana-mana orang
yang hadir sedemikian tidak berhak untuk mengundi pada mesyuarat atau
perbincangan itu.

(2) Mana-mana orang yang diundang untuk menghadiri mesyuarat atau
perbincangan Suruhanjaya di bawah subperenggan (1) boleh dibayar apa-apa
elaun dan perbelanjaan lain sebagaimana yang ditentukan oleh Suruhanjaya.

**Ketetapan tanpa mesyuarat**

**3. (1) Sesuatu ketetapan dikira telah diluluskan dalam sesuatu mesyuarat**
jika—

_(a) semua anggota Suruhanjaya telah dimaklumkan tentang ketetapan_

yang dicadangkan itu, atau usaha yang munasabah telah dibuat untuk
memaklumkan semua anggota Suruhanjaya mengenai ketetapan yang
dicadangkan itu; dan

_(b) tanpa mesyuarat, semua anggota Suruhanjaya menandakan persetujuan_

tentang ketetapan itu mengikut kaedah yang ditentukan oleh Suruhanjaya
di bawah subperenggan (2).

(2) Subperenggan (1) terpakai hanya jika Suruhanjaya—

_(a) memutuskan bahawa subperenggan itu terpakai; dan_

_(b) memutuskan kaedah yang dengannya anggota Suruhanjaya hendaklah_

menandakan persetujuan tentang ketetapan itu.

**Minit**

**4. (1) Suruhanjaya hendaklah menyebabkan minit kesemua mesyuaratnya**
disenggarakan dan disimpan dalam bentuk yang sepatutnya.

(2) Apa-apa minit yang dibuat mengenai mesyuarat Suruhanjaya hendaklah,
jika ditandatangani dengan sewajarnya, diterima sebagai keterangan dalam
segala prosiding undang-undang tanpa bukti selanjutnya.

(3) Tiap-tiap mesyuarat Suruhanjaya yang berkenaan dengan prosiding yang
minitnya telah dibuat mengikut subperenggan (1) dan (2) hendaklah disifatkan
dipanggil dan diadakan dengan sewajarnya dan semua anggota dalam mesyuarat
itu layak dengan sewajarnya untuk bertindak.

**Tatacara**

**5. Tertakluk kepada Akta ini, Suruhanjaya boleh mengawal selia tatacaranya**
sendiri.


-----

_Suruhanjaya Penerbangan Malaysia_ 81

**Kesahan perbuatan dan prosiding**

**6. Tiada perbuatan yang dilakukan atau prosiding yang diambil di bawah**
Akta ini boleh dipersoalkan atas alasan bahawa—

_(a) apa-apa kekosongan dalam keanggotaan, atau terdapat apa-apa kecacatan_

dalam penubuhan Suruhanjaya;

_(b) apa-apa peninggalan, kecacatan atau ketidakteraturan yang tidak_

menyentuh merit kes itu.

**Anggota Suruhanjaya menumpukan masa kepada urusan Suruhanjaya**

**7. Tiap-tiap anggota Suruhanjaya hendaklah menumpukan masa kepada urusan**
Suruhanjaya sebagaimana yang perlu untuk menunaikan kewajipannya dengan
berkesan.

_Jawatankuasa_

**Mesyuarat**

**1. (1) Jawatankuasa hendaklah mengadakan seberapa banyak mesyuarat yang**
perlu bagi melaksanakan fungsinya dengan cekap dan mesyuarat itu hendaklah
diadakan pada bila-bila masa dan di mana-mana tempat yang ditentukan oleh
pengerusi jawatankuasa.

(2) Pengerusi jawatankuasa hendaklah mempengerusikan sesuatu mesyuarat

jawatankuasa.

**Mengundang orang lain untuk menghadiri mesyuarat**

**2. (1) Jawatankuasa boleh mengundang mana-mana orang lain untuk menghadiri**
mana-mana mesyuarat atau perbincangan bagi maksud menasihatinya tentang
apa-apa perkara yang sedang dibincangkan.

(2) Mana-mana orang yang diundang untuk menghadiri mesyuarat atau
perbincangan di bawah subperenggan (1) boleh dibayar apa-apa elaun dan
perbelanjaan lain sebagaimana yang ditentukan oleh Suruhanjaya.

**Minit**

**3. (1) Setiap jawatankuasa hendaklah menyebabkan minit kesemua mesyuaratnya**
disenggarakan dan disimpan dalam bentuk yang sepatutnya.

(2) Suatu jawatankuasa hendaklah menyebabkan salinan minit kesemua
mesyuaratnya ditandatangani dan dikemukakan kepada Suruhanjaya secepat
yang dapat dilaksanakan.


-----

82 _Rang Undang-Undang_

(3) Apa-apa minit yang dibuat mengenai mesyuarat jawatankuasa hendaklah,

jika ditandatangani dengan sewajarnya, hendaklah diterima sebagai keterangan
dalam segala prosiding undang-undang tanpa bukti selanjutnya

(4) Tiap-tiap mesyuarat jawatankuasa yang berkenaan dengan prosiding yang

minitnya telah dibuat mengikut subperenggan (1) dan (2) hendaklah disifatkan
telah dipanggil dan diadakan dengan sewajarnya dan semua anggota dalam
mesyuarat itu layak dengan sewajarnya untuk bertindak.

**Tatacara**

**4. Tertakluk kepada Akta ini, jawatankuasa boleh mengawal selia tatacaranya**
sendiri.

Jadual Kedua

[Seksyen 37]

SENARAI PERKHIDMATAN PENGENDALIAN DARAT

**1.** _Pentadbiran dan penyeliaan darat, terdiri daripada-_

_(a)_ perkhidmatan representasi dan perhubungan dengan pihak berkuasa

tempatan atau mana-mana entiti lain, pembayaran bagi pihak pengguna
lapangan terbang dan peruntukan ruang pejabat bagi wakilnya;

_(b)_ kawalan beban, pemesejan dan telekomunikasi;

_(c) pengendalian, penyimpanan dan pentadbiran peranti beban unit;_

_(d)_ apa-apa perkhidmatan penyeliaan lain sebelum, semasa dan selepas

penerbangan; dan

_(e)_ apa-apa perkhidmatan pentabiran yang lain yang diminta oleh pengguna

lapangan terbang.

**2.** _Pengendalian penumpang merangkumi apa-apa jenis bantuan kepada_
_penumpang yang tiba, berlepas, berpindah atau dalam transit, termasuklah_
_pendaftaran tiket dan dokumen perjalanan, pendaftaran bagasi dan membawanya_
_ke kawasan pengisihan._

**3.** _Pengendalian muatan dan mel merangkumi—_

_(a)_ bagi muatan: pengendalian dokumen yang berhubungan, tatacara kastam

dan pelaksanaan mana-mana tatacara keselamatan yang dipersetujui
antara pihak-pihak atau yang dikehendaki dalam hal keadaan;

_(b) bagi mel: pengendalian dokumen yang berhubungan dan pelaksanaan_

mana-mana tatacara keselamatan antara pihak-pihak atau yang
dikehendaki oleh hal keadaan.

**4.** _Perkhidmatan pesawat udara, merangkumi—_

_(a)_ pembersihan luaran dan dalaman pesawat udara, dan perkhidmatan

tandas dan air;


-----

_Suruhanjaya Penerbangan Malaysia_ 83

_(b) pendinginan dan pemanasan kabin, pengalihan salji dan ais, dan_

penyahaisan pesawat udara;

_(c)_ pengaturan semula kabin dengan kelengkapan kabin yang sesuai,

penyimpanan kelengkapan ini

**5.** _Penyenggaraan pesawat udara, merangkumi-_

_(a)_ perkhidmatan rutin yang dilakukan sebelum penerbangan;

_(b)_ perkhidmatan bukan rutin yang diminta oleh pengguna lapangan

terbang;

_(c)_ peruntukan dan pentadbiran barang ganti dan kelengkapan yang

sesuai;

_(d)_ permintaan bagi atau tempahan parkir pesawat udara dan/atau ruang

hangar yang sesuai.

**6.** _Operasi penerbangan dan pentadbiran anak kapal, merangkumi-_

_(a)_ persediaan penerbangan di lapangan terbang pelepasan atau di mana
mana tempat lain;

_(b)_ bantuan dalam penerbangan, termasuk penghantaran semula jika

diperlukan;

_(c)_ aktiviti pasca penerbangan;

_(d)_ pentadbiran anak kapal.

**7.** _Pengangkutan permukaan merangkumi—_

_(a)_ pengaturan dan pelaksanaan pengangkutan anak kapal, penumpang,

bagasi, muatan dan mel antara terminal yang berlainan di lapangan
terbang yang sama, tetapi tidak termasuk mengangkut anak kapal,
penumpang, bagasi, muatan dan mel antara pesawat udara dengan
mana-mana tempat lain dalam perimeter lapangan terbang yang
sama;

_(b) apa-apa pengangkut khas yang diminta oleh pengguna lapangan_

terbang.

**8.** _Perkhidmatan katering merangkumi—_

_(a)_ perhubungan dengan pembekal dan pengurusan pentadbiran;

_(b)_ penyimpanan makanan dan minuman dan kelengkapan yang diperlukan

bagi penyediaan makanan dan minuman itu;

_(c)_ pembersihan kelengkapan;

_(d)_ penyediaan dan penghantaran kelengkapan serta bekalan bar dan

makanan.

**9.** _Pengendalian bagasi,_ merangkumi pengendalian bagasi dalam kawasan
pengisihan yang mengisihkannya, menyediakannya bagi pelepasan, memuatkannya
ke dalam dan memunggahkannya daripada alat yang direka bentuk untuk
menggerakkannya daripada pesawat udara kepada kawasan pengisihan dan
begitu juga sebaliknya, serta mengangkut bagasi daripada kawasan pengisihan
ke kawasan menuntut bagasi.


-----

84 _Rang Undang-Undang_

**10.** _Pengendalian muatan dan mel berkenaan,_ pengendalian fizikal muatan
dan mel sama ada masuk, keluar atau sedang dipindahkan, antara terminal
udara dengan pesawat udara.

**11.** _Pengendalian tanjakan merangkumi-_

_(a)_ mengiringi pesawat udara atas landasan semasa ketibaan dan

pelepasan;

_(b)_ bantuan untuk parkir pesawat udara dan pengadaan peranti yang

sesuai;

_(c)_ komunikasi antara pesawat udara dengan pembekal kawasan udara

perkhidmatan;

_(d)_ pemuatan dan pemunggahan pesawat udara, termasuk pengadaan dan

operasi kaedah yang sesuai, serta pengangkutan anak kapal dan
penumpang antara pesawat udara dengan terminal, dan pengangkutan
bagasi antara pesawat udara dengan terminal;

_(e)_ pengadaan dan pengendalian unit yang sesuai bagi menghidupkan

enjin;

_(f)_ pergerakan pesawat udara semasa ketibaan dan pelepasan, serta

pengadaan dan pengendalian peranti yang sesuai;

_(g)_ pengangkutan, memuatkan ke dalam dan memunggahkan daripada

pesawat udara makanan dan minuman.

**12.** _Pengendalian bahan api dan minyak, merangkumi:_

_(a)_ pengaturan dan pelaksanaan operasi pengisian minyak dan pembuangan

minyak, termasuk penyimpanan bahan api dan kawalan kualiti dan
kuantiti penghantaran bahan api;

_(b)_ pengisian semula minyak dan bendalir lain.

**13.** _Apa-apa perkhidmatan lain yang ditentukan oleh Suruhanjaya dari semasa_

_ke semasa._

Jadual Ketiga

[Seksyen 48]

AKTIVITI KOMERSIAL, PERJANJIAN DAN PERCANTUMAN YANG DIKECUALIKAN

**1. Pentadbiran dan peruntukan obligasi perkhidmatan awam dan perjanjian**
yang dibuat berkenaan dengan obligasi perkhidmatan awam.

**2. Perjanjian yang sedia ada yang dibuat dengan Kerajaan sebagaimana yang**
dipinda dari semasa ke semasa.

**3. Suatu perjanjian atau perlakuan setakat yang ia terlibat dalam suatu perintah**
untuk mematuhi suatu kehendak perundangan.

**4. Aktiviti perundingan kolektif atau perjanjian kolektif berkenaan dengan**
terma dan syarat penggajian dan yang dirunding atau diselesaikan antara


-----

_Suruhanjaya Penerbangan Malaysia_ 85

pihak-pihak yang termasuk kedua-dua majikan dan pekerja atau organisasi
yang ditubuhkan untuk mewakili kepentingan majikan atau pekerja.

**5.** Suatu perusahaan yang dipertanggungjawabkan dengan operasi perkhidmatan
yang berkepentingan ekonomi am atau mempunyai ciri monopoli pengeluaran
hasil setakat yang larangan di bawah Penggal 2 Bahagian VII akan menghalang
pelaksanaan, dalam undang-undang atau hakikat, tugas yang tertentu yang
diberikan kepada perusahaan itu.

HURAIAN

Akta Suruhanjaya Penerbangan Malaysia 2015 yang dicadangkan (“Akta
yang dicadangkan”) bertujuan untuk menubuhkan Suruhanjaya Penerbangan
Malaysia untuk mengawal selia perkara ekonomi yang berhubungan dengan
industri penerbangan awam dan untuk mengadakan peruntukan bagi fungsinya
dan kuasanya dan perkara yang berkaitan.

Bahagian I

2. Bahagian I memperkatakan perkara permulaan.

_Fasal 1 mengandungi tajuk ringkas dan permulaan kuat kuasa Akta yang_

dicadangkan.

_Fasal 2 mengandungi takrif beberapa perkataan yang digunakan dalam Akta_

yang dicadangkan.

Bahagian II

3. Bahagian II mengandungi peruntukan yang berhubungan dengan penubuhan
Suruhanjaya.

_Fasal 3 bertujuan untuk mengadakan peruntukan bagi penubuhan_

Suruhanjaya.

_Fasal 4 bertujuan untuk mengadakan peruntukan bagi meterai perbadanan_

Suruhanjaya.

_Fasal 5 mengandungi peruntukan mengenai keanggotaan Suruhanjaya._

_Fasal 6 memperkatakan pelantikan anggota silih ganti kepada_

Suruhanjaya.

_Fasal 7 memperkatakan tempoh jawatan anggota Suruhanjaya._

_Fasal 8 mengadakan peruntukan bagi pembayaran saraan dan elaun kepada_

anggota Suruhanjaya.


-----

86 _Rang Undang-Undang_

_Fasal 9 mengadakan peruntukan bagi pembatalan pelantikan anggota_

Suruhanjaya dan peletakan jawatan mereka.

_Fasal 10 menyatakan situasi apabila jawatan seseorang anggota Suruhanjaya_

dikosongkan.

_Fasal 11 menyatakan kesan pemberhentian keanggotaan Suruhanjaya._

_Fasal 12 memberi Suruhanjaya kuasa untuk menubuhkan jawatankuasa bagi_

membantunya.

_Fasal 13 menghendaki mana-mana anggota Suruhanjaya, atau mana-_

mana jawatankuasa yang ditubuhkan oleh Suruhanjaya supaya menzahirkan
kepentingannya dalam apa-apa perkara yang dibincangkan oleh Suruhanjaya
atau jawatankuasa. Kegagalan untuk menzahirkan kepentingannya merupakan
suatu kesalahan dan tertakluk kepada penalti.

_Fasal 14 mengadakan peruntukan bagi pemakaian peruntukan Jadual Pertama_

bagi anggota Suruhanjaya dan apa-apa jawatankuasa yang ditubuhkan oleh
Suruhanjaya.

_Fasal 15 bertujuan untuk mengadakan peruntukan bagi tatakelakuan yang_

hendaklah dipatuhi oleh anggota Suruhanjaya dan mana-mana jawatankuasa
yang ditubuhkan oleh Suruhanjaya.

_Fasal 16_ bertujuan untuk mengadakan peruntukan bagi panel tatatertib

yang hendaklah menjalankan prosiding tatatertib sekiranya terdapat apa-apa
pelanggaran tatakelakuan.

Bahagian III

4. Bahagian III memperkatakan fungsi dan kuasa Suruhanjaya dan Pengerusi
Eksekutif.

_Fasal 17_ dan 18 menyatakan fungsi dan kuasa Suruhanjaya.

_Fasal 19 bertujuan untuk mengadakan peruntukan mengenai isu yang_

mengenainya Suruhanjaya hendaklah berunding dengan Ketua Pengarah
Penerbangan Awam.

_Fasal 20 membenarkan Suruhanjaya mewakilkan fungsinya dan kuasanya_

kepada seseorang anggota atau jawatankuasa Suruhanjaya.

_Fasal 21 menyatakan fungsi Pengerusi Eksekutif._

_Fasal 22 memberikan kepada Perdana Menteri kuasa untuk melantik_

mana-mana anggota Suruhanjaya bagi penjalanan sementara fungsi Pengerusi
Eksekutif.


-----

_Suruhanjaya Penerbangan Malaysia_ 87

Bahagian IV

5. Bahagian IV memperkatakan pekerja Suruhanjaya.

_Fasal 23 memberi Suruhanjaya kuasa untuk menggajikan pekerjanya._

_Fasal 24 membenarkan Suruhanjaya untuk menentukan syarat perkhidmatan_

pekerjanya dan memberi Suruhanjaya kuasa untuk mempunyai kuasa tatatertib
dan kawalan ke atas semua pekerjanya.

Bahagian V

6. Bahagian V mengandungi peruntukan tentang kewangan.

_Fasal 25_ dan 26 mengadakan peruntukan bagi penubuhan Kumpulan Wang

Suruhanjaya Penerbangan dan perbelanjaan yang hendaklah dipertanggungkan
bagi Kumpulan Wang.

_Fasal 27 memperuntukkan bagi penubuhan Kumpulan Wang Perkhidmatan_

Awam dan perbelanjaan yang hendaklah dipertanggungkan bagi Kumpulan
Wang.

_Fasal 28 meletakkan tanggungjawab pada Suruhanjaya untuk memelihara_

Kumpuan Wang Suruhanjaya Penerbangan.

_Fasal 29, 30 dan 31 membenarkan Suruhanjaya membuka dan menyenggara_

akaun bank, meminjam wang dan melaburkan wang Suruhanjaya, masingmasing.

_Fasal 32 membenarkan Suruhanjaya menentukan tatacara kewangannya_

sendiri.

_Fasal 33 menyatakan bahawa tahun kewangan bagi Suruhanjaya hendaklah_

bermula pada 1 Januari dan berakhir pada 31 Disember tiap-tiap tahun.

_Fasal 34 menghendaki Suruhanjaya menyimpan akaun yang sepatutnya bagi_

Kumpulan Wang Suruhanjaya Penerbangan dan Kumpulan Wang Perkhidmatan
Awam dan rekod sepatutnya bagi aktivitinya. Suruhanjaya dikehendaki supaya
penyata akaunnya dan penyata aktivitinya bagi tahun kewangan itu dihantar
kepada Menteri yang akan menyebabkan penyata-penyata itu dibentangkan
dalam kedua-dua Majlis Parlimen. _Fasal_ ini juga memperuntukkan bahawa
Akta Badan Berkanun (Akaun dan Laporan Tahunan) 1980 hendaklah terpakai
bagi Suruhanjaya.

Bahagian VI

7. Bahagian VI mengandungi peruntukan tentang pelesenan dan caj.

_Fasal 35 mengadakan peruntukan bagi kehendak sesuatu lesen perkhidmatan_

udara yang diberikan oleh Suruhanjaya untuk membawa melalui udara atau
menggunakan mana-mana pesawat udara bagi pengangkutan penumpang, mel
atau kargo untuk sewa atau upah bagi apa-apa perjalanan berjadual antara
dua tempat atau lebih, yang sekurang-kurangnya salah satu tempat itu adalah
dalam Malaysia dan penalti bagi ketidakpatuhan kepada kehendak itu.


-----

88 _Rang Undang-Undang_

_Fasal 36 mengadakan peruntukan bagi kehendak sesuatu permit perkhidmatan_

udara yang diberikan oleh Suruhanjaya untuk membawa melalui udara atau
menggunakan apa-apa pesawat udara bagi pengangkutan, mel atau kargo untuk
sewa atau upah bagi perjalanan tidak berjadual antara dua tempat atau lebih,
yang sekurang-kurangnya salah satu tempat itu adalah dalam Malaysia dan
penalti bagi ketidakpatuhan kepada kehendak itu.

_Fasal 37 mengadakan peruntukan bagi kehendak sesuatu lesen pengendalian_

darat yang diberikan oleh Suruhanjaya untuk mengusahakan apa-apa perkhidmatan
pengendalian darat di Malaysia.

_Fasal 38_ memperuntukkan bahawa seseorang hendaklah memperoleh suatu

lesen pengendali untuk mengendalikan aerodrom untuk pelepasan dan pendaratan
apa-apa pesawat udara yang terlibat dalam pengangkutan penumpang, mel atau
kargo untuk sewa atau upah.

_Fasal 39_ mengadakan peruntukan berkenaan dengan suatu permohonan

bagi lesen atau permit dan menyatakan kehendak, termasuklah maklumat yang
perlu, untuk membuat permohonan lesen itu.

_Fasal 40 menyatakan syarat yang boleh dikaitkan oleh Suruhanjaya kepada_

lesen atau permit dan apa-apa syarat boleh ditambah, dibatalkan atau diubah
oleh Suruhanjaya.

_Fasal 41_ menyatakan bahawa tempoh lesen hendaklah ditetapkan oleh

Suruhanjaya.

_Fasal 42 bertujuan untuk mengawal selia permohonan berkenaan dengan_

pembaharuan lesen atau permit.

_Fasal 43 memperkatakan kuasa Suruhanjaya untuk membatalkan atau_

menggantung lesen atau permit. Walau bagaimanapun, jika pemegang lesen
atau pemegang permit terhenti daripada memegang perakuan pengendali udara
yang sah, lesen atau permit yang dikeluarkan hendaklah disifatkan telah
dibatalkan berkuat kuasa dari tarikh pemegang lesen atau pemegang permit
terhenti daripada memegang perakuan pengendali udara yang sah itu.

_Fasal 44 memperuntukkan bahawa pemegang lesen atau pemegang permit_

boleh menyerahkan balik lesen atau permitnya pada bila-bila masa melalui
notis bertulis kepada Suruhanjaya. Walau bagaimanapun, penyerahan balik
itu hanya akan berkuat kuasa selepas notis penyerahan balik atau apa-apa
tempoh lain yang dinyatakan secara bertulis oleh Suruhanjaya. Pemegang
lesen atau pemegang permit yang menyerahkan balik lesen atau permitnya
hendaklah mengambil segala langkah dan memberikan segala bantuan kepada
Suruhanjaya yang dikehendaki dalam proses penyerahan balik lesen atau permit
itu. Pemegang lesen atau pemegang permit juga hendaklah mengemukakan
lesen atau permit itu kepada Suruhanjaya pada tarikh kuat kuasa penyerahan
balik itu.

_Fasal 45 melarang pemindahmilikan atau penyerahhakan sesuatu lesen atau_

permit, kecuali dalam hal keadaan yang dinyatakan.


-----

_Suruhanjaya Penerbangan Malaysia_ 89

_Fasal 46 memberi Suruhanjaya kuasa untuk mengawal selia caj. Suruhanjaya_

mempunyai kuasa untuk menetapkan caj termasuklah caj maksimum atau
mewujudkan kaedah bagi menentukan caj dengan mengambil kira faktor
tertentu, menjalankan kajian semula caj yang ditetapkannya dan kemudiannya
apa-apa caj yang difikirkannya patut.

Bahagian VII

8. Bahagian VII memperkatakan persaingan dalam apa-apa aktiviti komersial,
perjanjian dan percantuman yang menyentuh perkhidmatan penerbangan.

_Fasal 47 mengandungi takrif beberapa ungkapan yang digunakan dalam_

Bahagian VII Akta.

_Fasal 48_ mengadakan peruntukan bagi pemakaian Bahagian VII Akta dan

bertujuan untuk mewujudkan pemakaian luar wilayah bagi Bahagian VII Akta
yang perlu untuk memastikan bahawa apa-apa aktiviti komersial yang dibuat
di luar Malaysia yang mempunyai kesan ke atas persaingan dalam manamana pasaran penerbangan di Malaysia adalah tertakluk kepada Bahagian VII
Akta.

_Fasal 49 bertujuan untuk melarang perjanjian yang mempunyai matlamat_

atau kesan yang menghalang, menyekat atau mengganggu persaingan secara
signifikan dalam pasaran perkhidmatan penerbangan.

_Fasal 50_ bertujuan untuk membenarkan suatu perusahaan yang merupakan

pihak kepada apa-apa perjanjian tertentu untuk melepaskan liabilitinya daripada
larangan di bawah _fasal 49 jika kriteria yang dinyatakan dalam_ _fasal 50_
dipenuhi. Kriteria yang sama juga digunakan dalam menentukan pemberian
pengecualian individu dan pengecualian blok. Untuk melepaskan liabilitinya,
sesuatu perusahaan dikehendaki untuk menunjukkan bahawa faedah yang
diperoleh daripada sesuatu perjanjian adalah melebihi kesan antipersaingan.
Ini boleh diwujudkan dengan membuktikan bahawa terdapat faedah teknologi,
kecekapan atau sosial yang berbangkit daripada perjanjian itu dan semua faedah
ini tidak boleh tercapai tanpa perjanjian itu menanggung kesan antipersaingan
yang bersekadar dengan faedah yang diberikan dan perjanjian itu tidak
menghapuskan persaingan sepenuhnya.

_Fasal 51 memberi Suruhanjaya kuasa untuk memberikan suatu pengecualian_

individu daripada larangan fasal 49 kepada mana-mana perjanjian tertentu yang
memenuhi kriteria tertentu di bawah _fasal 50._

_Fasal 52 memberi Suruhanjaya kuasa untuk mengecualikan kategori perjanjian_

daripada larangan fasal 49 (“pengecualian blok”) yang memenuhi kriteria yang
dinyatakan di bawah _fasal 50._


-----

90 _Rang Undang-Undang_

_Fasal 53 bertujuan untuk melarang penyalahgunaan kedudukan dominan. Ia_

mengandungi suatu senarai perlakuan yang ilustratif, tetapi tidak menyeluruh,
yang boleh menjadi suatu penyalahgunaan kedudukan dominan.

_Fasal 54_ bertujuan untuk melarang percantuman yang mengakibatkan atau

dijangkakan akan mengakibatkan pengurangan persaingan yang substansial
dalam pasaran perkhidmatan penerbangan. Suruhanjaya akan menggunakan
ujian pengurangan substansial persaingan (“ujian PSP”) untuk memutuskan
jika percantuman itu dilarang di bawah _fasal 54. Ia mengandungi suatu_
senarai percantuman yang ilustratif tetapi tidak menyeluruh yang boleh
mengakibatkan atau dijangkakan akan mengakibatkan pengurangan persaingan
yang substansial.

_Fasal 55 mengadakan peruntukan bagi pemberitahuan secara rela sesuatu_

percantuman yang dijangkakan dan permohonan bagi suatu keputusan Suruhanjaya
sama ada percantuman yang dijangkakan itu akan melanggar larangan di
bawah _fasal 54. Fasal 59 dan_ _fasal 62_ hendaklah terpakai berhubung dengan
pertimbangan Suruhanjaya mengenai percantuman yang dijangkakan sama ada
percantuman yang dijangkakan itu melanggar larangan _fasal 54._

_Fasal 56 mengadakan peruntukan bagi pemberitahuan secara rela sesuatu_

percantuman dan permohonan bagi suatu keputusan oleh Suruhanjaya sama
ada percantuman itu akan melanggar larangan di bawah _fasal 54. Fasal 59_
dan fasal 62 hendaklah terpakai berhubung dengan pertimbangan Suruhanjaya
mengenai percantuman yang dijangkakan sama ada percantuman yang dijangkakan
melanggar larangan _fasal 54._

_Fasal 57 memberi Suruhanjaya kuasa, sementara menunggu siapnya sesuatu_

penyiasatan, untuk mengenakan langkah-langkah interim yang difikirkannya
perlu untuk menghalang kerosakan serius dan tidak boleh dibaiki kepada
seseorang atau kategori orang atau untuk melindungi kepentingan awam.

_Fasal 58_ mengadakan peruntukan bagi pemberitahuan oleh Suruhanjaya

mengenai keputusannya tentang tiada pelanggaran larangan di bawah Bahagian
VII kepada mana-mana orang yang tersentuh dengan keputusan itu.

_Fasal 59 mengadakan peruntukan bagi kuasa Suruhanjaya selepas mendapati_

terdapat pelanggaran suatu larangan di bawah Bahagian VII.

_Fasal 60 bertujuan untuk memperuntukkan suatu rejim kelonggaran kepada_

sesuatu perusahaan yang telah mengaku penglibatannya dalam pelanggaran
mana-mana larangan di bawah subfasal 49(2) dan memberikan maklumat atau
bekerjasama dengan Suruhanjaya yang membantu Suruhanjaya secara signifikan
dalam penyiasatan.

_Fasal 61 memperuntukkan bahawa, jika seseorang tidak mematuhi arahan_

atau keputusan di bawah fasal 57 atau fasal 59, Suruhanjaya boleh membawa
prosiding di hadapan Mahkamah Tinggi terhadap orang itu untuk mendapatkan
suatu perintah untuk menguatkuasakan pematuhan.


-----

_Suruhanjaya Penerbangan Malaysia_ 91

_Fasal 62 bertujuan untuk memberi Suruhanjaya kuasa untuk menerima suatu_

aku janji untuk membuat atau menahan daripada membuat apa-apa jua yang
difikirkan sesuai oleh Suruhanjaya daripada sesuatu perusahaan.

_Fasal 63_ bertujuan untuk memberi Suruhanjaya kuasa untuk menjalankan

suatu kajian semula pasaran perkhidmatan penerbangan yang termasuk suatu
kajian mengenai struktur, perlakuan perusahaan, perlakuan pembekal dan
pengguna atau apa-apa perkara berkaitan yang lain. Suruhanjaya, apabila
menjalankan kajian semula hendaklah menentukan sama ada apa-apa ciri atau
kombinasi ciri pasaran menghalang, menyekat atau mengganggu persaingan.

_Fasal 64 memperuntukkan bahawa seseorang yang mengalami kehilangan atau_

kerugian akibat pelanggaran mana-mana larangan di bawah Bahagian VII Akta
yang dicadangkan mempunyai hak tindakan bagi relief dalam prosiding sivil
terhadap mana-mana perusahaan yang menjadi suatu pihak kepada pelanggaran
itu.

_Fasal 65_ memberi Suruhanjaya kuasa untuk mengeluarkan garis panduan

bagi penjalanan yang lebih baik peruntukan Bahagian VII.

Bahagian VIII

9. Bahagian VIII memperkatakan kuasa Suruhanjaya untuk mentadbir,
menguntukkan dan menguruskan hak trafik udara dan penguntukan slot.

_Fasal 66 memperuntukkan bahawa Suruhanjaya hendaklah bertanggungjawab_

untuk mentadbir, menguntukkan dan menguruskan hak trafik udara. Dalam
melaksanakan fungsinya, Suruhanjaya boleh mengenakan denda, menggantung
atau membatalkan hak trafik udara kepada syarikat penerbangan. Suruhanjaya
boleh mengambil kira kesan ke atas pengguna, faedah peruntukan ke atas
laluan yang sama, perkara yang berhubungan dengan persaingan dan apa-apa
faktor lain.

_Fasal 67 memberi Suruhanjaya kuasa untuk menyelia dan mengeluarkan_

arahan kepada mana-mana orang yang berhubungan dengan peruntukan slot.
Suruhanjaya hendaklah mempunyai kuasa untuk menetapkan peraturan-peraturan
dan menentukan pertikaian yang berhubungan dengan penguntukan slot.

Bahagian IX

10. Bahagian IX memperkatakan kuasa Suruhanjaya untuk mengawal dan

menguruskan obligasi perkhidmatan awam.

_Fasal 68 memberi Suruhanjaya kuasa untuk mentadbir dan menguruskan_

obligasi perkhidmatan awam. Suruhanjaya hendaklah mengenal pasti kriteria
yang hendak dipakai bagi penentuan tertentu laluan obligasi perkhidmatan
awam. Tanggungjawab Suruhanjaya termasuklah menilai amaun yang hendaklah
dibelanjakan daripada Kumpuan Wang Perkhidmatan Awam, menyelia, memantau
dan membayar ganti rugi bagi pelaksanaan obligasi perkhidmatan awam mereka
daripada Kumpulan Wang Perkhidmatan Awam.


-----

92 _Rang Undang-Undang_

Bahagian X

11. Bahagian X memperkatakan perlindungan pengguna.

_Fasal 69 mengadakan peruntukan bagi Suruhanjaya untuk menetapkan_

suatu kod pengguna bagi menangani apa-apa perkara yang berkenaan yang
berhubungan dengan pengguna perkhidmatan penerbangan. Fasal 69 bertujuan
untuk memberi Suruhanjaya kuasa untuk mengenakan penalti kewangan bagi
ketidakpatuhan kod pengguna yang ditetapkan.

_Fasal 70 memperuntukkan bahawa aduan atau pertikaian berkenaan dengan_

pembekalan perkhidmatan penerbangan boleh dibuat kepada Suruhanjaya.

_Fasal 71 mengadakan peruntukan bagi pelantikan anggota Suruhanjaya atau_

penubuhan sesuatu jawatankuasa untuk mendengar dan menentukan apa-apa
aduan yang diterima oleh Suruhanjaya.

_Fasal 72 mengadakan peruntukan untuk mendapatkan kembali penalti_

kewangan di bawah _fasal 69 atau kos yang dikenakan di bawah_ _fasal 71_
sebagai hutang sivil yang kena dibayar kepada Suruhanjaya.

_Fasal 73 mengadakan peruntukan bagi penguatkuasaan keputusan Suruhanjaya_

di bawah Bahagian X.

Bahagian XI

12. Bahagian XI memperkatakan penyelesaian pertikaian.

_Fasal 74 hingga 78 memperuntukkan bahawa pertikaian antara dua pemberi_

perkhidmatan penerbangan atau lebih mengenai perkara di bawah Akta yang
dicadangkan hendaklah mula-mula sekali diselesaikan melalui pengantaraan.
Walau bagaimanapun, jika pihak-pihak itu gagal untuk menyelesaikan pertikaian
melalui pengantaraan, Suruhanjaya hendaklah membuat keputusan mengenai
pertikaian itu. Suruhanjaya hendaklah mendaftarkan keputusannya mengenai
pertikaian itu dan keputusan itu boleh dikuatkuasakan oleh Suruhanjaya.

Bahagian XII

13. Bahagian XII memperkatakan kuasa penyiasatan dan penguatkuasaan

Suruhanjaya.

_Fasal 79 memperuntukkan bahawa Suruhanjaya boleh memberi kuasa kepada_

mana-mana pegawainya untuk menjalankan kuasa penguatkuasaan di bawah
Akta yang dicadangkan.

_Fasal 80 memperuntukkan bahawa pegawai diberi kuasa hendaklah mempunyai_

semua kuasa seorang pegawai polis di bawah Kanun Tatacara Jenayah kecuali
kuasa untuk menangkap tanpa waran yang diperuntukkan menurut kuasa Akta
yang dicadangkan.


-----

_Suruhanjaya Penerbangan Malaysia_ 93

_Fasal 81 memperuntukkan bahawa pegawai diberi kuasa boleh memerintahkan_

seseorang untuk memberikan apa-apa maklumat atau dokumen yang berkaitan,
atau keterangan yang pegawai diberi kuasa mempunyai alasan yang munasabah
untuk mempercayai adalah berkaitan, bagi maksud menjalankan kuasanya dan
fungsinya di bawah Akta yang dicadangkan. Maklumat atau dokumen hendaklah
diberikan dalam bentuk fizikal atau peranti elektronik.

_Fasal 82 memperuntukkan bahawa Suruhanjaya hendaklah mempunyai kuasa_

untuk mengakses mana-mana tempat atau bangunan dan memeriksa, membuat
salinan dan mengambil cabutan apa-apa dokumen, bagi maksud memastikan
pematuhan dengan Akta yang dicadangkan.

_Fasal 83 membolehkan pegawai diberi kuasa menjalankan suatu penyiasatan_

jika dia mengesyaki bahawa terdapat perlakuan, komplot untuk melakukan, atau
percubaan untuk melakukan suatu kesalahan, kemungkiran atau pelanggaran
Akta yang dicadangkan, tatakelakuan di bawah _fasal 15 atau kod pengguna_
di bawah _fasal 69._

_Fasal 84 bertujuan untuk menjadikan suatu kesalahan pemberian_

maklumat, keterangan atau dokumen yang palsu atau mengelirukan kepada
Suruhanjaya.

_Fasal 85 membolehkan pegawai diberi kuasa membuat perintah pematuhan_

terhadap seseorang yang telah atau berkemungkinan akan, melakukan kesalahan
atau melanggar suatu larangan, di bawah Akta yang dicadangkan.

_Fasal 86 bertujuan untuk mengadakan peruntukan bagi kesalahan menzahirkan_

kepada mana-mana orang lain maklumat yang akan menjejaskan penyiasatan
di bawah Akta.

_Fasal 87 melarang paksaan terhadap seseorang supaya dia tidak membuat_

suatu aduan atau bekerjasama dengan Suruhanjaya berkaitan dengan sesuatu
penyiasatan.

Bahagian XIII

14. Bahagian XIII memperkatakan peruntukan am.

_Fasal 88 mengadakan peruntukan bagi seseorang yang terkilan dengan_

keputusan Suruhanjaya di bawah Bahagian VI untuk membuat rayuan kepada
keputusan itu kepada Mahkamah Tinggi dalam masa tiga bulan dari tarikh
keputusan itu diberitahu kepadanya.

_Fasal 89 bertujuan untuk memberi Suruhanjaya kuasa untuk menjalankan,_

atau melantik seorang juruaudit untuk menjalankan, suatu audit ke atas manamana aspek industri penerbangan awam. Suruhanjaya mempunyai kewajipan
untuk memberikan salinan laporan juruaudit kepada Menteri untuk dibentangkan
dalam kedua-dua Majlis Parlimen.

_Fasal 90 meletakkan suatu kewajipan ke atas Suruhanjaya untuk mengemukakan_

penyata, laporan, akaun dan maklumat tertentu kepada Menteri.


-----

94 _Rang Undang-Undang_

_Fasal 91 memperkatakan pendakwaan kesalahan di bawah Akta yang_

dicadangkan.

_Fasal 92 mengadakan peruntukan bagi kesalahan yang dilakukan oleh_

pertubuhan perbadanan.

_Fasal 93 menyatakan bahawa anggota Suruhanjaya dan mana-mana_

jawatankuasanya, pekerjanya dan ejennya disifatkan sebagai pekhidmat awam
mengikut pengertian Kanun Keseksaan.

_Fasal 94 mengadakan peruntukan bagi obligasi kerahsiaan._

_Fasal 95 memperkatakan representasi dalam prosiding undang-undang._

_Fasal 96 bertujuan untuk mengadakan peruntukan bagi perlindungan_

Menteri, Suruhanjaya, mana-mana anggota Suruhanjaya, atau jawatankuasa
atau pekerja atau ejen Suruhanjaya yang bertindak dengan sah bagi pihak
Suruhanjaya berkenaan dengan apa-apa perbuatan, pengabaian, keingkaran
atau peninggalan yang dibuat atau ditinggalkan olehnya dengan suci hati atas
sifat yang demikian.

_Fasal 97 memberikan perlindungan yang terdapat dalam Akta Perlindungan_

Pihak Berkuasa Awam 1948 kepada mana-mana tindakan, guaman, prosiding
atau pendakwaan terhadap Suruhanjaya atau terhadap seorang anggota
Suruhanjaya, atau jawatankuasa atau pekerja atau ejen Suruhanjaya, berkenaan
apa-apa perbuatan, pengabaian, keingkaran atau peninggalan yang dibuat atau
ditinggalkannya dengan suci hati atas sifat yang demikian.

_Fasal 98 bertujuan untuk memberi Suruhanjaya kuasa untuk menetapkan_

peraturan-peraturan di bawah Akta yang dicadangkan.

_Fasal 99 bertujuan untuk memberi Menteri kuasa untuk meminda apa-apa_

Jadual kepada Akta yang dicadangkan melalui suatu perintah yang disiarkan
dalam _Warta selepas disyorkan Suruhanjaya._

Bahagian XIV

15. Bahagian XIV memperkatakan peruntukan peralihan.

_Fasal 100 mengadakan peruntukan bagi penerusan lesen atau permit yang_

dikeluarkan di bawah Akta Penerbangan Awam 1969 atau Peraturan-Peraturan
Penerbangan Awam 1996, atau apa-apa hak trafik udara diperuntukkan oleh
Menteri Pengangkutan kepada mana-mana orang, sehingga tamat lesen, permit
atau hak itu.

_Fasal 101 memperuntukkan bahawa Perjanjian Perkhidmatan Udara Luar_

Bandar yang dibuat antara Kerajaan dengan MASwings Sdn. Bhd. hendaklah
dipantau oleh Suruhanjaya.


-----

_Suruhanjaya Penerbangan Malaysia_ 95

_Fasal 102 mengadakan peruntukan bagi semua permohonan, kelulusan atau_

keputusan yang berhubungan dengan Akta yang dicadangkan yang belum selesai
di hadapan Menteri Pengangkutan atau Ketua Pengarah Penerbangan Awam di
bawah Akta Penerbangan Awam 1969 atau Peraturan-Peraturan Penerbangan
Awam 1996 diuruskan oleh Suruhanjaya.

_Fasal 103 mengenakan suatu kehendak untuk menyerah simpan dengan_

Suruhanjaya salinan diperakukan bagi perjanjian yang menyatakan perkhidmatan
dan aktiviti berkenaan dengan perkhidmatan pengendalian darat untuk diberi
kuasa bagi menjalankan perkhidmatan dan aktiviti yang dinyatakan itu.

_Fasal 104 mengadakan peruntukan bagi penerusan perkhidmatan dan aktiviti_

dalam suatu perjanjian berkenaan dengan obligasi perkhidmatan awam dan
apa-apa perjanjian pengendalian atau konsesi sehingga tamat perjanjian.

_Fasal 105 mengadakan peruntukan bagi kesahan perbuatan dan benda yang_

dilakukan pada menjangkakan pembuatan Akta yang dicadangkan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)2982]


-----

-----

