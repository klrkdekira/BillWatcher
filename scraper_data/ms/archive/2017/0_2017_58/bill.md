---
Year: 2017
Bill: D.R.46/2017 - RUU Pergigian 2017 (Lulus)
Title: D.R.46/2017 - RUU Pergigian 2017 (Lulus)
Download URL: https://www.parlimen.gov.my/files/billindex/pdf/2017/D.R.%2046_2017%20-%20bm%20new.pdf
URL: https://www.parlimen.gov.my/files/billindex/pdf/2017/D.R.%2046_2017%20-%20bm%20new.pdf
---
---
Reading:
D.R.46/2017
Bacaan Pertama Pada:28/11/2017
Bacaan Kedua Pada:02/04/2018
Dibentang Oleh:YB Datuk Seri Dr. S. Subramaniam - Menteri Kesihatan,
Diluluskan Pada:02/04/2018
Dibentang Oleh:YB Datuk Seri Dr. S. Subramaniam - Menteri Kesihatan
---

-----

-----

-----

_Pergigian_ 1

**D.R. 46/2017**

RANG UNDANG-UNDANG PERGIGIAN 2017

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

Bahagian II

MAJLIS PERGIGIAN MALAYSIA

3. Penubuhan Majlis

4. Fungsi Majlis

5. Kuasa Majlis

6. Keanggotaan Majlis

7. Kuasa Menteri untuk melantik anggota Majlis

8. Kehilangan kelayakan daripada pelantikan, penamaan atau pemilihan

9. Pembatalan dan peletakan jawatan anggota Majlis

10. Penjalanan sementara fungsi Yang Dipertua

11. Setiausaha Majlis

12. Jawatankuasa Majlis

13. Elaun bagi anggota Majlis, dsb.

14. Pelantikan pekerja Majlis

Bahagian III

LEMBAGA JURUTERAPI PERGIGIAN MALAYSIA

15. Penubuhan Lembaga

16. Fungsi Lembaga

17. Kuasa Lembaga

18. Keanggotaan Lembaga

19. Kehilangan kelayakan daripada penamaan dan pelantikan


-----

_Rang Undang-Undang_

_Fasal_

20. Pembatalan dan peletakan jawatan anggota Lembaga

21. Setiausaha Lembaga

22. Jawatankuasa Lembaga

23. Elaun bagi anggota Lembaga, dsb.

Bahagian IV

PENDAFTARAN PENGAMAL

Bab 1

_Daftar_

24. Pendaftar

25. Daftar

26. Perubahan dalam Daftar

27. Pemotongan nama daripada Daftar

28. Kemasukan semula nama ke dalam Daftar

Bab 2

_Pendaftaran_

29. Kelayakan bagi pendaftaran sebagai doktor pergigian

30. Kelayakan bagi pendaftaran sebagai juruterapi pergigian

31. Pendaftaran doktor pergigian dan juruterapi pergigian

32. Sekatan ke atas pendaftaran

33. Panel Kelayakan Mengamal

34. Pendaftaran sebagai pakar pergigian

35. Pendaftaran sebagai juruterapi pergigian pascaasas

36. Pendaftaran bersyarat

Bab 3

_Perakuan Pengamalan_

37. Perakuan pengamalan

38. Perakuan pengamalan tahunan

39. Pembatalan penggantungan

40. Perakuan pengamalan sementara

41. Keistimewaan bagi orang yang mempunyai perakuan pengamalan

42. Mempamerkan perakuan


-----

_Pergigian_ 3

Bab 4

_Am_

_Fasal_

43. Menjalankan amalan sebagai juruterapi pergigian

44. Pemberitahuan pertukaran alamat

45. Penyampaian notis atau persuratan

46. Menandatangani perakuan sakit pergigian dan dokumen lain

47. Perkhidmatan masyarakat bagi doktor pergigian

48. Pertubuhan perbadanan pergigian dan syarikat pergigian

49. Pengecualian bagi doktor pergigian di atas kapal

50. Menjalankan tatacara pergigian

Bahagian V

PROSIDING TATATERTIB

51. Pihak berkuasa tatatertib

52. Jawatankuasa Aduan

53. Aduan atau maklumat terhadap pengamal

54. Klasifikasi aduan atau maklumat

55. Jawatankuasa Penyiasatan Permulaan

56. Jawatankuasa Tatatertib

57. Penolakan aduan

58. Hukuman tatatertib

59. Perakuan hendaklah dikembalikan

60. Rayuan

61. Kemasukan semula nama dalam Daftar

Bahagian VI

KESALAHAN

62. Larangan menjalankan amalan pergigian oleh orang yang tidak berdaftar

63. Secara palsu menyamar sebagai pengamal

64. Memperihalkan kerjaya secara palsu

65. Pendaftaran secara fraud

66. Kesalahan yang berhubungan dengan perakuan pengamalan


-----

_Rang Undang-Undang_

_Fasal_

67. Mempamerkan perakuan secara palsu

68. Menggaji seseorang yang bukan pengamal

69. Berselindung

Bahagian VII

PENGUATKUASAAN

70. Pegawai diberi kuasa

71. Pengemukaan kad kuasa rasmi

72. Kewajipan untuk membantu pegawai diberi kuasa

73. Kuasa untuk mengelak

74. Pelucuthakan barangan yang disita

75. Kos memegang barangan yang disita

76. Tiada kos atau ganti rugi yang berbangkit daripada penyitaan boleh
didapatkan kembali

77. Permulaan Pendakwaan

Bahagian VIII

PELBAGAI

78. Khidmat wajib

79. Tempoh perkhidmatan

80. Kuasa Menteri

81. Fi ditetapkan

82. Kod Tatalaku Profesional

83. Garis panduan dan arahan

84. Penyata, laporan dan maklumat

85. Maklumat yang dikehendaki

86. Pengamal pergigian yang diberi kuasa disifatkan sebagai pegawai
pergigian Kerajaan

87. Liabiliti Kerajaan bagi kesalahan tort

88. Pengamal undang-undang

89. Pengkompaunan kesalahan

90. Perwakilan fungsi dan kuasa


-----

_Pergigian_ 5

_Fasal_

91. Kuasa untuk meminda Jadual

92. Peraturan-peraturan

Bahagian IX

PEMANSUHAN, KECUALIAN DAN PERALIHAN

93. Pemansuhan dan pembubaran

94. Pemindahan kuasa, dsb.

95. Kontrak sedia ada

96. Keanggotaan Majlis dibubarkan

97. Kecualian bagi perakuan pengamalan

98. Kecualian bagi daftar

99. Penerusan permohonan, dsb., yang belum diputuskan

100. Penerusan prosiding sivil dan jenayah

101. Latihan

102. Sekolah pergigian

103. Sebutan dalam undang-undang atau dokumen mengenai Majlis dibubarkan

104. Sebutan mengenai Akta dimansuhkan

Jadual Pertama

Jadual Kedua

Jadual Ketiga

Jadual Keempat

Jadual Kelima

Jadual Keenam


-----

_Rang Undang-Undang_


-----

_Pergigian_ 7

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penubuhan Majlis
Pergigian Malaysia dan Lembaga Juruterapi Pergigian Malaysia,
untuk mengadakan peruntukan bagi pendaftaran doktor pergigian
dan juruterapi pergigian, untuk mengawal selia amalan pergigian
dan bagi perkara-perkara berkaitan.

[ ]

**DIPERBUAT oleh Parlimen Malaysia seperti yang berikut :**

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Pergigian 2017.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan kuat kuasa
peruntukan yang berlainan Akta ini.


-----

8 _Rang Undang-Undang_

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“alamat pengamalan” ertinya alamat atau alamat-alamat yang
terdapat pada perakuan pengamalan;

“alamat pengamalan utama” ertinya alamat tempat pengamalan
utama, yang hendaklah menjadi alamat pengamalan yang pertama
yang terdapat pada perakuan pengamalan tahunan atau perakuan
pengamalan sementara;

“bermastautin” ertinya menjalankan amalan di lokasi tertentu
sebagaimana yang dinyatakan dalam alamat pengamalan utamanya;

“Daftar Bersyarat” ertinya Daftar Pendaftaran Bersyarat Malaysia
yang disimpan dan disenggara di bawah subseksyen 25(2);

“Daftar Juruterapi Pergigian” ertinya Daftar Juruterapi
Pergigian Malaysia yang disimpan dan disenggara di bawah
subseksyen 25(3);

“Daftar Pergigian” ertinya Daftar Pengamal Pergigian Malaysia
yang disimpan dan disenggara di bawah subseksyen 25(1);

“dentis” ertinya seseorang yang berdaftar dalam Bahagian II
Daftar Pergigian di bawah Akta Pergigian 1971 [Akta 51];

“ditetapkan”, jika tiada cara disebutkan, ertinya ditetapkan
melalui peraturan-peraturan yang dibuat di bawah Akta ini;

“doktor pergigian” ertinya—

_(a)_ seorang doktor pergigian yang berdaftar dalam

Bahagian I Daftar Pergigian di bawah Akta Pergigian
1971; atau

_(b)_ seseorang yang berdaftar sebagai doktor pergigian

di bawah seksyen 31 dan bagi maksud Bahagian IV,
Bahagian V dan Bahagian VI termasuklah mana-mana
orang yang disifatkan berdaftar sebagai doktor pergigian
di bawah subseksyen 40(6);


-----

_Pergigian_ 9

“institusi latihan tempatan” ertinya suatu institusi pengajian
tinggi yang memberikan ijazah pergigian dan menjalankan semua
atau sebahagian daripada latihannya dalam Malaysia;

“institusi latihan tempatan yang diakreditasikan” ertinya institusi
latihan tempatan yang menjalankan program pergigian yang
telah diberikan status akreditasi oleh Agensi Kelayakan Malaysia
di bawah Akta Agensi Kelayakan Malaysia 2007 [Akta 679];

“kelayakan yang diiktiraf” ertinya kelayakan yang tersenarai
dalam Jadual Kedua;

“kemudahan jagaan kesihatan” ertinya mana-mana premis yang
dalamnya orang awam menerima perkhidmatan jagaan kesihatan;

“Ketua Pengarah” ertinya Ketua Pengarah Kesihatan, Malaysia;

“Ketua Profesion” ertinya Ketua Profesion Juruterapi Pergigian
di Kementerian Kesihatan;

“Lembaga” ertinya Lembaga Juruterapi Pergigian Malaysia
yang ditubuhkan di bawah seksyen 15;

“Majlis” ertinya Majlis Pergigian Malaysia yang ditubuhkan
di bawah seksyen 3;

“Menteri” ertinya Menteri yang dipertanggungkan dengan
tanggungjawab bagi kesihatan;

“Panel Kelayakan Mengamal” ertinya Panel yang ditubuhkan
di bawah seksyen 33;

“pegawai diberi kuasa” ertinya mana-mana pegawai Kementerian
Kesihatan yang mempunyai kelayakan yang sesuai yang diberi
kuasa di bawah seksyen 70;

“Pendaftar Juruterapi Pergigian” ertinya Pendaftar Juruterapi
Pergigian yang disebut dalam subseksyen 24(3);

“Pendaftar Pergigian” ertinya Pendaftar Pengamal Pergigian
yang disebut dalam subseksyen 24(2);

“pengamal” ertinya mana-mana pengamal pergigian atau juruterapi
pergigian yang berdaftar di bawah Akta ini;


-----

10 _Rang Undang-Undang_

“pengamal pergigian” ertinya—

_(a)_ seorang doktor pergigian; atau

_(b)_ seorang dentis;

“Pengarah Kanan” ertinya ketua perkhidmatan Kesihatan
Pergigian di Kementerian Kesihatan;

“Pengerusi” ertinya Pengerusi Lembaga Juruterapi Pergigian
Malaysia yang disebut dalam seksyen 18;

“perakuan” ertinya perakuan pendaftaran, perakuan pengamalan
tahunan atau perakuan pengamalan sementara;

“perakuan pengamalan” ertinya perakuan pengamalan tahunan
atau perakuan pengamalan sementara;

“Perlindungan Tanggung Rugi Profesional” ertinya apa-apa
bentuk jaminan kewangan bagi seseorang pengamal dalam tindakan
liabiliti profesional;

“premis” ertinya mana-mana tempat, bangunan atau kenderaan,
sama ada kekal atau sementara;

“tarikh ditetapkan” ertinya tarikh Akta ini mula berkuat kuasa;

“Yang Dipertua” ertinya Yang Dipertua Majlis Pergigian Malaysia.

Bahagian II

MAJLIS PERGIGIAN MALAYSIA

**Penubuhan Majlis**

**3.** (1) Suatu pertubuhan perbadanan yang dinamakan Majlis
Pergigian Malaysia ditubuhkan.

(2) Majlis hendaklah kekal turun-temurun dan mempunyai
meterai perbadanan.

(3) Majlis boleh membawa guaman dan dibawa guaman
terhadapnya atas nama perbadanannya.


-----

_Pergigian_ 11

(4) Tertakluk kepada dan bagi maksud Akta ini, Majlis boleh,

atas apa-apa terma yang difikirkannya patut, membuat kontrak.

**Fungsi Majlis**

**4.** Majlis hendaklah mempunyai fungsi yang berikut:

_(a)_ untuk mengiktiraf kelayakan bagi pendaftaran pengamal

di bawah Akta ini;

_(b)_ untuk meluluskan kelayakan lepas ijazah untuk mendaftar

sebagai pakar pergigian;

_(c)_ untuk mendaftar dan mengeluarkan perakuan kepada

pengamal pergigian;

_(d)_ untuk mendaftar dan mengeluarkan perakuan kepada pakar

pergigian;

_(e)_ untuk menentukan kriteria bagi pendaftaran pakar pergigian;

_(f)_ untuk mengawal selia peperiksaan bagi pendaftaran doktor

pergigian;

_(g)_ untuk mengawal selia tempoh perkhidmatan wajib pengamal

pergigian;

_(h)_ untuk mengawal selia standard amalan pengamal pergigian;

_(i)_ untuk mengawal selia etika dan tatalaku profesional

pengamal pergigian;

_(j)_ untuk mengawal selia skop amalan pengamal; dan

_(k)_ untuk melakukan apa-apa perkara lain yang dikehendaki

atau dibenarkan untuk dilakukan di bawah Akta ini.

**Kuasa Majlis**

**5.** (1) Majlis boleh melakukan segala benda yang perlu atau
suai manfaat bagi, atau berkaitan dengan, pelaksanaan fungsinya
di bawah Akta ini.


-----

12 _Rang Undang-Undang_

(2) Tanpa menjejaskan keluasan subseksyen (1), Majlis boleh—

_(a)_ meluluskan atau menolak permohonan bagi pendaftaran

pengamal pergigian dan pakar pergigian di bawah Akta
ini atau meluluskan apa-apa permohonan tertakluk
kepada apa-apa syarat atau sekatan sebagaimana yang
difikirkannya patut untuk dikenakan;

_(b)_ mengenakan fi atau apa-apa caj lain sebagaimana yang

difikirkannya patut yang ditetapkan dalam Jadual
Keempat dalam pelaksanaan fungsinya dan penjalanan
kuasanya;

_(c)_ membayar elaun dan perbelanjaan lain anggota Majlis

dan jawatankuasa;

_(d)_ mengambil kerja apa-apa bilangan pekerja sebagaimana

yang difikirkan perlu oleh Majlis atas apa-apa terma
dan syarat perkhidmatan sebagaimana yang ditentukan
oleh Majlis bagi menjalankan maksud Akta ini;

_(e)_ membayar saraan, elaun dan faedah lain kepada pekerja;

dan

_(f)_ melantik mana-mana pengamal untuk mewakili Majlis

dalam apa-apa jawatankuasa, panel atau institusi yang
orang itu kemudiannya membuat syor kepada Majlis
mengenai semua perkara yang berhubungan dengan
kelayakan bagi penerimaan masuk ke dalam profesion.

**Keanggotaan Majlis**

**6.** (1) Majlis hendaklah terdiri daripada anggota yang berikut:

_(a)_ Ketua Pengarah yang hendaklah menjadi Yang Dipertua;

_(b)_ Pengarah Kanan yang hendaklah menjadi Pendaftar

Pergigian;

_(c)_ enam orang doktor pergigian daripada kalangan kakitangan

akademik fakulti pergigian institusi latihan tempatan
yang diakreditasikan yang dilantik oleh Menteri, tiga
daripadanya hendaklah daripada sektor awam dan tiga
daripadanya hendaklah daripada sektor swasta;


-----

_Pergigian_ 13

_(d)_ enam orang doktor pergigian yang dinamakan oleh

Yang Dipertua dan dilantik oleh Menteri, tiga daripadanya
hendaklah daripada sektor awam dan tiga daripadanya
hendaklah daripada sektor swasta;

_(e)_ empat orang doktor pergigian daripada sektor awam,

yang bermastautin di Semenanjung Malaysia, yang
dipilih oleh doktor pergigian yang bermastautin
di Semenanjung Malaysia;

_(f)_ empat orang doktor pergigian daripada sektor swasta,

yang bermastautin di Semenanjung Malaysia, yang
dipilih oleh doktor pergigian yang bermastautin
di Semenanjung Malaysia;

_(g)_ seorang doktor pergigian yang bermastautin di Sabah

yang dipilih oleh doktor pergigian yang bermastautin
di Sabah;

_(h)_ seorang doktor pergigian yang bermastautin di Sarawak

yang dipilih oleh doktor pergigian yang bermastautin
di Sarawak; dan

_(i)_ dua orang juruterapi pergigian yang merupakan anggota

Lembaga yang dinamakan oleh Lembaga dan dilantik
oleh Menteri.

(2) Seseorang doktor pergigian tidak boleh dilantik sebagai
anggota Majlis di bawah perenggan (1)(c) atau _(d) atau dipilih_
untuk menjadi seorang anggota Majlis di bawah perenggan (1)(e)
hingga _(h) melainkan jika—_

_(a)_ dia adalah warganegara Malaysia;

_(b)_ dia bermastautin di Malaysia;

_(c)_ dia memegang perakuan pengamalan tahunan yang sah;

dan

_(d)_ dia telah berdaftar dengan Majlis dan menjalankan amalan

di Malaysia tidak kurang daripada tujuh tahun.


-----

14 _Rang Undang-Undang_

(3) Seseorang doktor pergigian tidak layak untuk menamakan
seorang anggota Majlis di bawah perenggan (1)(e) hingga _(h)_
melainkan jika—

_(a)_ dia adalah warganegara Malaysia; dan

_(b)_ dia memegang perakuan pengamalan tahunan yang sah.

(4) Penamaan dan pemilihan anggota Majlis yang disebut
dalam perenggan (1)(e) hingga _(h) hendaklah dijalankan dalam_
cara yang ditetapkan.

(5) Seseorang doktor pergigian tidak boleh pada masa yang
sama berkhidmat sebagai anggota Majlis dalam lebih daripada
satu jawatan.

(6) Peruntukan Jadual Pertama hendaklah terpakai bagi anggota
Majlis.

**Kuasa Menteri untuk melantik anggota Majlis**

**7.** (1) Bagi maksud perenggan 6(1)(e) hingga (h), Menteri boleh
melantik mana-mana doktor pergigian yang layak untuk dinamakan
atau dipilih menjadi anggota Majlis jika doktor pergigian tidak
menamakan anggota Majlis pada tarikh yang dinyatakan dalam
notis dan permintaan bagi penamaan.

(2) Mana-mana doktor pergigian yang dilantik di bawah
subseksyen (1) hendaklah disifatkan sebagai seorang anggota
seolah-olah dia telah dinamakan atau dipilih dengan sewajarnya.

**Kehilangan kelayakan daripada pelantikan, penamaan atau**
**pemilihan**

**8.** (1) Seseorang doktor pergigian tidak layak untuk dilantik,
dinamakan atau dipilih sebagai anggota Majlis di bawah
perenggan 6(1)(c) hingga _(h)_ jika—

_(a)_ dia telah didapati bersalah oleh mahkamah atas apa-apa

kesalahan yang melibatkan fraud, kecurangan atau
keburukan akhlak, atau apa-apa kesalahan lain yang


-----

_Pergigian_ 15

boleh dihukum dengan pemenjaraan, sama ada hukuman
penjara sahaja atau sebagai tambahan kepada atau
sebagai ganti denda;

_(b)_ dia seorang bankrap yang belum dilepaskan;

_(c)_ namanya pada bila-bila masa telah dipotong daripada

Daftar Pergigian; atau

_(d)_ namanya telah dipotong daripada mana-mana daftar

pengamal pergigian atau yang setara yang disenggara
di luar Malaysia akibat daripada apa-apa salah laku
atau prosiding tatatertib.

(2) Mana-mana doktor pergigian yang namanya telah digantung
daripada Daftar Pergigian tidak layak untuk dilantik, dinamakan
atau dipilih, mengikut mana-mana yang berkenaan, di bawah
perenggan 6(1)(c) hingga _(h) bagi tempoh enam tahun selepas_
tamat tempoh penggantungan itu.

(3) Mana-mana doktor pergigian yang telah dicela di bawah
perenggan 58(1)(c), tidak layak untuk dilantik, dinamakan
atau dipilih, mengikut mana-mana yang berkenaan, di bawah
perenggan 6(1)(c) hingga _(h) bagi tempoh tiga tahun dari tarikh_
pencelaan itu.

(4) Seorang anggota yang telah dilantik atau dipilih di bawah
Akta ini hendaklah disifatkan telah mengosongkan kerusinya
sebagai anggota Majlis jika—

_(a)_ dia bukan lagi seorang warganegara Malaysia;

_(b)_ dia tidak lagi bermastautin di Malaysia;

_(c)_ dia tidak lagi memegang perakuan pengamalan tahunan

yang sah;

_(d)_ dia seorang bankrap yang belum dilepaskan;

_(e)_ dia tidak lagi layak di bawah subseksyen 6(1);

_(f)_ dia, tertakluk kepada tempoh yang dinyatakan dalam

subseksyen (2) dan (3), telah dihukum oleh Majlis
di bawah seksyen 58;


-----

16 _Rang Undang-Undang_

_(g)_ namanya telah dipotong daripada mana-mana daftar

pengamal pergigian yang disenggara di luar Malaysia
akibat daripada apa-apa salah laku atau prosiding
tatatertib; dan

_(h)_ dia telah didapati bersalah oleh mahkamah atas apa-apa

kesalahan yang melibatkan fraud, kecurangan atau
keburukan akhlak, atau apa-apa kesalahan lain yang
boleh dihukum dengan pemenjaraan, sama ada hukuman
penjara sahaja atau sebagai tambahan kepada atau
sebagai ganti denda.

**Pembatalan dan peletakan jawatan anggota Majlis**

**9.** (1) Menteri boleh, pada bila-bila masa selepas berunding dengan
Yang Dipertua, membatalkan pelantikan mana-mana anggota Majlis
yang dilantik di bawah perenggan 6(1)(c), (d) atau _(i)._

(2) Anggota Majlis yang dilantik di bawah perenggan 6(1)(c), (d)
atau _(i) atau yang dipilih di bawah perenggan 6(1)(e) hingga_ _(h)_
boleh pada bila-bila masa meletakkan jawatannya melalui notis
secara bertulis kepada Yang Dipertua.

**Penjalanan sementara fungsi Yang Dipertua**

**10.** (1) Pendaftar Pergigian hendaklah bertindak sebagai
Yang Dipertua dalam tempoh apabila—

_(a)_ jawatan Yang Dipertua kosong;

_(b)_ Yang Dipertua tidak hadir bertugas atau tidak ada

di Malaysia; atau

_(c)_ Yang Dipertua, kerana apa-apa sebab lain, tidak dapat

menjalankan fungsinya.

(2) Pendaftar Pergigian hendaklah, semasa tempoh dia menjalankan
fungsi Yang Dipertua di bawah seksyen ini, disifatkan sebagai
Yang Dipertua.


-----

_Pergigian_ 17

**Setiausaha Majlis**

**11.** (1) Ketua Pengarah hendaklah melantik seorang pegawai
pergigian Kementerian Kesihatan untuk menjadi Setiausaha Majlis.

(2) Setiausaha hendaklah bertanggungjawab bagi yang berikut:

_(a) pengurusan hal ehwal hari ke hari Majlis;_

_(b) pelaksanaan keputusan Majlis; dan_

_(c) penjalanan apa-apa tugasan lain sebagaimana yang_

diarahkan oleh Majlis.

(3) Setiausaha hendaklah, dalam menjalankan tanggungjawabnya,
bertindak di bawah kuasa dan arahan Majlis.

(4) Ketua Pengarah boleh melantik mana-mana pegawai
Kementerian Kesihatan untuk membantu Setiausaha dalam
menjalankan fungsinya.

**Jawatankuasa Majlis**

**12.** (1) Majlis boleh menubuhkan jawatankuasa sebagaimana yang
difikirkan perlu atau suai manfaat oleh Majlis untuk membantu
Majlis dalam pelaksanaan fungsinya atau penjalanan kuasanya.

(2) Suatu jawatankuasa yang ditubuhkan di bawah
subseksyen (1)—

_(a) hendaklah dipengerusikan oleh seorang doktor pergigian_

yang dilantik oleh Majlis;

_(b) hendaklah tertakluk kepada, dan bertindak mengikut,_

apa-apa arahan yang diberikan kepada jawatankuasa
oleh Majlis; dan

_(c) hendaklah menepati mana-mana tatacara yang ditentukan_

oleh Majlis.


-----

18 _Rang Undang-Undang_

(3) Majlis boleh melantik mana-mana orang sebagai anggota
bagi mana-mana jawatankuasa.

(4) Seseorang anggota jawatankuasa hendaklah memegang
jawatan selama apa-apa tempoh sebagaimana yang dinyatakan
oleh Majlis dalam surat pelantikannya dan layak untuk dilantik
semula.

(5) Majlis boleh, pada bila-bila masa, membatalkan pelantikan
mana-mana anggota jawatankuasa.

(6) Seseorang anggota jawatankuasa boleh, pada bila-bila masa,
meletakkan jawatan dengan memberi notis secara bertulis kepada
Yang Dipertua.

(7) Majlis boleh, pada bila-bila masa, mengubah keanggotaan
atau membubarkan suatu jawatankuasa.

**Elaun bagi anggota Majlis, dsb.**

**13.** Anggota Majlis dan jawatankuasa dan mana-mana orang
lain yang diundang untuk menghadiri mana-mana mesyuarat atau
pertimbangtelitian Majlis dan jawatankuasa hendaklah dibayar
elaun atau perbelanjaan yang ditentukan oleh Yang Dipertua.

**Pelantikan pekerja Majlis**

**14.** (1) Majlis boleh melantik atau menggaji apa-apa bilangan
pekerja atas terma dan syarat yang difikirkannya sesuai oleh
Majlis untuk menjalankan maksud Akta ini.

(2) Pekerja yang disebut dalam subseksyen (1) hendaklah
dibayar saraan, elaun dan faedah dan pelantikannya hendaklah
atas terma yang difikirkan patut oleh Majlis.

(3) Seseorang tidak layak untuk digaji sebagai pekerja Majlis
jika, secara langsung atau tidak langsung, dia sendiri atau rakan
kongsinya, mempunyai apa-apa syer atau kepentingan dalam
apa-apa kontrak atau cadangan kontrak dengan, bagi atau bagi
pihak Majlis.


-----

_Pergigian_ 19

Bahagian III

LEMBAGA JURUTERAPI PERGIGIAN MALAYSIA

**Penubuhan Lembaga**

**15.** (1) Suatu lembaga yang dinamakan Lembaga Juruterapi
Pergigian Malaysia ditubuhkan.

(2) Lembaga hendaklah kekal turun temurun dan mempunyai
meterai perbadanan.

**Fungsi Lembaga**

**16.** Lembaga hendaklah mempunyai fungsi yang berikut:

_(a)_ untuk mendaftar dan mengeluarkan perakuan kepada

juruterapi pergigian;

_(b)_ untuk mendaftar dan mengeluarkan perakuan kepada

juruterapi pergigian pascaasas;

_(c)_ untuk mengawal selia apa-apa peperiksaan bagi pendaftaran

juruterapi pergigian;

_(d)_ untuk mengawal selia standard amalan juruterapi pergigian;

_(e)_ untuk mengawal selia etika dan tatalaku profesional

juruterapi pergigian; dan

_(f)_ untuk melakukan apa-apa perkara lain yang dikehendaki

atau dibenarkan untuk dilakukan di bawah Akta ini.

**Kuasa Lembaga**

**17.** (1) Lembaga boleh melakukan segala benda yang perlu atau
suai manfaat bagi, atau berkaitan dengan, pelaksanaan fungsinya
di bawah Akta ini.

(2) Tanpa menjejaskan keluasan subseksyen (1), Lembaga
boleh—

_(a)_ meluluskan atau menolak permohonan bagi pendaftaran

juruterapi pergigian dan juruterapi pergigian pascaasas
di bawah Akta ini atau meluluskan apa-apa permohonan


-----

20 _Rang Undang-Undang_

tertakluk kepada apa-apa syarat atau sekatan sebagaimana
yang difikirkannya patut untuk dikenakan; dan

_(b)_ melantik mana-mana pengamal untuk mewakili Lembaga

dalam apa-apa jawatankuasa, panel atau institusi yang
orang itu kemudiannya membuat syor kepada Lembaga
mengenai semua perkara yang berhubungan dengan
kelayakan bagi penerimaan masuk ke dalam profesion.

**Keanggotaan Lembaga**

**18.** (1) Lembaga hendaklah terdiri daripada anggota yang berikut:

_(a)_ Pengarah Kanan yang hendaklah menjadi Pengerusi;

_(b)_ Ketua Profesion Juruterapi Pergigian yang hendaklah

menjadi Pendaftar Juruterapi Pergigian;

_(c)_ seorang anggota Majlis yang dinamakan oleh Yang

Dipertua;

_(d)_ seorang juruterapi pergigian yang diambil berkerja sebagai

tutor di Institut Latihan Kementerian Kesihatan Malaysia
(Pergigian) Georgetown, Pulau Pinang, yang dinamakan
oleh Pengarah Institut Latihan Kementerian Kesihatan
Malaysia (Pergigian) Georgetown, Pulau Pinang;

_(e)_ dua orang juruterapi pergigian daripada kalangan kakitangan

akademik mana-mana institusi latihan tempatan yang
memberikan kelayakan yang boleh didaftarkan bagi
latihan juruterapi pergigian, yang dinamakan oleh Yang
Dipertua;

_(f)_ seorang juruterapi pergigian, yang diambil berkerja

dalam angkatan tentera, yang dinamakan oleh Pengarah
Perkhidmatan Pergigian, Angkatan Tentera Malaysia;

_(g)_ lima orang juruterapi pergigian yang bermastautin

di Semenanjung Malaysia, yang dinamakan oleh Pengerusi;

_(h)_ dua orang juruterapi pergigian yang bermastautin

di Sabah, yang dinamakan oleh Pengerusi; dan


-----

_Pergigian_ 21

_(i)_ dua orang juruterapi pergigian yang bermastautin

di Sarawak, yang dinamakan oleh Pengerusi.

(2) Anggota Lembaga di bawah perenggan (1)(c) hingga _(i)_
hendaklah dilantik oleh Menteri.

(3) Seseorang juruterapi pergigian tidak boleh dilantik sebagai
anggota Lembaga melainkan jika—

_(a)_ dia ialah warganegara Malaysia;

_(b)_ dia bermastautin di Malaysia; dan

_(c)_ dia memegang perakuan pengamalan tahunan yang sah.

(4) Seseorang juruterapi pergigian tidak boleh pada masa yang
sama berkhidmat sebagai anggota Lembaga dalam lebih daripada
satu jawatan.

(5) Pengerusi boleh mewakilkan mana-mana fungsinya kepada
Pendaftar Juruterapi Pergigian yang, semasa menjalankan fungsi
itu, hendaklah tertakluk kepada pengawalan, penyeliaan dan arahan
Pengerusi.

(6) Peruntukan Jadual Pertama hendaklah terpakai bagi anggota
Lembaga.

**Kehilangan kelayakan daripada penamaan dan pelantikan**

**19.** (1) Seseorang juruterapi pergigian tidak layak untuk dinamakan
atau dilantik sebagai anggota Lembaga di bawah perenggan 18(1)(d)
hingga _(i)_ jika—

_(a)_ dia telah didapati bersalah oleh mahkamah atas apa-apa

kesalahan yang melibatkan fraud, kecurangan atau
keburukan akhlak, atau atas apa-apa kesalahan lain
yang boleh dihukum dengan pemenjaraan, sama ada
hukuman pemenjaraan sahaja atau sebagai tambahan
kepada atau sebagai ganti denda;

_(b)_ dia seorang bankrap yang belum dilepaskan;

_(c)_ namanya pada bila-bila masa telah dipotong daripada

Daftar Juruterapi Pergigian; atau


-----

22 _Rang Undang-Undang_

_(d)_ namanya telah dipotong daripada mana-mana daftar

juruterapi pergigian atau yang setara yang disenggara
di luar Malaysia akibat daripada apa-apa salah laku atau
prosiding tatatertib.

(2) Mana-mana juruterapi pergigian yang namanya telah
digantung daripada Daftar Juruterapi Pergigian tidak layak untuk
dilantik atau dinamakan, mengikut mana-mana yang berkenaan,
di bawah perenggan 18(1)(d) hingga (i) bagi tempoh enam tahun
selepas tamat tempoh penggantungan itu.

(3) Mana-mana juruterapi pergigian yang telah dicela di bawah
perenggan 58(1)(c), tidak layak untuk dilantik atau dinamakan,
mengikut mana-mana yang berkenaan, di bawah perenggan 18(1)(d)
hingga _(i)_ bagi tempoh tiga tahun dari tarikh pencelaan itu.

(4) Jika seseorang anggota yang telah dilantik atau dipilih
di bawah Akta ini hilang kelayakan oleh sebab mana-mana
peruntukan Akta ini, dia hendaklah disifatkan sebagai telah
mengosongkan kerusinya.

**Pembatalan dan peletakan jawatan anggota Lembaga**

**20.** (1) Menteri boleh, pada bila-bila masa selepas berunding
dengan Pengerusi, membatalkan pelantikan mana-mana anggota
Lembaga yang dilantik di bawah perenggan 18(1)(d) hingga _(i)._

(2) Anggota Lembaga yang dilantik di bawah perenggan 18(1)(c)
hingga _(i)_ boleh pada bila-bila masa meletakkan jawatannya
melalui notis secara bertulis kepada Pengerusi.

**Setiausaha Lembaga**

**21.** (1) Ketua Pengarah hendaklah melantik seorang pegawai
Kementerian Kesihatan untuk menjadi Setiausaha Lembaga.

(2) Setiausaha hendaklah bertanggungjawab bagi yang berikut:

_(a)_ pengurusan hal ehwal hari ke hari Lembaga;

_(b)_ pelaksanaan keputusan Lembaga; dan

_(c)_ penjalanan apa-apa tugasan lain sebagaimana yang

diarahkan oleh Lembaga


-----

_Pergigian_ 23

(3) Setiausaha hendaklah, dalam menjalankan tanggungjawabnya,
bertindak di bawah kuasa dan arahan Lembaga.

(4) Ketua Pengarah boleh melantik mana-mana pegawai
Kementerian Kesihatan untuk membantu Setiausaha dalam
menjalankan fungsinya.

**Jawatankuasa Lembaga**

**22.** Lembaga boleh menubuhkan jawatankuasa sebagaimana yang
difikirkan perlu atau suai manfaat oleh Lembaga untuk membantu
Lembaga dalam pelaksanaan fungsinya atau penjalanan kuasanya.

**Elaun bagi anggota Lembaga, dsb.**

**23.** Anggota Lembaga dan jawatankuasa dan mana-mana orang
lain yang diundang untuk menghadiri mana-mana mesyuarat atau
pertimbangtelitian Lembaga dan jawatankuasa hendaklah dibayar
elaun atau perbelanjaan yang ditentukan oleh Yang Dipertua.

Bahagian IV

PENDAFTARAN PENGAMAL

Bab 1

_Daftar_

**Pendaftar**

**24.** (1) Bagi maksud Akta ini, hendaklah ada—

_(a)_ seorang Pendaftar Pergigian; dan

_(b)_ seorang Pendaftar Juruterapi Pergigian.

(2) Pengarah Kanan hendaklah menjadi Pendaftar Pergigian,
yang hendaklah mempunyai fungsi yang berikut:

_(a)_ pengeluaran perakuan kepada pengamal pergigian; dan

_(b)_ penyenggaraan Daftar Pergigian, Daftar Pergigian Perakuan

Pengamalan Sementara dan Daftar Bersyarat.


-----

24 _Rang Undang-Undang_

(3) Ketua Profesion Juruterapi Pergigian hendaklah menjadi
Pendaftar Juruterapi Pergigian, yang hendaklah mempunyai fungsi
yang berikut:

_(a)_ pengeluaran perakuan kepada juruterapi pergigian; dan

_(b)_ penyenggaraan Daftar Juruterapi Pergigian dan Daftar

Juruterapi Pergigian Perakuan Pengamalan Sementara.

(4) Daftar Pergigian, Daftar Juruterapi Pergigian, Daftar
Bersyarat, Daftar Pergigian Perakuan Pengamalan Sementara
dan Daftar Juruterapi Pergigian Perakuan Pengamalan Sementara
hendaklah disenggara dalam kedua-dua bentuk fizikal dan elektronik
sebagaimana yang ditetapkan.

**Daftar**

**25.** (1) Daftar Pergigian hendaklah terdiri daripada bahagian
yang berikut:

_(a)_ Bahagian I, yang hendaklah berkenaan dengan orang

yang didaftarkan sebagai doktor pergigian;

_(b)_ Bahagian II, yang hendaklah berkenaan dengan orang

yang didaftarkan sebagai dentis; dan

_(c)_ Bahagian Pakar, yang hendaklah berkenaan dengan orang

yang didaftarkan sebagai pakar pergigian.

(2) Daftar Bersyarat hendaklah terdiri daripada nama dan
butir-butir lain seseorang yang didaftarkan di bawah seksyen 36.

(3) Daftar Juruterapi Pergigian hendaklah terdiri daripada
bahagian yang berikut:

_(a)_ Bahagian A, yang hendaklah berkenaan dengan orang

yang didaftarkan sebagai juruterapi pergigian; dan

_(b)_ Bahagian B, yang hendaklah berkenaan dengan orang

yang didaftarkan sebagai juruterapi pergigian pascaasas.

(4) Daftar Pergigian Perakuan Pengamalan Sementara dan
Daftar Juruterapi Pergigian Perakuan Pengamalan Sementara
hendaklah terdiri daripada nama dan butir-butir lain seseorang
yang didaftarkan di bawah seksyen 40.


-----

_Pergigian_ 25

(5) Mana-mana orang boleh, apabila membayar fi yang ditetapkan
dalam Jadual Keempat, memperoleh cabutan suatu entri dalam
Daftar Pergigian, Daftar Bersyarat, Daftar Juruterapi Pergigian,
Daftar Pergigian Perakuan Pengamalan Sementara dan Daftar
Juruterapi Pergigian Perakuan Pengamalan Sementara.

(6) Daftar Pergigian dan Daftar Juruterapi Pergigian yang
disenggara di bawah Akta ini hendaklah disifatkan sebagai
suatu dokumen awam dalam pengertian Akta Keterangan 1950

[Akta 56].

**Perubahan dalam Daftar**

**26.** (1) Pendaftar Pergigian atau Pendaftar Juruterapi Pergigian
boleh memasukkan dan mengaku saksi dalam Daftar Pergigian
atau Daftar Juruterapi Pergigian, mengikut mana-mana yang
berkenaan—

_(a)_ apa-apa perubahan yang mungkin diketahui olehnya

mengenai nama atau alamat mana-mana pengamal
pergigian atau juruterapi pergigian yang didaftarkan
di bawah Akta ini; dan

_(b)_ apa-apa perubahan kelayakan, kelayakan tambahan dan

butir-butir lain yang dikehendaki untuk diubah di bawah
Akta ini.

(2) Mana-mana orang yang didaftarkan di bawah Akta ini yang
memperoleh apa-apa kelayakan pergigian selain kelayakan yang
dengannya dia didaftarkan boleh memohon kepada Majlis atau
Lembaga untuk mengubah Daftar Pergigian atau Daftar Juruterapi
Pergigian setakat yang berkaitan dengan kelayakannya.

(3) Majlis atau Lembaga hendaklah memutuskan ijazah atau
kelayakan tambahan yang lain yang hendaklah diterima untuk
dimasukkan dalam Daftar Pergigian atau Daftar Juruterapi Pergigian.

**Pemotongan nama daripada Daftar**

**27.** (1) Pendaftar Pergigian atau Pendaftar Juruterapi Pergigian
hendaklah memotong daripada Daftar Pergigian atau Daftar
Juruterapi Pergigian, mengikut mana-mana yang berkenaan, nama
dan butir-butir lain seseorang pengamal pergigian atau juruterapi
pergigian—


-----

26 _Rang Undang-Undang_

_(b)_ yang tidak lagi menjalankan amalan pergigian;

_(c)_ yang telah, selepas penyiasatan sewajarnya oleh Panel

Kelayakan Mengamal, didapati tidak layak untuk
melaksanakan tugas profesionalnya, oleh sebab kelemahan
mental atau fizikalnya atau didapati tidak kompeten untuk
menjalankan tugas profesionalnya sebagai pengamal
pergigian atau juruterapi pergigian; atau

_(d)_ yang telah, selepas penyiasatan sewajarnya oleh Majlis

atau Lembaga, mengikut mana-mana yang berkenaan,
didapati telah didaftarkan atas kesilapan mengenai
kelulusannya bagi pendaftaran, dan tidak pada masa
pendaftarannya berhak untuk didaftarkan.

(2) Pendaftar Pergigian hendaklah memberitahu pengamal
pergigian, atau Pendaftar Juruterapi Pergigian hendaklah memberitahu
juruterapi pergigian, mengenai pemotongan namanya di bawah
perenggan (1)(b), (c) atau (d).

(3) Pendaftar Pergigian atau Pendaftar Juruterapi Pergigian
hendaklah menyiarkan dalam _Warta nama tiap-tiap pengamal_
pergigian atau juruterapi pergigian yang pendaftarannya telah
dipotong di bawah perenggan (1)(b), (c) atau _(d)._

**Kemasukan semula nama ke dalam Daftar**

**28.** (1) Apabila pendaftaran seorang pengamal telah dipotong
di bawah perenggan 27(1)(b), (c) atau (d), pengamal itu boleh
memohon kepada Majlis atau Lembaga, mengikut mana-mana
yang berkenaan, supaya namanya dimasukkan semula dalam Daftar
Pergigian atau Daftar Juruterapi Pergigian, mengikut mana-mana
yang berkenaan.

(2) Majlis atau Lembaga, mengikut mana-mana yang berkenaan,
boleh, atas budi bicaranya, apabila permohonan dibuat kepadanya,
memerintahkan supaya nama pemohon dimasukkan semula dalam
Daftar Pergigian atau Daftar Juruterapi Pergigian, mengikut
mana-mana yang berkenaan, tertakluk kepada apa-apa syarat atau
sekatan sebagaimana yang boleh dikenakan olehnya, atau boleh
menolak permohonan kemasukan semula nama itu.


-----

_Pergigian_ 27

(3) Mana-mana pengamal yang namanya telah dipotong
daripada Daftar Pergigian atau Daftar Juruterapi Pergigian menurut
perenggan 27(1)(c) tidak boleh didaftarkan lagi melainkan jika dia
telah diperakui oleh Panel Kelayakan Mengamal bahawa keadaan
mental atau fizikalnya, mengikut mana-mana yang berkenaan,
membenarkan dia didaftarkan semula.

Bab 2

_Pendaftaran_

**Kelayakan bagi pendaftaran sebagai doktor pergigian**

**29.** (1) Seseorang warganegara Malaysia boleh memohon kepada
Pendaftar Pergigian untuk didaftarkan sebagai doktor pergigian
jika—

_(a)_ dia memegang kelayakan yang diberikan oleh institusi

latihan tempatan yang diakreditasikan;

_(b)_ dia telah diperakui oleh Jawatankuasa Kelayakan Pergigian

sebagai telah memenuhi kehendak Peperiksaan Kelayakan
Profesional; dan

_(c)_ dia membuktikan sehingga Pendaftar Pergigian berpuas

hati bahawa dia seorang yang layak dan sesuai dan
mempunyai akhlak yang baik.

(2) Walau apa pun perenggan (1)(a), seseorang warganegara
Malaysia yang tidak memegang suatu kelayakan yang diberikan
oleh institusi latihan tempatan yang diakreditasikan boleh memohon
kepada Pendaftar Pergigian untuk didaftarkan sebagai doktor
pergigian jika—

_(a)_ dia telah menghadiri latihan pergigian di institusi

latihan yang standard latihan pergigian dan peperiksaan
di institusi latihan itu mencapai standard yang dinyatakan
oleh Majlis;

_(b)_ dia membuktikan sehingga Majlis berpuas hati bahawa

dia seorang yang layak dan sesuai dan mempunyai
akhlak yang baik; dan


-----

28 _Rang Undang-Undang_

_(c)_ dia, setelah memenuhi keperluan di bawah perenggan (a)

dan (b), lulus Peperiksaan Kelayakan Profesional yang
dijalankan oleh Jawatankuasa Kelayakan Pergigian.

(3) Majlis boleh memerintahkan pemohon dalam subseksyen (2)
untuk menjalani latihan lanjutan sebelum membenarkan pemohon
itu menduduki Peperiksaan Kelayakan Profesional.

(4) Bagi maksud seksyen ini, Jawatankuasa Kelayakan Pergigian
ditubuhkan—

_(a)_ untuk menentukan standard dan penilaian Peperiksaan

Kelayakan Profesional bagi doktor pergigian;

_(b)_ untuk menjalankan Peperiksaan Kelayakan Profesional bagi

doktor pergigian atau melantik mana-mana agensi lain
untuk menjalankan Peperiksaan Kelayakan Profesional;

_(c)_ untuk memperakui mana-mana orang yang telah memenuhi

kehendak Peperiksaan Kelayakan Profesional; dan

_(d)_ untuk menjalankan apa-apa peperiksaan bagi pendaftaran

pakar pergigian.

**Kelayakan bagi pendaftaran sebagai juruterapi pergigian**

**30.** Seseorang warganegara Malaysia boleh memohon kepada
Pendaftar Juruterapi Pergigian untuk didaftarkan sebagai juruterapi
pergigian jika—

_(a)_ dia memegang apa-apa kelayakan yang diiktiraf yang

tersenarai dalam Jadual Kedua, yang diberikan oleh
suatu institusi yang dinyatakan berhubung dengan
kelayakan itu; dan

_(b) dia membuktikan sehingga Pendaftar Juruterapi Pergigian_

berpuas hati bahawa dia seorang yang layak dan sesuai
dan mempunyai akhlak yang baik.

**Pendaftaran doktor pergigian dan juruterapi pergigian**

**31.** (1) Suatu permohonan bagi pendaftaran—

_(a)_ sebagai doktor pergigian, hendaklah dibuat kepada

Pendaftar Pergigian; dan


-----

_Pergigian_ 29

_(b)_ sebagai juruterapi pergigian, hendaklah dibuat kepada

Pendaftar Juruterapi Pergigian.

(2) Permohonan di bawah subseksyen (1) hendaklah dibuat dalam
borang yang ditetapkan berserta dengan dokumen, maklumat dan
butir-butir yang ditentukan oleh Majlis atau Lembaga, mengikut
mana-mana yang berkenaan, dan permohonan itu hendaklah
disertakan dengan fi yang ditetapkan dalam Jadual Keempat.

(3) Pendaftar Pergigian atau Pendaftar Juruterapi Pergigian
hendaklah mempertimbangkan permohonan di bawah subseksyen (1),
dan boleh menghendaki pemohon supaya mengemukakan maklumat
atau dokumen lanjut untuk menyokong permohonan itu.

(4) Jika Pendaftar Pergigian meluluskan permohonan di bawah
subseksyen (1) berhubung dengan seorang doktor pergigian,
Pendaftar Pergigian hendaklah mengeluarkan perakuan pendaftaran
kepada pemohon dan mencatat namanya dalam Bahagian I Daftar
Pergigian.

(5) Jika Pendaftar Juruterapi Pergigian meluluskan permohonan
di bawah subseksyen (1) berhubung dengan seorang juruterapi
pergigian, Pendaftar Juruterapi Pergigian hendaklah mengeluarkan
perakuan pendaftaran kepada pemohon dan mencatat namanya
dalam Bahagian A Daftar Juruterapi Pergigian.

(6) Jika Pendaftar Pergigian atau Pendaftar Juruterapi Pergigian
menolak permohonan di bawah subseksyen (1), Pendaftar Pergigian
atau Pendaftar Juruterapi Pergigian, mengikut mana-mana yang
berkenaan, hendaklah memberitahu pemohon mengenai keputusannya
melalui suatu notis secara bertulis.

(7) Mana-mana pemohon yang terkilan dengan keputusan
Pendaftar Pergigian atau Pendaftar Juruterapi Pergigian di bawah
subseksyen (6) boleh, dalam tempoh tiga puluh hari dari tarikh
notis dalam subseksyen (6), merayu secara bertulis kepada Majlis
atau Lembaga, mengikut mana-mana yang berkenaan, atau hadir
di hadapan Majlis atau Lembaga, mengikut mana-mana yang
berkenaan, dan didengar sendiri atau melalui peguam bela dan
peguam caranya.


-----

30 _Rang Undang-Undang_

**Sekatan ke atas pendaftaran**

**32.** (1) Majlis atau Lembaga boleh mengarahkan Pendaftar
Pergigian atau Pendaftar Juruterapi Pergigian, mengikut mana-mana
yang berkenaan, untuk tidak mencatat nama mana-mana orang
yang memohon bagi pendaftaran sebagai doktor pergigian atau
juruterapi pergigian dalam Daftar Pergigian atau Daftar Juruterapi
Pergigian jika—

_(a)_ dia telah, pada bila-bila masa, didapati bersalah atas

suatu kesalahan yang melibatkan fraud, kecurangan
atau keburukan akhlak, atau suatu kesalahan yang boleh
dihukum dengan pemenjaraan, sama ada hukuman penjara
sahaja atau sebagai tambahan kepada atau sebagai ganti
denda;

_(b)_ dia telah, selepas penyiasatan yang sewajarnya, didapati

bersalah oleh Majlis atau Lembaga kerana berkelakuan
buruk dari apa-apa segi profesional atau selainnya tidak
mempunyai nama dan kelakuan baik;

_(c)_ dia telah melanggar mana-mana peruntukan Akta ini atau

mana-mana peraturan-peraturan yang dibuat di bawah
Akta ini;

_(d)_ namanya telah dipotong daripada daftar pengamal pergigian

atau daftar juruterapi pergigian, atau daripada daftar
mana-mana maktab pergigian atau badan pelesenan yang
disenggara di luar Malaysia, akibat daripada apa-apa
salah laku atau prosiding tatatertib; atau

_(e)_ dia telah, selepas penyiasatan yang sewajarnya oleh Panel

Kelayakan Mengamal, didapati tidak berupaya oleh
sebab kelemahan fizikal atau mental, atau didapati tidak
kompeten untuk melaksanakan tugas profesionalnya.

(2) Jika Majlis atau Lembaga menolak untuk mencatat nama
seseorang dalam Daftar Pergigian atau Daftar Juruterapi Pergigian,
Pendaftar Pergigian atau Pendaftar Juruterapi Pergigian, mengikut
mana-mana yang berkenaan, hendaklah memberitahu orang itu
secepat yang dapat dilaksanakan mengenai penolakan itu.

(3) Selepas apa-apa penyiasatan di bawah perenggan (1)(e),
pemohon berhak untuk hadir di hadapan Majlis atau Lembaga,
mengikut mana-mana yang berkenaan, dan didengar sendiri atau
melalui peguam bela dan peguam caranya.


-----

_Pergigian_ 31

**Panel Kelayakan Mengamal**

**33.** (1) Majlis atau Lembaga boleh menubuhkan Panel Kelayakan
Mengamal secara ad hoc untuk menilai keadaan perubatan pengamal
pergigian atau juruterapi pergigian.

(2) Panel Kelayakan Mengamal hendaklah terdiri daripada
anggota yang berikut:

_(a)_ dua orang pengamal perubatan, seorang daripadanya

hendaklah seorang pakar; dan

_(b)_ seorang doktor pergigian, yang hendaklah menjadi

pengerusi.

(3) Sebagai tambahan kepada anggota yang dinyatakan dalam
subseksyen (2), Majlis atau Lembaga hendaklah melantik seorang
juruterapi pergigian sebagai anggota Panel Kelayakan Mengamal
dalam hal Panel Kelayakan Mengamal dikehendaki untuk menilai
keadaan perubatan seorang juruterapi pergigian.

(4) Panel Kelayakan Mengamal—

_(a)_ hendaklah, melalui suatu notis bertulis, menghendaki

pengamal pergigian atau juruterapi pergigian untuk
mengemukakan laporan perubatan daripada hospital
Kerajaan dalam borang yang ditetapkan dalam tempoh
dua bulan dari tarikh notis itu; dan

_(b)_ boleh, melalui suatu notis bertulis, menghendaki

pengamal pergigian atau juruterapi pergigian untuk hadir
di hadapan Panel Kelayakan Mengamal pada tarikh,
masa dan tempat yang dinyatakan dalam notis.

(5) Panel Kelayakan Mengamal hendaklah melaporkan dapatannya
dan membuat suatu syor kepada Majlis atau Lembaga, mengikut
mana-mana yang berkenaan, dalam tempoh empat bulan dari
tarikh pelantikan Panel Kelayakan Mengamal itu.

**Pendaftaran sebagai pakar pergigian**

**34.** (1) Seorang pengamal yang namanya tidak terdapat dalam
Bahagian Pakar Daftar Pergigian tidak boleh mengamal sebagai
pakar pergigian dalam kepakaran itu.


-----

32 _Rang Undang-Undang_

(2) Seseorang doktor pergigian boleh memohon untuk didaftarkan
sebagai pakar pergigian jika—

_(a)_ dia telah didaftarkan dalam Bahagian I Daftar Pergigian;

_(b)_ dia memegang apa-apa kelayakan pakar lepas ijazah

sebagaimana yang dinyatakan oleh Majlis;

_(c)_ dia memenuhi kehendak dan telah disyorkan sebagai

pakar oleh Jawatankuasa Penilaian Pakar Pergigian;
dan

_(d)_ dia membuktikan sehingga Pendaftar Pergigian berpuas

hati bahawa dia seorang yang layak dan sesuai dan
mempunyai akhlak yang baik.

(3) Suatu permohonan bagi pendaftaran sebagai pakar pergigian
hendaklah dibuat kepada Pendaftar Pergigian dalam borang yang
ditetapkan bersama dengan dokumen, maklumat dan butir-butir
yang ditentukan oleh Majlis dan permohonan itu hendaklah
disertakan dengan fi yang ditetapkan dalam Jadual Keempat.

(4) Apabila menerima permohonan di bawah subseksyen (3),
Pendaftar Pergigian hendaklah mengemukakan permohonan itu
kepada Jawatankuasa Penilaian Pakar Pergigian bagi penilaian
dan syor.

(5) Jawatankuasa Penilaian Pakar Pergigian hendaklah
mempertimbangkan permohonan di bawah subseksyen (3) dan
boleh menghendaki pemohon supaya mengemukakan maklumat
atau dokumen lanjut untuk menyokong permohonan itu.

(6) Jawatankuasa Penilaian Pakar Pergigian hendaklah
mengesyorkan kepada Pendaftar Pergigian sama ada permohonan
itu boleh diluluskan atau ditolak.

(7) Jika Pendaftar Pergigian meluluskan permohonan di bawah
subseksyen (3), Pendaftar Pergigian hendaklah mengeluarkan suatu
perakuan pendaftaran sebagai pakar pergigian kepada pemohon
dan mencatat namanya dalam Bahagian Pakar Daftar Pergigian.

(8) Jika Pendaftar Pergigian menolak permohonan di bawah
subseksyen (3), Pendaftar Pergigian hendaklah memberitahu
pemohon mengenai keputusannya melalui suatu notis secara
bertulis.


-----

_Pergigian_ 33

(9) Mana-mana orang yang terkilan dengan keputusan Pendaftar
Pergigian di bawah subseksyen (8) boleh, dalam tempoh tiga
puluh hari dari tarikh notis dalam subseksyen (8), merayu secara
bertulis kepada Majlis atau hadir di hadapan Majlis dan didengar
sendiri atau melalui peguam bela dan peguam caranya.

(10) Mana-mana pengamal pergigian yang layak untuk didaftarkan
dalam Bahagian Pakar Daftar Pergigian dan telah didaftarkan
dengan Daftar Pakar Kebangsaan hendaklah dikecualikan daripada
fi yang ditetapkan dalam Jadual Keempat.

**Pendaftaran sebagai juruterapi pergigian pascaasas**

**35.** (1) Seseorang juruterapi pergigian boleh memohon untuk
didaftarkan sebagai juruterapi pergigian pascaasas jika—

_(a)_ dia telah didaftarkan di dalam Bahagian A Daftar Juruterapi

Pergigian;

_(b)_ dia memegang apa-apa kelayakan yang boleh didaftarkan

yang tersenarai dalam Jadual Ketiga, yang diberikan
oleh suatu institusi yang dinyatakan berhubung dengan
kelayakan itu; dan

_(c)_ dia telah membuktikan sehingga Pendaftar Juruterapi

Pergigian berpuas hati bahawa dia seorang yang layak
dan sesuai dan mempunyai akhlak yang baik.

(2) Suatu permohonan bagi pendaftaran sebagai juruterapi
pergigian pascaasas hendaklah dibuat kepada Pendaftar Juruterapi
Pergigian dalam borang yang ditetapkan bersama dengan dokumen,
maklumat dan butir-butir yang ditentukan oleh Lembaga dan
permohonan itu hendaklah disertakan dengan fi yang ditetapkan
dalam Jadual Keempat.

(3) Jika Pendaftar Juruterapi Pergigian meluluskan permohonan
di bawah subseksyen (2), Pendaftar Juruterapi Pergigian hendaklah
mengeluarkan suatu perakuan pendaftaran sebagai juruterapi
pergigian pascaasas kepada pemohon dan mencatat namanya
dalam Bahagian B Daftar Juruterapi Pergigian.


-----

34 _Rang Undang-Undang_

(4) Jika Pendaftar Juruterapi Pergigian menolak permohonan
di bawah subseksyen (2), Pendaftar Juruterapi Pergigian hendaklah
memberitahu pemohon mengenai keputusannya melalui suatu
notis secara bertulis.

(5) Mana-mana orang yang terkilan dengan keputusan Pendaftar
Juruterapi Pergigian di bawah subseksyen (4) boleh, dalam tempoh
tiga puluh hari dari tarikh notis dalam subseksyen (4), merayu
secara bertulis kepada Lembaga atau hadir di hadapan Lembaga
dan didengar sendiri atau melalui peguam bela dan peguam
caranya.

**Pendaftaran bersyarat**

**36.** (1) Mana-mana orang boleh memohon bagi pendaftaran
bersyarat jika pendaftaran bersyarat itu dikehendaki untuk memenuhi
syarat bagi pendaftaran atau pekerjaan di luar Malaysia jika—

_(a)_ dia memegang suatu kelayakan yang diberikan oleh

institusi latihan tempatan yang diakreditasikan;

_(b)_ dia telah diperakui sebagai telah memenuhi kehendak

Peperiksaan Kelayakan Profesional; dan

_(c)_ dia telah membuktikan sehingga Pendaftar Pergigian

berpuas hati bahawa dia seorang yang layak dan sesuai
dan mempunyai akhlak yang baik.

(2) Suatu permohonan bagi pendaftaran bersyarat hendaklah
dibuat kepada Pendaftar Pergigian dalam borang yang ditetapkan
bersama dengan dokumen, maklumat dan butir-butir yang ditentukan
oleh Majlis dan permohonan itu hendaklah disertakan dengan fi
yang ditetapkan dalam Jadual Keempat.

(3) Jika Pendaftar Pergigian meluluskan permohonan di bawah
subseksyen (2), Pendaftar Pergigian hendaklah mengeluarkan suatu
perakuan pendaftaran bersyarat kepada pemohon.

(4) Jika Pendaftar Pergigian menolak permohonan di bawah
subseksyen (2), Pendaftar Pergigian hendaklah memberitahu
pemohon mengenai keputusannya melalui suatu notis secara
bertulis.


-----

_Pergigian_ 35

(5) Mana-mana pemohon yang terkilan dengan keputusan
Pendaftar Pergigian di bawah subseksyen (4) boleh, dalam tempoh
tiga puluh hari dari tarikh notis dalam subseksyen (4), merayu
secara bertulis kepada Majlis.

(6) Seseorang yang memegang perakuan pendaftaran bersyarat
tidak boleh menjalankan amalan pergigian di Malaysia dan tidak
layak diberikan perakuan pengamalan.

Bab 3

_Perakuan Pengamalan_

**Perakuan pengamalan**

**37.** (1) Mana-mana orang yang menjalankan amalan pergigian
hendaklah mempunyai perakuan pengamalan yang sah.

(2) Suatu perakuan pengamalan yang sah hendaklah menyatakan
alamat bagi tempat pengamalan utama dan semua tempat pengamalan
lain pengamal.

(3) Suatu permohonan bagi perakuan pengamalan—

_(a)_ sebagai pengamal pergigian, hendaklah dibuat kepada

Pendaftar Pergigian; dan

_(b)_ sebagai juruterapi pergigian, hendaklah dibuat kepada

Pendaftar Juruterapi Pergigian.

(4) Permohonan di bawah subseksyen (3) hendaklah dibuat
dalam borang yang ditetapkan dan permohonan itu hendaklah
disertakan dengan—

_(a)_ keterangan mengenai mata pembangunan profesional

berterusan yang mencukupi yang diperoleh sebagaimana
yang dinyatakan oleh Majlis atau Lembaga, mengikut
mana-mana yang berkenaan;

_(b)_ keterangan mengenai Perlindungan Tanggung Rugi

Profesional sebagaimana yang dikehendaki oleh Majlis
atau Lembaga;


-----

36 _Rang Undang-Undang_

_(c)_ keterangan mengenai kelulusan atau pendaftaran di bawah

Akta Kemudahan dan Perkhidmatan Jagaan Kesihatan
Swasta 1998 [Akta 586] bagi tiap-tiap kemudahan
jagaan kesihatan swasta untuk dicatat dalam perakuan
pengamalan;

_(d)_ fi yang ditetapkan dalam Jadual Keempat; dan

_(e)_ apa-apa dokumen atau keterangan lain, yang dikehendaki

oleh Pendaftar Pergigian atau Pendaftar Juruterapi
Pergigian, mengikut mana-mana yang berkenaan.

(5) Jika Pendaftar Pergigian atau Pendaftar Juruterapi Pergigian
meluluskan permohonan di bawah subseksyen (3), Pendaftar Pergigian
atau Pendaftar Juruterapi Pergigian hendaklah mengeluarkan suatu
perakuan pengamalan kepada pemohon yang membenarkan pemohon
untuk menjalankan amalan sebagai seorang pengamal pergigian
atau seorang juruterapi pergigian bagi tempoh dan di kemudahan
jagaan kesihatan yang dinyatakan pada perakuan pengamalan itu.

(6) Jika Pendaftar Pergigian atau Pendaftar Juruterapi Pergigian
menolak permohonan di bawah subseksyen (3), Pendaftar Pergigian
atau Pendaftar Juruterapi Pergigian hendaklah memberitahu pemohon
mengenai keputusannya melalui suatu notis secara bertulis.

(7) Mana-mana pemohon yang terkilan dengan keputusan
Pendaftar Pergigian atau Pendaftar Juruterapi Pergigian di bawah
subseksyen (6) boleh, dalam tempoh tiga puluh hari dari tarikh
notis dalam subseksyen (6), merayu secara bertulis kepada Majlis
atau Lembaga, mengikut mana-mana yang berkenaan.

(8) Seseorang yang telah didaftarkan dalam tempoh dua tahun
memohon bagi suatu perakuan pengamalan hendaklah dikecualikan
daripada menunjukkan keterangan bagi mata pembangunan
profesional berterusan yang mencukupi yang diperoleh sebagaimana
yang dikehendaki dalam perenggan (4)(a).

(9) Walau apa pun perenggan (4)(a), mana-mana pengamal
pergigian atau juruterapi pergigian yang tidak memperoleh mata
pembangunan profesional berterusan yang mencukupi sebagaimana
yang dinyatakan oleh Majlis atau Lembaga boleh merayu
secara bertulis kepada Yang Dipertua atau Pengerusi, mengikut
mana-mana yang berkenaan.


-----

_Pergigian_ 37

**Perakuan pengamalan tahunan**

**38.** (1) Mana-mana pengamal yang membuat permohonan bagi
suatu perakuan pengamalan tahunan hendaklah memastikan
bahawa permohonan itu sampai di pejabat Pendaftar Pergigian
atau Pendaftar Juruterapi Pergigian, mengikut mana-mana yang
berkenaan, tidak lewat dari hari pertama bulan November pada
tahun sebelum tahun yang permohonan itu dibuat.

(2) Walau apa pun subseksyen (1), jika pengamal pergigian
atau juruterapi pergigian memohon suatu perakuan pengamalan
tahunan bagi kali pertama, permohonan itu boleh dibuat pada
bila-bila masa sepanjang tahun itu, dan pemohon itu hendaklah
diberikan suatu perakuan pengamalan tahunan bagi baki tahun
permohonan itu dibuat.

(3) Perakuan pengamalan tahunan itu hendaklah berkuat kuasa
sehingga tiga puluh satu Disember tahun perakuan itu dikeluarkan.

(4) Mana-mana pengamal pergigian atau juruterapi pergigian
yang tidak memohon perakuan pengamalan tahunan mengikut Bab
ini hendaklah disifatkan telah digantung daripada tarikh perakuan
pengamalan tahunan semasanya luput.

(5) Tiada perakuan pengamalan tahunan boleh dikeluarkan
kepada seseorang dentis melainkan jika suatu laporan mengenai
pemeriksaan ke atas kemudahan jagaan kesihatan, dalam borang
yang ditetapkan, telah diterima oleh Pendaftar Pergigian, dalam
masa dua belas bulan yang lalu, yang menyatakan maksud bahawa
kemudahan jagaan kesihatan dan keadaan amalan dentis itu adalah
memuaskan hati.

**Pembatalan penggantungan**

**39.** (1) Seseorang pengamal pergigian atau juruterapi pergigian
yang disifatkan telah digantung di bawah subseksyen 38(4) boleh
memohon perakuan pengamalan tahunan kepada Pendaftar Pergigian
atau kepada Pendaftar Juruterapi Pergigian, mengikut mana-mana
yang berkenaan, dalam borang yang ditetapkan bersama dengan
dokumen, maklumat dan butir-butir yang ditentukan oleh Majlis atau
Lembaga, mengikut mana-mana yang berkenaan, dan permohonan
itu hendaklah disertakan dengan fi dan caj bagi permohonan lewat
sebagaimana yang ditetapkan dalam Jadual Keempat.


-----

38 _Rang Undang-Undang_

(2) Jika Pendaftar Pergigian atau Pendaftar Juruterapi Pergigian
meluluskan permohonan di bawah subseksyen (1), Pendaftar Pergigian
atau Pendaftar Juruterapi Pergigian hendaklah mengeluarkan perakuan
pengamalan tahunan kepada pemohon dan perakuan pengamalan
tahunan itu hendaklah berkuat kuasa sehingga tiga puluh satu
Disember tahun perakuan itu dikeluarkan, dan penggantungan itu
hendaklah terbatal.

(3) Seseorang pengamal pergigian atau juruterapi pergigian
yang telah diberikan perakuan pengamalan tahunan di bawah
subseksyen (2) boleh, dalam tempoh tiga puluh hari dari tarikh
penggantungan itu dibatalkan, membuat rayuan secara bertulis
kepada Majlis atau Lembaga, mengikut mana-mana yang berkenaan,
supaya penggantungan itu dipotong daripada rekodnya.

**Perakuan pengamalan** **sementara**

**40.** (1) Seseorang bukan warganegara Malaysia boleh memohon
kepada Pendaftar Pergigian suatu perakuan pengamalan sementara
untuk menjalankan amalan pergigian di Malaysia jika dia memenuhi
syarat yang berikut:

_(a)_ dia telah didaftarkan di luar Malaysia sebagai doktor

pergigian atau yang bersamaan dengan doktor pergigian;

_(b)_ dia—

(i) telah lulus Peperiksaan Kelayakan Profesional; atau

(ii) memegang suatu kelayakan yang diberikan oleh

institusi latihan tempatan yang diakreditasikan
dan telah diperakui oleh Jawatankuasa Kelayakan
Pergigian sebagai telah memenuhi kehendak
Peperiksaan Kelayakan Profesional;

_(c)_ dia membuktikan sehingga Pendaftar Pergigian berpuas

hati bahawa dia seorang yang layak dan sesuai dan
mempunyai akhlak yang baik; dan

_(d)_ dia membuktikan sehingga Pendaftar Pergigian berpuas

hati bahawa dia mempunyai tawaran pekerjaan atau
tajaan.


-----

_Pergigian_ 39

(2) Seseorang bukan warganegara Malaysia boleh memohon
kepada Pendaftar Juruterapi Pergigian suatu perakuan pengamalan
sementara untuk menjalankan amalan pergigian di Malaysia jika
dia memenuhi syarat yang berikut:

_(a)_ dia telah didaftarkan di luar Malaysia sebagai juruterapi

pergigian atau yang bersamaan dengan juruterapi pergigian;

_(b)_ dia memegang apa-apa kelayakan yang diiktiraf yang

tersenarai dalam Jadual Kedua, yang diberikan oleh
institusi yang dinyatakan berhubung dengan kelayakan
itu;

_(c)_ dia membuktikan sehingga Pendaftar Juruterapi Pergigian

berpuas hati bahawa dia seorang yang layak dan sesuai
dan mempunyai akhlak yang baik; dan

_(d)_ dia membuktikan sehingga Pendaftar Juruterapi Pergigian

berpuas hati bahawa dia mempunyai tawaran pekerjaan
atau tajaan.

(3) Suatu perakuan pengamalan sementara itu hendaklah berkuat
kuasa bagi suatu tempoh maksimum selama dua belas bulan.

(4) Pemegang perakuan pengamalan sementara tidak boleh
mempunyai lebih daripada satu alamat pengamalan kecuali
dengan kelulusan Majlis atau Lembaga, mengikut mana-mana
yang berkenaan.

(5) Pendaftar Pergigian atau Pendaftar Juruterapi Pergigian
boleh pada bila-bila masa membatalkan perakuan pengamalan
sementara yang diberikan di bawah seksyen ini dan perakuan itu
hendaklah luput dari tarikh pembatalan itu.

(6) Pemegang suatu perakuan pengamalan sementara hendaklah,
selagi perakuan pengamalan sementara itu terus berkuat kuasa
dan tertakluk kepada syarat dan sekatan yang dinyatakan dalam
perakuan pengamalan sementara, disifatkan telah didaftarkan
sebagai doktor pergigian atau juruterapi pergigian, mengikut
mana-mana yang berkenaan.

(7) Walau apa pun perenggan (1)(b), Pendaftar Pergigian boleh
mengeluarkan suatu perakuan pengamalan sementara kepada
mana-mana orang yang memegang suatu kelayakan pakar, tertakluk
kepada terma dan syarat sebagaimana yang boleh ditentukan oleh
Pendaftar Pergigian


-----

40 _Rang Undang-Undang_

(8) Pendaftar Pergigian boleh, jika difikirkan sesuai olehnya,
membenarkan pemegang perakuan pengamalan sementara untuk
menjalankan amalan sebagai pakar pergigian dengan menyatakan
pada perakuan pengamalan sementara kepakaran yang dia dibenarkan
untuk menjalankan amalan.

**Keistimewaan bagi orang yang mempunyai perakuan pengamalan**

**41.** (1) Seseorang pengamal pergigian atau juruterapi pergigian
yang mempunyai perakuan pengamalan yang sah berhak—

_(a)_ untuk mengenakan fi yang munasabah bagi bantuan

profesional, nasihat, lawatan atau rawatan pergigian; dan

_(b)_ untuk mengenakan caj bagi nilai mana-mana perkakas

pergigian yang diberikan, dibuat atau dibekalkan olehnya
kepada pesakitnya.

(2) Tiada seorang pun berhak untuk mendapatkan kembali
dalam mana-mana mahkamah apa-apa caj yang disebut dalam
subseksyen (1) melainkan jika pada tarikh caj itu terakru dia
ialah seorang pengamal pergigian atau juruterapi pergigian dan
mempunyai perakuan pengamalan yang sah.

**Mempamerkan perakuan**

**42.** (1) Seseorang pengamal hendaklah mempamerkan di tempat
yang mudah dilihat di alamat pengamalan utama, selain di suatu
kemudahan jagaan kesihatan awam atau di suatu institusi latihan
tempatan, perakuan pendaftaran dan perakuan pengamalan semasa
yang dikeluarkan kepadanya.

(2) Seseorang pengamal hendaklah mempamerkan di tempat yang
mudah dilihat di mana-mana di kemudahan jagaan kesihatan lain
yang dia menjalankan amalan pergigian, selain di suatu kemudahan
jagaan kesihatan awam atau di suatu institusi latihan tempatan,
perakuan pengamalan semasa yang dikeluarkan kepadanya.

(3) Seseorang doktor pergigian yang telah dikeluarkan dengan
perakuan pendaftaran sebagai pakar pergigian, hendaklah
mempamerkan di tempat yang mudah dilihat di alamat pengamalan


-----

_Pergigian_ 41

utama, selain di suatu kemudahan jagaan kesihatan awam atau
di suatu institusi latihan tempatan, perakuan pendaftaran sebagai
pakar pergigian.

(4) Seseorang juruterapi pergigian yang telah dikeluarkan
dengan perakuan pendaftaran sebagai juruterapi pergigian pascaasas
hendaklah mempamerkan di tempat yang mudah dilihat di alamat
pengamalan utama, selain di suatu kemudahan jagaan kesihatan
awam atau di suatu institusi latihan tempatan, perakuan pendaftaran
sebagai juruterapi pergigian pascaasas.

(5) Mana-mana pengamal yang tidak mematuhi seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi satu tahun atau kedua-duanya.

Bab 4

_Am_

**Menjalankan amalan sebagai juruterapi pergigian**

**43.** (1) Seseorang juruterapi pergigian dalam sektor swasta
hendaklah menjalankan amalan pergigian hanya di bawah pengawasan
secara langsung seorang doktor pergigian.

(2) Bagi maksud seksyen ini, “pengawasan secara langsung”
ertinya seorang doktor pergigian hendaklah hadir pada setiap
masa di kemudahan jagaan kesihatan semasa juruterapi pergigian
menjalankan apa-apa rawatan mengikut pelan rawatan yang
diluluskan oleh doktor pergigian.

(3) Seseorang juruterapi pergigian yang menjalankan amalan
pergigian dalam sektor swasta hendaklah menjalankan tatacara
yang tersenarai dalam Jadual Kelima sahaja.

(4) Seseorang juruterapi pergigian pascaasas yang menjalankan
amalan pergigian dalam sektor swasta hendaklah menjalankan tatacara
yang hanya tersenarai dalam Jadual Kelima dan Jadual Keenam
berhubung dengan disiplin yang dia berkelayakan.

(5) Seseorang juruterapi pergigian yang menjalankan amalan
pergigian dalam sektor awam hendaklah menjalankan tatacara
pergigian hanya di bawah pengawasan seorang doktor pergigian
dalam sektor awam.


-----

42 _Rang Undang-Undang_

**Pemberitahuan pertukaran alamat**

**44.** (1) Seseorang pengamal pergigian atau juruterapi pergigian
hendaklah memberitahu Pendaftar Pergigian atau Pendaftar
Juruterapi Pergigian, mengikut mana-mana yang berkenaan,
apa-apa pertukaran pada alamat rumah atau alamat pengamalannya
dalam tempoh tiga puluh hari selepas pertukaran itu.

(2) Seseorang pengamal pergigian atau juruterapi pergigian
yang tidak mematuhi subseksyen (1) melakukan suatu kesalahan
dan boleh, apabila disabitkan, didenda tidak melebihi lima puluh
ribu ringgit atau dipenjarakan selama tempoh tidak melebihi satu
tahun atau kedua-duanya.

**Penyampaian notis atau persuratan**

**45.** Jika apa-apa notis atau persuratan dikehendaki untuk
disampaikan atau dihantar kepada seseorang pengamal pergigian
atau juruterapi pergigian, notis atau persuratan itu hendaklah
disifatkan telah disampaikan atau dihantar kepadanya jika notis
atau persuratan itu disampaikan atau dihantar melalui pos kepada
alamat pengamalan utamanya.

**Menandatangani perakuan sakit pergigian dan dokumen lain**

**46.** (1) Suatu perakuan sakit pergigian atau dokumen lain yang
dikehendaki oleh mana-mana undang-undang bertulis untuk
ditandatangani oleh seorang pengamal pergigian yang berkelayakan
sewajarnya tidak sah melainkan jika perakuan atau dokumen itu
ditandatangani oleh seorang doktor pergigian.

(2) Seseorang doktor pergigian yang membenarkan mana-mana
orang lain untuk menandatangani perakuan sakit pergigian atau
dokumen lain yang dikehendaki oleh mana-mana undang-undang
bertulis untuk ditandatangani oleh seorang pengamal pergigian yang
berkelayakan sewajarnya hendaklah tertakluk kepada hukuman
tatatertib oleh Majlis.

(3) Bagi maksud subseksyen (1) dan (2), perkataan “pengamal
pergigian yang berkelayakan sewajarnya” atau apa-apa perkataan
yang bererti seseorang yang diiktiraf disisi undang-undang sebagai


-----

_Pergigian_ 43

seorang pengamal pergigian yang layak, apabila digunakan dalam
mana-mana undang-undang bertulis dengan merujuk kepada orang
itu, hendaklah ditafsirkan sebagai seorang doktor pergigian.

**Perkhidmatan masyarakat bagi doktor pergigian**

**47.** Seseorang pengamal pergigian yang berhasrat untuk menjalankan
amalan pergigian di mana-mana lokasi selain di kemudahan jagaan
kesihatan yang dinyatakan dalam perakuan pengamalannya sebagai
perkhidmatan masyarakat—

_(a)_ bagi tempoh tidak lebih daripada tujuh hari berturut-turut;

dan

_(b)_ bagi jumlah tidak lebih daripada empat belas hari dalam

setahun,

hendaklah memperoleh kelulusan secara bertulis daripada Pendaftar
Pergigian sebelum memulakan perkhidmatan komuniti itu.

**Pertubuhan perbadanan pergigian dan syarikat pergigian**

**48.** (1) Suatu pertubuhan perbadanan pergigian atau syarikat
pergigian boleh menjalankan perniagaan pergigian jika—

_(a)_ pertubuhan perbadanan pergigian atau syarikat pergigian

itu tidak menjalankan perniagaan selain perniagaan
pergigian atau perniagaan sampingan kepada perniagaan
pergigian itu; dan

_(b)_ sekurang-kurangnya separuh daripada anggota Lembaga

Pengarah pertubuhan perbadanan pergigian atau syarikat
pergigian itu merupakan doktor pergigian.

(2) Walau apa pun subseksyen (1), suatu pertubuhan perbadanan
atau syarikat boleh menjalankan perniagaan pergigian, jika rawatan
pergigian atau rawatan perkhidmatan disediakan—

_(a)_ di hospital atau pusat penjagaan ambulatori;

_(b)_ sebagai sebahagian daripada fakulti pergigian atau sekolah

pergigian, di institusi latihan tempatan;


-----

44 _Rang Undang-Undang_

_(c)_ bagi pekerjanya oleh seorang pengamal pergigian, selain

bagi keuntungan; atau

_(d)_ melalui pihak berkuasa tempatan atau badan berkanun

oleh seorang pengamal pergigian.

(3) Mana-mana pertubuhan perbadanan atau syarikat yang tidak
mematuhi seksyen ini melakukan suatu kesalahan dan mana-mana
orang yang pada masa berlakunya kesalahan itu—

_(a)_ merupakan pengarah, ketua pegawai eksekutif, ketua

pegawai operasi, pengurus, setiausaha atau pegawai
lain yang bersamaan bagi pertubuhan perbadanan atau
syarikat itu; atau

_(b)_ yang berupa sebagai bertindak atas apa-apa sifat sedemikian

yang disebut dalam perenggan (a) atau dengan apa-apa
cara atau pada apa-apa takat bertanggungjawab bagi
pengurusan apa-apa hal ehwal pertubuhan perbadanan
atau syarikat itu atau yang membantu dalam pengurusan
sedemikian—

(i) boleh dipertuduh secara berasingan atau bersesama

dalam prosiding yang sama bersekali dengan
pertubuhan perbadanan atau syarikat itu; dan

(ii) hendaklah disifatkan telah melakukan kesalahan itu

melainkan jika dia membuktikan bahawa kesalahan
itu telah dilakukan tanpa persetujuannya atau
pengetahuannya dan bahawa dia telah menjalankan
segala usaha yang wajar untuk menghalang
perlakuan kesalahan itu sebagaimana yang patut
dijalankannya, dengan mengambil kira jenis
fungsinya atas sifat itu dan semua hal keadaan.

(4) Jika mana-mana orang yang bertanggungjawab di bawah
Akta ini atau apa-apa perundangan subsidiarinya kepada
apa-apa hukuman atau penalti untuk apa-apa tindakan, pengabaian,
kecuaian atau keingkaran, dia hendaklah bertanggungjawab kepada
hukuman atau penalti yang sama untuk setiap tindakan, pengabaian,
kecuaian atau keingkaran mana-mana pengamal yang digajikan
olehnya, pekerja atau agen itu, atau pekerja agen itu, jika tindakan,
pengabaian, kecuaian atau keingkaran itu telah dilakukan—

_(a)_ oleh pekerjanya dalam tempoh pekerjaannya;


-----

_Pergigian_ 45

_(b)_ oleh agen yang bertindak mewakili bagi pihaknya; atau

_(c)_ oleh pekerja agen itu dalam tempoh pekerjaannya oleh

agen itu atau sebaliknya bagi pihak agen itu.

**Pengecualian bagi doktor pergigian di atas kapal**

**49.** Semua doktor pergigian semasa menjalankan tugasnya di atas
kapal secara sepenuh masa hendaklah dikecualikan daripada
kehendak bagi pendaftaran di bawah Akta ini dan berhak kepada
semua keistimewaan pengamal pergigian di bawah Akta ini.

**Menjalankan tatacara pergigian**

**50.** (1) Seseorang yang mengikuti kursus pengajian dalam
bidang pergigian, sama ada sebagai pengamal pergigian atau
juruterapi pergigian, di mana-mana institusi latihan tempatan boleh
menjalankan, menurut kursus pengajian itu, apa-apa penyiasatan
pergigian, pemeriksaan pergigian atau rawatan pergigian ke atas
pesakit di mana-mana hospital, klinik, pusat kesihatan, atau
institusi lain yang diluluskan oleh Ketua Pengarah bagi maksud
seksyen ini, dengan syarat penyiasatan, pemeriksaan atau rawatan
itu dijalankan oleh orang yang di bawah kawalan dan pengawasan
seorang doktor pergigian yang memegang perakuan pengamalan
yang sah.

(2) Bagi maksud subseksyen (1), seseorang yang mengikuti
kursus pengajian sebagai juruterapi pergigian hendaklah menjalankan
penyiasatan pergigian, pemeriksaan pergigian atau rawatan
pergigian ke atas pesakit yang tersenarai dalam Jadual Kelima dan
Jadual Keenam sahaja.

(3) Seseorang boleh menjalankan tatacara pergigian yang
termasuk dalam pengertian amalan pergigian, jika orang itu
diambil bekerja dalam perkhidmatan awam bagi maksud itu dan
tatacara pergigian itu dijalankan dalam penjalanan pekerjaannya
dan di bawah pengawasan pakar pergigian dalam perkhidmatan
awam.


-----

46 _Rang Undang-Undang_

(4) Seseorang yang diberikan kelulusan secara bertulis untuk
menduduki Peperiksaan Kelayakan Profesional, boleh menjalankan
tatacara pergigian, dengan syarat tatacara itu dijalankan—

_(a)_ dengan kelulusan Majlis semasa dalam mana-mana

latihan sebagai persediaan bagi Peperiksaan Kelayakan
Profesional; atau

_(b)_ sebagai kehendak Peperiksaan Kelayakan Profesional.

Bahagian V

PROSIDING TATATERTIB

**Pihak berkuasa tatatertib**

**51.** (1) Majlis hendaklah mempunyai kuasa tatatertib ke atas
semua pengamal, dan Lembaga hendaklah mempunyai kuasa
tatatertib ke atas semua juruterapi pergigian, yang didaftarkan
di bawah Akta ini.

(2) Majlis boleh menjalankan kuasa tatatertib ke atas mana-mana
pengamal dan Lembaga boleh menjalankan kuasa tatatertib
ke atas mana-mana juruterapi pergigian—

_(a)_ yang telah bersalah kerana berkelakuan buruk dalam

apa-apa jua aspek profesional;

_(b)_ yang telah melanggar mana-mana peruntukan Kod Tatalaku

Profesional atau apa-apa garis panduan yang diendors
atau dikeluarkan oleh Majlis atau Lembaga, mengikut
mana-mana yang berkenaan;

_(c)_ yang membenarkan seseorang yang tidak berdaftar

untuk menjalankan amalan pergigian di premis yang
digunakan oleh atau di bawah kawalan pengamal itu
dalam pelaksanaan tugas profesionalnya;

_(d)_ yang dengan kehadiran, sokongan, nasihat, bantuan atau

kerjasamanya telah membolehkan seseorang yang tidak
berdaftar, sama ada digambarkan sebagai seorang pembantu
atau selainnya, untuk menjalankan amalan pergigian;


-----

_Pergigian_ 47

_(e)_ yang menjalankan amalan pergigian atau menyediakan

perkhidmatan pergigian di premis yang seseorang yang
tidak berdaftar menjalankan amalan pergigian;

_(f)_ yang, berhubung dengan pengamal pergigian, membenarkan

seseorang juruterapi pergigian untuk menjalankan amalan
pergigian dalam sektor swasta apabila tidak di bawah
pengawasan secara langsung seorang doktor pergigian
yang memegang perakuan pengamalan tahunan yang sah;

_(g)_ yang, berhubung dengan pengamal pergigian, membenarkan

seseorang juruterapi pergigian yang menjalankan amalan
dalam sektor swasta untuk menjalankan tatacara pergigian
yang tidak tersenarai dalam Jadual Kelima;

_(h)_ yang, berhubung dengan juruterapi pergigian yang

menjalankan amalan dalam sektor swasta, menjalankan
tatacara pergigian yang tidak tersenarai dalam Jadual
Kelima;

_(i)_ yang, berhubung dengan pengamal pergigian, membenarkan

seseorang juruterapi pergigian pascaasas yang menjalankan
amalan dalam sektor swasta, menjalankan tatacara yang
tidak tersenarai dalam Jadual Kelima atau Jadual Keenam
berhubung dengan disiplin yang dia didaftarkan;

_(j)_ yang, berhubung dengan juruterapi pergigian pascaasas yang

menjalankan amalan dalam sektor swasta, menjalankan
tatacara pergigian yang tidak tersenarai dalam Jadual Kelima
atau Jadual Keenam berhubung dengan disiplin yang
dia didaftarkan;

_(k)_ yang telah disabitkan oleh mahkamah di Malaysia atau

di mana-mana tempat lain atas apa-apa kesalahan yang
boleh dihukum dengan pemenjaraan, sama ada hukuman
penjara sahaja atau sebagai tambahan kepada atau sebagai
ganti denda;

_(l)_ yang telah memperoleh pendaftaran secara fraud atau

salah nyataan;

_(m)_ yang pada masa pendaftarannya tidak berhak untuk

didaftarkan;


-----

48 _Rang Undang-Undang_

_(n) yang namanya telah dipotong daripada daftar pengamal_

pergigian atau daftar juruterapi pergigian, atau daripada
daftar mana-mana maktab pergigian atau badan pelesenan
yang disenggarakan di mana-mana tempat di luar Malaysia,
akibat daripada apa-apa salah laku atau prosiding tatatertib;
atau

_(o)_ yang telah melanggar mana-mana peruntukan Akta ini atau

mana-mana peraturan-peraturan yang dibuat di bawah
Akta ini.

**Jawatankuasa Aduan**

**52.** (1) Maka hendaklah ada suatu Jawatankuasa Aduan untuk
mengendalikan apa-apa aduan atau maklumat yang diterima
terhadap mana-mana pengamal.

(2) Jawatankuasa Aduan hendaklah terdiri daripada anggota
yang berikut yang hendaklah dilantik oleh Yang Dipertua:

_(a) seseorang pengamal pergigian yang mewakili Majlis;_

_(b) seseorang pengamal pergigian daripada sektor swasta yang_

bukan anggota Majlis; dan

_(c) seseorang pengamal pergigian daripada Bahagian Kesihatan_

Oral Kementerian Kesihatan.

(3) Anggota Jawatankuasa Aduan hendaklah mempunyai
sekurang-kurangnya sepuluh tahun pengalaman sebagai seorang
doktor pergigian dan tidak pernah tertakluk kepada apa-apa
hukuman tatatertib oleh Majlis.

(4) Anggota Jawatankuasa Aduan hendaklah dilantik bagi suatu
tempoh tidak melebihi tiga tahun dan layak untuk dilantik semula.

**Aduan atau maklumat terhadap pengamal**

**53.** (1) Semua aduan atau maklumat yang diterima terhadap
seorang pengamal hendaklah dibuat secara bertulis dan dikemukakan
kepada Jawatankuasa Aduan.


-----

_Pergigian_ 49

(2) Jawatankuasa Aduan hendaklah menimbang teliti aduan
atau maklumat yang diterima terhadap mana-mana pengamal
berdasarkan klasifikasi aduan atau maklumat yang dinyatakan
dalam seksyen 54.

(3) Aduan atau maklumat yang diterima terhadap mana-mana
pengamal dan syor Jawatankuasa Aduan hendaklah dikemukakan
kepada Yang Dipertua bagi keputusannya.

**Klasifikasi aduan atau maklumat**

**54.** Klasifikasi aduan atau maklumat adalah seperti yang berikut:

_(a)_ jika aduan atau maklumat itu melibatkan apa-apa kesalahan

yang disebut dalam perenggan 51(2)(a) hingga _(j),_ dan
berhubung dengan seorang pengamal pergigian sahaja
atau seorang pengamal pergigian dan seorang juruterapi
pergigian, aduan atau maklumat itu hendaklah dirujuk
kepada Jawatankuasa Penyiasatan Permulaan;

_(b)_ jika aduan atau maklumat itu melibatkan apa-apa kesalahan

yang disebut dalam perenggan 51(2)(a), (b), (c), (d), (e),
_(h)_ dan _(j),_ dan berhubung dengan seorang juruterapi
pergigian sahaja, aduan atau maklumat itu hendaklah
dirujuk kepada Jawatankuasa Tatatertib;

_(c)_ jika aduan atau maklumat itu melibatkan apa-apa kesalahan

yang disebut dalam perenggan 51(2)(k) hingga _(o),_ dan
berhubung dengan seorang pengamal pergigian, aduan
atau maklumat itu hendaklah dirujuk kepada Majlis;

_(d)_ jika aduan atau maklumat itu melibatkan apa-apa kesalahan

yang disebut dalam perenggan 51(2)(k) hingga _(o),_ dan
berhubung dengan seorang juruterapi pergigian, aduan
atau maklumat itu hendaklah dirujuk kepada Lembaga;
atau

_(e)_ jika aduan atau maklumat itu melibatkan suatu kesalahan

yang dilakukan oleh pengamal terhadap Akta ini atau
mana-mana Akta lain, aduan atau maklumat itu hendaklah
dirujuk kepada Pengarah Kanan.


-----

50 _Rang Undang-Undang_

**Jawatankuasa Penyiasatan Permulaan**

**55.** (1) Maka hendaklah ada suatu Jawatankuasa Penyiasatan
Permulaan untuk menyiasat apa-apa aduan atau maklumat terhadap
seseorang pengamal atau apa-apa perkara tatatertib yang boleh
disiasat oleh Majlis.

(2) Jawatankuasa Penyiasatan Permulaan hendaklah terdiri
daripada tujuh anggota yang berikut yang hendaklah dilantik oleh
Yang Dipertua:

_(a) jika hal melibatkan pengamal pergigian sahaja—_

(i) enam orang doktor pergigian, setiap doktor pergigian

itu hendaklah berpengalaman tidak kurang daripada
sepuluh tahun; dan

(ii) seorang orang biasa; atau

_(b) jika hal melibatkan seorang pengamal pergigian dan_

seorang juruterapi pergigian—

(i) lima orang doktor pergigian, setiap doktor pergigian

itu hendaklah berpengalaman tidak kurang daripada
sepuluh tahun;

(ii) seorang juruterapi pergigian; dan

(iii) seorang orang biasa.

(3) Jawatankuasa Penyiasatan Permulaan hendaklah menentukan
sama ada perlu atau tidak suatu siasatan diadakan berdasarkan
kepada siasatannya dan hendaklah mengesyorkan dapatannya
kepada Majlis.

**Jawatankuasa Tatatertib**

**56.** (1) Maka hendaklah ada suatu Jawatankuasa Tatatertib
untuk menyiasat apa-apa aduan atau maklumat terhadap seseorang
juruterapi pergigian atau apa-apa perkara tatatertib yang boleh
disiasat oleh Lembaga.

(2) Jawatankuasa Tatatertib hendaklah terdiri daripada tujuh
anggota yang berikut yang hendaklah dilantik oleh Yang Dipertua:

_(a) lima orang juruterapi pergigian;_


-----

_Pergigian_ 51

_(b) seorang doktor pergigian; dan_

_(c) seorang orang biasa._

(3) Jawatankuasa Tatatertib hendaklah menentukan sama ada
perlu atau tidak suatu siasatan diadakan berdasarkan kepada
siasatannya dan hendaklah mengesyorkan dapatannya kepada
Lembaga.

**Penolakan aduan**

**57.** Jawatankuasa Aduan boleh mengesyorkan kepada Yang Dipertua
bagi menolak terus apa-apa aduan atau maklumat yang diterima
di bawah seksyen 53 jika Jawatankuasa Aduan berpuas hati
bahawa—

_(a)_ nama dan alamat pengadu tidak diketahui atau tidak dapat

dikesan;

_(b)_ aduan atau maklumat itu tidak menjadi suatu isu etika

atau kesalahan di bawah Akta ini atau mana-mana Akta
lain;

_(c)_ aduan atau maklumat yang diterima meragukan; atau

_(d)_ pengadu telah menarik balik aduan secara bertulis.

**Hukuman tatatertib**

**58.** (1) Majlis atau Lembaga boleh, dalam menjalankan kuasa
tatatertibnya, mengenakan mana-mana satu atau lebih hukuman
yang berikut:

_(a)_ memerintahkan supaya nama pengamal dipotong daripada

Daftar Pergigian atau Daftar Juruterapi Pergigian;

_(b)_ memerintahkan supaya nama pengamal digantung daripada

Daftar Pergigian atau Daftar Juruterapi Pergigian bagi
apa-apa tempoh yang difikirkan patut oleh Majlis atau
Lembaga;

_(c)_ memerintahkan supaya pengamal dicela; atau

_(d)_ memberi amaran atau nasihat kepada pengamal.


-----

52 _Rang Undang-Undang_

(2) Walau apa pun subseksyen (1), Majlis atau Lembaga boleh
menggantung pelaksanaan hukuman di bawah perenggan (1)(a),
_(b) atau (c), tertakluk kepada apa-apa syarat yang difikirkan patut_
oleh Majlis atau Lembaga, yang termasuklah mana-mana yang
berikut, bagi tempoh tidak melebihi dua tahun:

_(a)_ mengarahkan pengamal untuk mendapatkan rawatan

perubatan;

_(b)_ mengarahkan apa-apa syarat yang berhubungan dengan

amalan pergigian pengamal atau penyediaan perkhidmatan
pergigian pengamal, yang dianggap sesuai, dikenakan
ke atas pendaftaran pengamal;

_(c)_ mengarahkan supaya pengamal menjalani kursus atau

program pendidikan sebagaimana yang ditentukan oleh
Majlis atau Lembaga; atau

_(d)_ mengarahkan supaya pengamal melaporkan amalan

pergigiannya kepada pengamal atau orang sebagaimana
yang ditentukan oleh Majlis atau Lembaga, mengikut
mana-mana yang berkenaan.

(3) Majlis atau Lembaga, boleh membuat apa-apa perintah
sebagaimana yang difikirkan patut oleh Majlis atau Lembaga,
berkaitan dengan pembayaran kos Pendaftar Pergigian atau
Pendaftar Juruterapi Pergigian dan mana-mana pengadu atau
pengamal itu, dan apa-apa kos lain yang telah ditanggung boleh
didapatkan kembali sebagai hutang sivil.

**Perakuan hendaklah dikembalikan**

**59.** (1) Pengamal yang namanya telah dipotong atau digantung
daripada Daftar Pergigian atau Daftar Juruterapi Pergigian
hendaklah, dalam tempoh tujuh hari dari pengumuman perintah
di bawah seksyen 58, menyerahkan perakuan pendaftaran dan
semua perakuan pengamalan yang sah kepada Pendaftar Pergigian
atau Pendaftar Juruterapi Pergigian, mengikut mana-mana yang
berkenaan, dan hukuman itu hendaklah berkuat kuasa dengan
serta-merta.

(2) Jika pengamal atau peguam bela dan peguam caranya tidak
hadir di hadapan Majlis atau Lembaga pada masa pengumuman
perintah itu, Pendaftar Pergigian atau Pendaftar Juruterapi Pergigian,
mengikut mana-mana yang berkenaan, hendaklah menghantar notis
perintah yang dibuat oleh Majlis atau Lembaga kepada pengamal


-----

_Pergigian_ 53

(3) Notis dalam subseksyen (2) hendaklah dihantar ke alamat
pengamalan utama pengamal atau alamat terakhirnya yang diketahui,
sekiranya alamat itu berbeza daripada alamat pengamalan utamanya
dan pada pendapat Pendaftar Pergigian atau Pendaftar Juruterapi
Pergigian yang perkhidmatan itu lebih berkesan.

(4) Apabila menerima notis di bawah subseksyen (2), pengamal
hendaklah menyerahkan perakuan pendaftaran dan semua perakuan
pengamalannya kepada Pendaftar Pergigian atau Pendaftar Juruterapi
Pergigian, mengikut mana-mana yang berkenaan, dalam tempoh
empat belas hari dari tarikh notis itu, dan hukuman itu hendaklah
berkuat kuasa dengan serta merta.

(5) Mana-mana pengamal yang tidak mematuhi seksyen ini
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi dua tahun atau kedua-duanya.

(6) Pendaftar Pergigian atau Pendaftar Juruterapi Pergigian
hendaklah menyiarkan nama mana-mana orang yang dipotong
dan digantung daripada amalan di bawah seksyen ini.

**Rayuan**

**60.** (1) Mana-mana orang yang terkilan dengan suatu perintah
yang dibuat terhadapnya oleh Majlis pada menjalankan kuasa
tatatertibnya boleh merayu kepada Mahkamah Tinggi dalam
tempoh tiga puluh hari dari tarikh perintah itu dibuat.

(2) Bagi maksud subseksyen (1), amalan berhubung dengan
rayuan itu hendaklah tertakluk kepada kaedah-kaedah mahkamah
yang terpakai di Mahkamah Tinggi.

(3) Mana-mana orang yang terkilan dengan suatu perintah
yang dibuat terhadapnya oleh Lembaga pada menjalankan kuasa
tatatertibnya boleh merayu kepada Majlis, melalui suatu notis
secara bertulis, dalam tempoh tiga puluh hari dari tarikh perintah
itu dibuat.

**Kemasukan semula nama dalam Daftar**

**61.** Mana-mana pengamal yang namanya telah dipotong daripada
Daftar Pergigian atau Daftar Juruterapi Pergigian menurut suatu
perintah oleh Majlis atau Lembaga di bawah perenggan 58(1)(a)


-----

54 _Rang Undang-Undang_

hendaklah, jika rayuannya dibenarkan, dimasukkan semula dalam
Daftar Pergigian atau Daftar Juruterapi Pergigian dan Pendaftar
Pergigian atau Pendaftar Juruterapi Pergigian hendaklah mengeluarkan
suatu perakuan pendaftaran dan perakuan pengamalan kepadanya.

Bahagian VI

KESALAHAN

**Larangan menjalankan amalan pergigian oleh orang yang**
**tidak berdaftar**

**62.** (1) Seseorang yang tidak didaftarkan di bawah Akta ini
tidak boleh menjalankan amalan pergigian.

(2) Bagi maksud subseksyen (1), seseorang hendaklah disifatkan
sebagai menjalankan amalan pergigian mengikut pengertian Akta,
jika—

_(a)_ dia merawat atau cuba untuk merawat atau mengaku

untuk merawat, mengubati, melegakan atau mencegah
apa-apa penyakit, kekurangan, lesi atau kesakitan pada
gigi manusia atau kompleks oral dan maksilofasial dan
struktur yang berkaitan dengannya;

_(b)_ dia melakukan atau cuba untuk melakukan apa-apa

pembedahan atau tatacara ke atas gigi manusia atau
kompleks oral dan maksilofasial dan struktur yang
berkaitan dengannya;

_(c)_ dia memasukkan atau cuba untuk memasukkan apa-apa gigi

buatan atau perkakas bagi pemulihan, pengaturan atau
pembaikan gigi atau struktur yang berkaitan dengannya;

_(d)_ dia melakukan apa-apa kerja radiografi berkaitan dengan

gigi manusia, rongga mulut atau kompleks oral dan
maksilofasial dan struktur yang berkaitan dengannya;

_(e)_ dia melakukan atau cuba untuk melakukan pembedahan

pembentukan semula graf atau flap untuk memulihkan
atau cuba untuk memulihkan kecacatan di bahagian
kompleks oral dan maksilofasial;


-----

_Pergigian_ 55

_(f)_ dia melakukan atau cuba untuk melakukan plasti atau

pemulihan oral dan muka di bahagian kompleks oral
dan maksilofasial dan yang berkaitan dengannya;

_(g)_ dia memberikan apa-apa rawatan, nasihat atau layanan

ke atas atau kepada mana-mana orang berkaitan dengan
memasang atau memasukkan bagi maksud memasang atau
melekapkan gigi buatan atau suatu korona atau titian
atau suatu perkakas bagi pemulihan atau pengaturan gigi
manusia atau kompleks oral dan maksilofasial;

_(h)_ dia memberi apa-apa ubat bius atau sedatif berkaitan

dengan apa-apa pembedahan atau rawatan itu sebagaimana
yang disebut dalam subseksyen ini; atau

_(i)_ dia mengemukakan dirinya sama ada secara langsung

atau secara tidak langsung sebagai menjalankan amalan
pergigian.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi tiga ratus ribu ringgit atau dipenjarakan bagi tempoh
tidak melebihi enam tahun atau kedua-duanya.

**Secara palsu menyamar sebagai pengamal**

**63.** (1) Seseorang yang tidak didaftarkan di bawah Akta ini
tidak boleh—

_(a) menyamar sebagai pengamal di bawah Akta ini;_

_(b) mendakwa berkelayakan untuk menjalankan amalan_

pergigian;

_(c) memakai atau menggunakan apa-apa nama atau gelaran,_

tambahan atau perihalan, membayangkan bahawa—

(i) dia seorang pengamal;

(ii) dia diiktiraf di sisi undang-undang sebagai pengamal;

atau


-----

56 _Rang Undang-Undang_

(iii) dia berkelayakan untuk menyembuh atau merawat

penyakit atau ketidakaturan gigi sama ada dengan
cara ilmu pergigian atau apa-apa cara lain dalam
apa-apa bentuk atau perihalan;

_(d) memakai atau menggunakan apa-apa peralatan atau bahan_

pergigian untuk mendorong mana-mana orang untuk
mempercayai bahawa dia berkelayakan untuk menjalankan
amalan pergigian;

_(e) menggunakan istilah “klinik pergigian”, “dispensari_

pergigian”, “hospital pergigian” atau yang bersamaan
dengan mana-mana istilah ini dalam apa-apa bahasa
lain pada papan tanda di tempat amalannya, berupa
menjalankan amalan pergigian; atau

_(f) menggunakan suatu simbol yang direka bentuk oleh Majlis_

atau Lembaga itu bagi kegunaan pengamal sahaja.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi tiga ratus ribu ringgit atau dipenjarakan bagi tempoh
tidak melebihi enam tahun atau kedua-duanya, dan dalam hal
kesalahan yang berterusan, boleh didenda selanjutnya tidak
melebihi satu ribu ringgit bagi setiap hari selama kesalahan itu
berterusan selepas sabitan.

(3) Bagi maksud subseksyen (1)—

_(a) pemakaian atau penggunaan oleh mana-mana orang_

istilah “doktor pergigian”, “pakar pergigian”, “dentis
berkelayakan”, “doktor pembedahan pergigian”, “profesor
pergigian”, “pakar bedah gigi”, “dentis”, “juruterapi
pergigian”, “jururawat pergigian”, “juruhigin pergigian”,
“klinik pergigian”, “dispensari pergigian”, “hospital
pergigian” atau mana-mana istilah yang bersamaan dalam
apa-apa bahasa lain berhubung dengan amalan pergigian
hendaklah disifatkan sebagai pemakaian atau penggunaan
sesuatu nama, gelaran, tambahan atau perihalan untuk
mendorong mana-mana orang mempercayai bahawa dia
berkelayakan untuk menjalankan amalan pergigian;


-----

_Pergigian_ 57

_(b) penggunaan oleh mana-mana orang apa-apa peralatan_

atau bahan pergigian yang digunakan secara khusus oleh
orang yang berkelayakan untuk menjalankan amalan
pergigian hendaklah disifatkan sebagai penggunaan sesuatu
peralatan atau bahan untuk mendorong seseorang untuk
mempercayai bahawa dia berkelayakan untuk menjalankan
amalan pergigian; dan

_(c) mana-mana orang, selain seorang pengamal, seorang_

pengamal perubatan atau peniaga kelengkapan, peralatan
atau perkakas perubatan atau pergigian, yang ada
dalam milikannya mana-mana satu atau lebih daripada
kelengkapan, peralatan atau perkakas yang biasanya
digunakan dalam amalan pergigian, seperti kerusi
pergigian, unit pemotongan pergigian, forsep pergigian,
picagari pergigian, cermin pergigian atau prob pergigian,
hendaklah disifatkan sebagai berpura-pura didaftarkan
di bawah Akta ini dan berkelayakan untuk menjalankan
amalan pergigian.

**Memperihalkan kerjaya secara palsu**

**64.** Seseorang dentis yang—

_(a)_ menggunakan, dalam memperihalkan kerjayanya, apa-apa

istilah selain istilah “dentis”; atau

_(b)_ berpura-pura sebagai, memakai atau menggunakan nama atau

gelaran doktor pergigian, pakar bedah pergigian, dentis
berkelayakan, doktor pembedahan pergigian, profesor
pergigian atau apa-apa nama, gelaran, atau perihalan
yang membayangkan bahawa dentis itu mempunyai atau
memegang apa-apa kelayakan untuk mengamal selain
sebagai seorang dentis,

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi satu tahun atau kedua-duanya.

**Pendaftaran secara fraud**

**65.** Mana-mana orang yang, sama ada secara lisan atau bertulis,
memperoleh atau menyebabkan pemerolehan suatu perakuan
dengan membuat atau menyebabkan dibuat, atau mengemukakan


-----

58 _Rang Undang-Undang_

atau menyebabkan dikemukakan, suatu pengakuan, perakuan,
permohonan atau representasi yang palsu atau fraud melakukan
suatu kesalahan dan boleh, apabila disabitkan, didenda tidak
melebihi tiga ratus ribu ringgit atau dipenjarakan bagi tempoh
tidak melebihi enam tahun atau kedua-duanya.

**Kesalahan yang berhubungan dengan perakuan pengamalan**

**66.** (1) Seseorang pengamal yang menjalankan amalan pergigian
tanpa perakuan pengamalan yang sah melakukan suatu kesalahan
dan boleh, apabila disabitkan, didenda tidak melebihi lima puluh
ribu ringgit atau dipenjarakan bagi tempoh tidak melebihi satu
tahun atau kedua-duanya.

(2) Seseorang pengamal yang secara sedar menjalankan amalan
pergigian dengan seseorang yang tidak mempunyai perakuan
pengamalan yang sah melakukan suatu kesalahan dan boleh,
apabila disabitkan, didenda tidak melebihi dua puluh ribu ringgit
atau dipenjarakan bagi tempoh tidak melebihi enam bulan atau
kedua-duanya.

(3) Seseorang pengamal yang menggaji seseorang yang tidak
mempunyai perakuan pengamalan yang sah untuk menjalankan
amalan pergigian melakukan suatu kesalahan dan boleh, apabila
disabitkan, didenda tidak melebihi satu ratus ribu ringgit
atau dipenjarakan bagi tempoh tidak melebihi dua tahun atau
kedua-duanya.

(4) Mana-mana orang yang melanggar seksyen ini tidak berhak
untuk mendapat kembali apa-apa fi, caj, upah, perbelanjaan atau
kos yang dilakukan semasa dia atau mana-mana orang lain yang
disebut dalam seksyen ini tidak mempunyai perakuan pengamalan
yang sah.

**Mempamerkan perakuan secara palsu**

**67.** Mana-mana orang yang mempamerkan atau membenarkan
untuk dipamerkan dalam mana-mana premis—

_(a) suatu perakuan pendaftaran;_

_(b) suatu perakuan pengamalan;_


-----

_Pergigian_ 59

_(c) suatu perakuan pendaftaran sebagai pakar;_

_(d) suatu perakuan pendaftaran sebagai juruterapi pergigian_

pascaasas; atau

_(e) suatu salinan yang diperakui mana-mana (a), (b), (c) atau (d),_

yang mengandungi nama atau gambarnya pada bila-bila masa
apabila namanya tiada dalam Daftar Pergigian atau Daftar Juruterapi
Pergigian atau dia tidak memegang perakuan pengamalan yang
sah, melakukan suatu kesalahan dan boleh, apabila disabitkan
didenda, tidak melebihi tiga ratus ribu ringgit atau dipenjarakan
bagi tempoh tidak melebihi enam tahun atau kedua-duanya.

**Menggaji seseorang yang bukan pengamal**

**68.** Mana-mana orang yang menggaji seseorang yang bukan
pengamal di bawah Akta ini untuk melaksanakan tugas dan
tanggungjawab seorang pengamal melakukan suatu kesalahan
dan boleh, apabila disabitkan, didenda tidak melebihi tiga ratus
ribu ringgit atau dipenjarakan bagi tempoh tidak melebihi enam
tahun atau kedua-duanya.

**Berselindung**

**69.** Seorang pengamal yang—

_(a) membenarkan seseorang yang tidak berdaftar untuk_

menjalankan amalan pergigian di premis yang
digunakan oleh pengamal itu dalam melaksanakan tugas
profesionalnya;

_(b) dengan kehadiran, sokongan, nasihat, bantuan atau_

kerjasamanya telah membolehkan seseorang yang tidak
berdaftar, sama ada digambarkan sebagai seorang pembantu
atau selainnya, untuk menjalankan amalan pergigian;
atau

_(c) menjalankan amalan pergigian di premis yang seseorang_

yang tidak berdaftar menjalankan amalan pergigian,


-----

60 _Rang Undang-Undang_

melakukan suatu kesalahan dan boleh, apabila disabitkan, didenda
tidak melebihi tiga ratus ribu ringgit atau dipenjarakan bagi tempoh
tidak melebihi enam tahun atau kedua-duanya.

Bahagian VII

PENGUATKUASAAN

**Pegawai diberi kuasa**

**70.** (1) Ketua Pengarah boleh memberi kuasa secara bertulis
mana-mana pegawai awam sebagai pegawai diberi kuasa untuk
menjalankan kuasa penguatkuasaan di bawah Akta ini.

(2) Pegawai diberi kuasa hendaklah dikeluarkan dengan kad
kuasa mengikut apa-apa cara yang ditentukan oleh Ketua Pengarah.

(3) Bagi mengelakkan keraguan, adalah diisytiharkan bahawa
bagi maksud Akta ini, seorang pegawai diberi kuasa hendaklah
mempunyai semua atau mana-mana kuasa seorang pegawai polis
dalam apa jua pangkat berhubung dengan penyiasatan polis dalam
kes boleh tangkap sebagaimana yang diperuntukkan di bawah
Kanun Tatacara Jenayah [Akta 593], dan semua kuasa hendaklah
sebagai tambahan kepada kuasa yang diperuntukkan di bawah
Akta ini dan tidak mengurangkan kuasanya.

**Pengemukaan kad kuasa rasmi**

**71.** Seseorang pegawai diberi kuasa yang menjalankan kuasa di bawah
Akta ini hendaklah pada setiap masa membawa dan mengemukakan
kad kuasa yang dikeluarkan di bawah subseksyen 70(2)
semasa memasuki atau memeriksa mana-mana premis.

**Kewajipan untuk membantu pegawai diberi kuasa**

**72.** (1) Apabila seseorang pegawai diberi kuasa menjalankan
kuasanya di bawah Akta ini, pengamal atau pemilik atau
penghuni mana-mana premis yang digunakan atau dipercayai telah
digunakan sebagai tempat untuk menjalankan amalan pergigian dan
mana-mana orang yang dijumpai dalam premis itu hendaklah—

_(a)_ menyediakan kepada pegawai diberi kuasa bantuan

sebagaimana yang dikehendaki secara munasabah oleh


-----

_Pergigian_ 61

_(b)_ memberi pegawai diberi kuasa semua maklumat yang

munasabah dalam perkara berkaitan; dan

_(c)_ mengemukakan kepada pegawai diberi kuasa apa-apa buku,

rekod atau dokumen dalam milikan atau jagaannya atau
di bawah kawalannya atau dalam kuasanya untuk diberi,
yang berhubungan dengan hal ehwal tempat amalan.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan bagi tempoh
tidak melebihi satu tahun atau kedua-duanya.

**Kuasa untuk mengelak**

**73.** (1) Jika, oleh sebab sifat, saiz atau amaunnya, pemindahan
apa-apa rekod, kelengkapan, peralatan, perkakas, bahan pergigian
atau perubatan, atau benda lain tidak boleh dilaksanakan, pegawai
diberi kuasa hendaklah dengan apa-apa cara—

_(a)_ meletakkan rekod, kelengkapan, peralatan, perkakas, bahan

pergigian atau perubatan, atau benda lain di dalam sebuah
bilik, ruang atau kabinet yang terletak di dalam premis
itu; dan

_(b)_ menanda, menutup dan mengelak bekas, pintu atau bukaan

yang memberi akses ke bilik, ruang atau kabinet itu.

(2) Jika pegawai diberi kuasa mempunyai alasan munasabah
untuk mempercayai bahawa mana-mana premis sedang digunakan
sebagai tempat menjalankan amalan pergigian oleh seseorang yang
tidak berdaftar, pegawai diberi kuasa boleh dengan apa-apa cara
mengelak premis itu.

(3) Orang yang menghuni atau menggunakan premis itu sebagai
tempat amalan, boleh dalam tempoh dua puluh satu hari dari
pengelakan itu, mengemukakan kepada Ketua Pengarah perakuan
pendaftaran dan perakuan pengamalan orang yang dikatakan tidak
berdaftar yang disebut dalam subseksyen (2).

(4) Pengelakan di bawah subseksyen (2) hendaklah dialihkan
jika orang yang dirujuk dalam subseksyen (3) mematuhi kehendak
subseksyen itu.


-----

62 _Rang Undang-Undang_

(5) Mana-mana orang yang memecah, mengusik atau merosakkan
lak itu atau mengalihkan rekod, kelengkapan, peralatan, perkakas,
bahan pergigian atau perubatan, atau benda lain yang dilak atau
cuba untuk mengelak, melakukan suatu kesalahan dan boleh,
apabila disabitkan, didenda tidak melebihi dua ratus ribu ringgit
atau dipenjarakan bagi tempoh tidak melebihi empat tahun atau
kedua-duanya.

**Pelucuthakan barangan yang disita**

**74.** (1) Semua barangan yang disita pada menjalankan apa-apa
kuasa yang diberikan di bawah Akta ini boleh dilucuthakkan.

(2) Suatu perintah bagi pelucuthakan atau pelepasan mana-mana
barangan yang disita dalam menjalankan apa-apa kuasa yang
diberikan di bawah Akta ini hendaklah dibuat oleh mahkamah
yang di hadapannya pendakwaan berkenaan dengannya telah
diadakan dan suatu perintah bagi pelucuthakan barangan yang
disita hendaklah dibuat jika dibuktikan sehingga mahkamah berpuas
hati bahawa suatu kesalahan di bawah Akta ini telah dilakukan
dan bahawa barangan yang disita itu adalah hal perkara bagi atau
telah digunakan dalam perlakuan kesalahan itu, walaupun tiada
orang yang telah disabitkan atas kesalahan itu.

(3) Jika tiada pendakwaan berkenaan dengan mana-mana barangan
yang disita dalam menjalankan apa-apa kuasa yang diberikan
di bawah Akta ini, barangan itu hendaklah diambil dan disifatkan
telah dilucuthakkan apabila tamat tempoh satu bulan kalendar
dari tarikh penyitaan melainkan suatu tuntutan untuk barangan
itu dibuat sebelum tarikh itu dengan cara yang dinyatakan dalam
subseksyen (4), (5) dan (6).

(4) Mana-mana orang yang menegaskan bahawa dia ialah
pemunya barangan itu dan bahawa barangan itu tidak boleh dilucut
hak boleh memberi sendiri atau melalui ejennya yang diberi kuasa
secara bertulis suatu notis bertulis kepada pegawai diberi kuasa
bahawa dia menuntut barangan itu.

(5) Apabila menerima notis itu pegawai diberi kuasa hendaklah
merujuk perkara itu kepada mahkamah untuk keputusan.

(6) Mahkamah yang perkara itu dirujuk hendaklah mengeluarkan
saman menghendaki orang yang menegaskan bahawa dia ialah
pemunya barangan dan orang yang daripadanya barangan itu


-----

_Pergigian_ 63

disita, untuk hadir di hadapannya, dan apabila dia hadir atau
tidak hadir, setelah penyerahan saman dibuktikan, mahkamah
hendaklah meneruskan pemeriksaan mengenai perkara itu dan
dibuktikan bahawa kesalahan di bawah Akta ini telah dilakukan
dan barangan itu adalah hal perkara atau yang digunakan dalam
perlakuan kesalahan itu, hendaklah mengarahkan supaya barangan
itu dilucuthakkan atau boleh, jika tiada bukti sedemikian,
memerintahkan pelepasannya.

(7) Semua barangan yang dilucuthakkan atau disifatkan telah
dilucuthakkan hendaklah diserahkan kepada pegawai diberi kuasa
dan hendaklah dilupuskan mengikut arahan Ketua Pengarah.

**Kos memegang barangan yang disita**

**75.** Jika mana-mana barangan yang disita dalam menjalankan
apa-apa kuasa di bawah Akta ini dipegang dalam jagaan Kerajaan
sementara menunggu penyelesaian apa-apa prosiding berkenaan
dengan suatu kesalahan di bawah Akta ini, kos bagi memegang
barangan dalam jagaan hendaklah, sekiranya mana-mana orang
didapati bersalah atas suatu kesalahan itu, menjadi hutang yang kena
dibayar kepada Kerajaan oleh orang itu dan bolehlah didapatkan
dengan sewajarnya.

**Tiada kos atau ganti rugi yang berbangkit daripada penyitaan**
**boleh didapatkan kembali**

**76.** Tiada seorang pun boleh, dalam apa-apa prosiding di hadapan
mana-mana mahkamah berkenaan dengan apa-apa barangan yang
disita dalam menjalankan atau berupa sebagai menjalankan apa-apa
kuasa yang diberikan di bawah Akta ini, berhak untuk mendapat
kos prosiding itu atau apa-apa ganti rugi atau relif lain melainkan
jika penyitaan itu dibuat tanpa sebab yang munasabah.

**Permulaan Pendakwaan**

**77.** Tiada pendakwaan bagi atau berhubung dengan apa-apa
kesalahan di bawah Akta ini boleh dimulakan tanpa sanksi secara
bertulis oleh Pendakwa Raya.


-----

64 _Rang Undang-Undang_

Bahagian VIII

PELBAGAI

**Khidmat wajib**

**78.** (1) Ketua Pengarah atau mana-mana orang yang diberi kuasa
oleh Ketua Pengarah boleh mengeluarkan suatu notis bertulis
kepada mana-mana doktor pergigian yang memperoleh pendaftaran
di bawah seksyen 31 untuk memegang jawatan sebagai doktor
pergigian dalam jawatan itu dan pada tarikh yang dinyatakan
dalam notis bertulis.

(2) Seseorang doktor pergigian yang disampaikan kepadanya
notis bertulis di bawah subseksyen (1) hendaklah mematuhi notis
bertulis itu, dan jika dia tidak berbuat demikian maka hendaklah
disampaikan kepadanya notis tunjuk sebab oleh Yang Dipertua.

(3) Mana-mana doktor pergigian yang disampaikan kepadanya
notis tunjuk sebab di bawah subseksyen (2) hendaklah menjawab
notis tunjuk sebab itu dalam tempoh tiga puluh hari dari tarikh
penerimaan notis itu.

(4) Jika Yang Dipertua menerima penjelasan dalam jawapan
notis tunjuk sebab, dia hendaklah memutuskan tindakan yang
perlu diambil ke atas doktor pergigian itu.

(5) Jika Yang Dipertua menolak penjelasan dalam jawapan notis
tunjuk sebab, dia hendaklah mengarahkan Pendaftar Pergigian untuk
memotong nama doktor pergigian itu daripada Daftar Pergigian.

(6) Jika mana-mana doktor pergigian tidak menjawab notis
tunjuk sebab yang disampaikan di bawah subseksyen (2) dalam
masa yang dinyatakan, Yang Dipertua hendaklah mengarahkan
Pendaftar Pergigian untuk memotong nama doktor pergigian
daripada Daftar Pergigian.

(7) Mana-mana doktor pergigian yang namanya telah dipotong
daripada Daftar Pergigian di bawah subseksyen (5) atau (6)
boleh merayu secara bertulis kepada Menteri dan hendaklah, jika
rayuannya dibenarkan, dimasukkan semula namanya ke dalam
Daftar Pergigian.

(8) Keputusan Menteri di bawah subseksyen (7) boleh dibuat
tertakluk kepada terma dan syarat sebagaimana yang difikirkan
patut oleh Menteri.


-----

_Pergigian_ 65

(9) Jika suatu notis bertulis di bawah subseksyen (1) telah
disampaikan kepada mana-mana doktor pergigian, Ketua Pengarah
boleh membatalkan notis bertulis itu, dan, jika difikirkannya patut,
menyebabkan notis bertulis lanjutan disampaikan kepada doktor
pergigian itu.

**Tempoh perkhidmatan**

**79.** (1) Seseorang doktor pergigian yang mula berkhidmat
dalam suatu jawatan menurut notis bertulis yang dikeluarkan
di bawah seksyen 78, hendaklah terus berkhidmat dalam jawatan
itu atau dalam apa-apa jawatan lain yang kemudian sebagaimana
yang ditentukan oleh Ketua Pengarah selama suatu jumlah tempoh
terus-menerus yang ditetapkan.

(2) Mana-mana doktor pergigian yang tidak mematuhi
subseksyen (1) hendaklah disampaikan kepadanya notis tunjuk
sebab oleh Yang Dipertua.

(3) Mana-mana doktor pergigian yang disampaikan kepadanya
suatu notis tunjuk sebab di bawah subseksyen (2) hendaklah
menjawab notis tunjuk sebab itu dalam tempoh tiga puluh hari
dari tarikh penerimaan notis itu.

(4) Jika Yang Dipertua menerima penjelasan dalam jawapan
notis tunjuk sebab, dia hendaklah memutuskan tindakan yang
perlu diambil ke atas doktor pergigian itu.

(5) Jika Yang Dipertua menolak penjelasan dalam jawapan notis
tunjuk sebab, dia hendaklah mengarahkan Pendaftar Pergigian untuk
memotong nama doktor pergigian itu daripada Daftar Pergigian.

(6) Jika mana-mana doktor pergigian tidak menjawab notis
tunjuk sebab yang disampaikan di bawah subseksyen (2) dalam
masa yang dinyatakan, Yang Dipertua hendaklah mengarahkan
Pendaftar Pergigian untuk memotong nama doktor pergigian
daripada Daftar Pergigian.

(7) Mana-mana doktor pergigian yang namanya telah dipotong
daripada Daftar Pergigian di bawah subseksyen (5) atau (6)
boleh merayu secara bertulis kepada Menteri dan hendaklah, jika
rayuannya dibenarkan, dimasukkan semula namanya ke dalam
Daftar Pergigian.


-----

66 _Rang Undang-Undang_

(8) Keputusan Menteri di bawah subseksyen (7) boleh dibuat
tertakluk kepada terma dan syarat sebagaimana yang difikirkan
patut oleh Menteri.

**Kuasa Menteri**

**80.** (1) Menteri boleh, melalui perintah yang disiarkan dalam
_Warta, memberikan pengurangan sebagaimana yang difikirkan sesuai_
olehnya atau pengecualian penuh daripada tempoh perkhidmatan—

_(a)_ berkenaan dengan mana-mana orang tertentu;

_(b)_ secara am, berkenaan dengan mana-mana golongan

orang bagi apa-apa tempoh sebagaimana yang boleh
dinyatakannya; atau

_(c)_ secara am, berkenaan dengan semua orang bagi apa-apa

tempoh sebagaimana yang boleh dinyatakannya.

(2) Menteri boleh, apabila permohonan dibuat kepadanya oleh
mana-mana orang yang kena menjalani tempoh perkhidmatan
di bawah seksyen 79, memberi orang itu penangguhan daripada
memulakan atau menghabiskan perkhidmatan itu, selama apa-apa
tempoh sebagaimana yang difikirkan sesuai olehnya.

(3) Keputusan Menteri di bawah subseksyen (2) adalah muktamad.

**Fi ditetapkan**

**81.** Apa-apa fi dan caj yang kena dibayar di bawah Akta ini
hendaklah sebagaimana yang ditetapkan dalam Jadual Keempat.

**Kod Tatalaku Profesional**

**82.** (1) Majlis hendaklah menubuhkan Kod Tatalaku Profesional
untuk dipatuhi oleh semua pengamal setakat dan dengan cara
yang difikirkannya sesuai.


-----

_Pergigian_ 67

(2) Pengamal hendaklah mematuhi peruntukan yang dinyatakan
dalam Kod Tatalaku Profesional.

(3) Jika sampai kepada pengetahuan Majlis bahawa dikatakan
terdapat pelanggaran Kod Tatalaku Profesional, perkara itu
hendaklah dirujuk kepada Jawatankuasa Aduan.

**Garis panduan dan arahan**

**83.** (1) Majlis atau Lembaga boleh mengeluarkan garis panduan
dan arahan sebagaimana yang dianggap perlu atau suai manfaat
oleh Majlis atau Lembaga.

(2) Garis panduan dan arahan yang dikeluarkan di bawah
seksyen ini hendaklah dipatuhi oleh semua pengamal.

(3) Mana-mana pengamal yang tidak mematuhi garis panduan
atau arahan hendaklah tertakluk kepada kuasa tatatertib Majlis
atau Lembaga, mengikut mana-mana yang berkenaan.

**Penyata, laporan dan maklumat**

**84.** Majlis dan Lembaga hendaklah memberi Menteri penyata,
laporan dan maklumat berkenaan dengan aktivitinya sebagaimana
yang dikehendaki oleh Menteri.

**Maklumat yang dikehendaki**

**85.** (1) Majlis dan Lembaga boleh meminta apa-apa maklumat
yang dikehendaki olehnya supaya diberikan oleh mana-mana
pengamal yang namanya berada dalam Daftar Pergigian atau
Daftar Juruterapi Pergigian dan pengamal hendaklah memberikan
maklumat itu dalam tempoh tiga puluh hari dari tarikh dia
dikehendaki untuk berbuat demikian.

(2) Jika terdapat apa-apa perubahan kepada maklumat yang
diberikan kepada Majlis atau Lembaga, pengamal hendaklah
memberitahu Majlis atau Lembaga, mengikut mana-mana yang
berkenaan, akan perubahan itu dalam tempoh tiga bulan daripada
berlakunya perubahan itu.


-----

68 _Rang Undang-Undang_

(3) Mana-mana pengamal yang tidak mematuhi seksyen ini
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi satu tahun atau kedua-duanya.

**Pengamal pergigian yang diberi kuasa disifatkan sebagai**
**pegawai pergigian Kerajaan**

**86.** (1) Ketua Pengarah boleh memberi kuasa secara bertulis,
mana-mana pengamal pergigian yang didaftarkan di bawah Akta ini
dan yang tidak berkhidmat dalam sektor awam untuk menjalankan
mana-mana fungsi yang berikut di mana-mana hospital, klinik
atau pusat kesihatan atau di mana-mana institusi sama yang lain:

_(a)_ untuk menjalankan siasatan, pemeriksaan, rawatan atau

pengendalian mana-mana pesakit; atau

_(b)_ untuk melakukan siasatan autopsi atau bedah siasat

ke atas mana-mana orang yang telah mati.

(2) Seorang pengamal pergigian yang dirujuk dalam
subseksyen (1) hendaklah disifatkan sebagai pegawai pergigian
Kerajaan bagi maksud Kanun Tatacara Jenayah dan undang-undang
lain yang terpakai di Malaysia semasa dia menjalankan fungsi itu.

**Liabiliti Kerajaan bagi kesalahan tort**

**87.** (1) Seseorang pengamal pergigian yang diberi kuasa yang
disebut dalam seksyen 86 dan yang, atas permintaan atau dengan
persetujuan Kerajaan, menjalankan apa-apa siasatan, pemeriksaan,
rawatan atau pengendalian ke atas mana-mana pesakit atau
melakukan siasatan autopsi atau bedah siasat ke atas mana-mana
orang yang telah mati di mana-mana hospital, klinik atau pusat
kesihatan Kerajaan atau di mana-mana institusi Kerajaan yang
sama hendaklah disifatkan sebagai pegawai awam bagi maksud
seksyen 5 Akta Prosiding Kerajaan 1956 [Akta 359].

(2) Walau apa pun subseksyen 6(4) Akta Prosiding Kerajaan 1956,
prosiding boleh dimulakan terhadap Kerajaan berkenaan dengan
apa-apa perbuatan, pengabaian atau keingkaran oleh pengamal
pergigian yang dibuat atau dilakukan semasa atau berhubung
dengan siasatan, pemeriksaan, rawatan, pengendalian, siasatan
autopsi atau bedah siasat di bawah subseksyen (1).


-----

_Pergigian_ 69

**Pengamal undang-undang**

**88.** Majlis boleh melantik pengamal undang-undang yang
mempunyai fungsi yang berikut:

_(a) untuk membantu Majlis, Lembaga atau mana-mana_

jawatankuasanya semasa apa-apa siasatan yang berhubungan
dengan perkara tatatertib;

_(b) untuk memulakan dan menjalankan apa-apa prosiding_

sivil bagi pihak Majlis atau Lembaga; dan

_(c) untuk membantu Majlis, Lembaga atau mana-mana_

jawatankuasanya dalam apa-apa perkara yang berhubungan
dengan Akta ini atau perundangan subsidiari yang dibuat
di bawah Akta ini.

**Pengkompaunan kesalahan**

**89.** (1) Menteri boleh, atas syor Majlis, dengan kelulusan
Pendakwa Raya, membuat peraturan-peraturan bagi menetapkan—

_(a)_ mana-mana kesalahan di bawah Akta ini dan mana-mana

peraturan-peraturan yang dibuat di bawah Akta ini yang
boleh dikompaun;

_(b)_ kriteria bagi mengkompaun kesalahan; dan

_(c)_ kaedah dan tatacara bagi mengkompaun kesalahan.

(2) Pegawai diberi kuasa boleh, dengan keizinan bertulis Pendakwa
Raya, mengkompaun apa-apa kesalahan yang dilakukan oleh
mana-mana orang di bawah Akta ini dan apa-apa peraturan-peraturan
yang dibuat di bawah Akta ini dan yang ditetapkan sebagai suatu
kesalahan boleh dikompaun dengan membuat suatu tawaran
bertulis kepada orang yang disyaki telah melakukan kesalahan
untuk mengkompaun kesalahan apabila dibayar kepada pegawai
diberi kuasa suatu amaun yang tidak melebihi lima puluh peratus
amaun denda maksimum bagi kesalahan itu dalam masa yang
dinyatakan dalam tawaran itu.

(3) Suatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan.


-----

70 _Rang Undang-Undang_

(4) Jika amaun yang dinyatakan dalam tawaran itu tidak dibayar
dalam masa yang dinyatakan dalam tawaran itu atau dalam apa-apa
masa lanjutan yang diberikan oleh pegawai diberi kuasa, pendakwaan
bagi kesalahan itu boleh dimulakan pada bila-bila masa selepas
itu terhadap orang yang kepadanya tawaran itu dibuat.

(5) Jika suatu kesalahan telah dikompaun di bawah seksyen
ini—

_(a)_ tiada pendakwaan boleh dimulakan berkenaan dengan

kesalahan itu terhadap orang yang kepadanya tawaran
untuk mengkompaun itu dibuat; dan

_(b)_ apa-apa barangan yang disita berkaitan dengan kesalahan,

boleh dilepaskan dengan serta-merta tertakluk kepada
terma dan syarat yang boleh dikenakan.

**Perwakilan fungsi dan kuasa**

**90.** (1) Majlis boleh, secara bertulis, mewakilkan apa-apa
fungsi dan kuasanya, kecuali kuasa untuk membuat perundangan
subsidiari, kepada—

_(a)_ anggota Majlis;

_(b)_ Setiausaha Majlis; atau

_(c)_ jawatankuasa Majlis.

(2) Mana-mana orang dan Jawatankuasa yang diwakilkan dengan
fungsi dan kuasa sedemikian hendaklah terikat untuk mematuhi
dan mengambil kira semua syarat dan sekatan yang dikenakan
oleh Majlis dan semua kehendak, tatacara dan perkara yang
dinyatakan oleh Majlis.

(3) Mana-mana fungsi dan kuasa yang diwakilkan di bawah
seksyen ini hendaklah dilaksanakan dan dijalankan atas nama dan
bagi pihak Majlis.

(4) Pewakilan di bawah seksyen ini tidaklah menghalang Majlis
daripada melaksanakan atau menjalankan sendiri pada bila-bila
masa mana-mana fungsi dan kuasa yang diwakilkan itu.


-----

_Pergigian_ 71

**Kuasa untuk meminda Jadual**

**91.** Menteri boleh, selepas berunding dengan Majlis, melalui
perintah yang disiarkan dalam _Warta,_ meminda Jadual Akta ini.

**Peraturan-peraturan**

**92.** (1) Majlis boleh, dengan kelulusan Menteri, membuat
peraturan-peraturan yang perlu atau suai manfaat bagi memberikan
kuat kuasa sepenuhnya atau bagi melaksanakan peruntukan Akta
ini dengan lebih baik.

(2) Tanpa menjejaskan keluasan subseksyen (1), peraturan-peraturan
itu boleh menetapkan—

_(a)_ bentuk dan kandungan Daftar Pergigian, Daftar Juruterapi

Pergigian, Daftar Bersyarat, Daftar Perakuan Pengamalan
Sementara Pergigian dan Daftar Perakuan Pengamalan
Sementara Juruterapi Pergigian;

_(b)_ amaun fi dan caj berkenaan dengan apa-apa perkara

di bawah Akta ini;

_(c)_ bentuk apa-apa perakuan yang dikehendaki bagi menjalankan

maksud Akta ini;

_(d)_ tatacara bagi pemilihan anggota Majlis atau Lembaga;

_(e)_ tatacara bagi penerimaan aduan atau maklumat berhubung

dengan apa-apa perkara tatatertib yang boleh disiasat
oleh Majlis;

_(f)_ tatacara bagi penubuhan Jawatankuasa Penyiasatan

Permulaan untuk membuat siasatan permulaan terhadap
aduan atau maklumat yang menyentuh tentang apa-apa
perkara tatatertib yang boleh disiasat oleh Majlis;

_(g)_ tatacara bagi penerimaan aduan atau maklumat berhubung

dengan apa-apa perkara tatatertib yang boleh disiasat
oleh Lembaga;


-----

72 _Rang Undang-Undang_

_(h)_ tatacara bagi penubuhan Jawatankuasa Tatatertib untuk

membuat siasatan permulaan terhadap aduan atau maklumat
yang menyentuh tentang apa-apa perkara tatatertib yang
boleh disiasat oleh Lembaga;

_(i)_ tatacara bagi penubuhan Jawatankuasa Kelayakan Pergigian

bagi maksud penilaian permohonan bagi Peperiksaan
Kelayakan Profesional dan menjalankan Peperiksaan
Kelayakan Profesional bagi pengamal pergigian;

_(j)_ tatacara bagi penubuhan Jawatankuasa Penilaian Pakar

Pergigian bagi maksud penilaian permohonan bagi
pendaftaran sebagai pakar pergigian; dan

_(k)_ apa-apa perkara lain yang dikehendaki untuk ditetapkan

di bawah Akta ini.

(3) Peraturan-peraturan yang dibuat di bawah seksyen ini boleh
menetapkan apa-apa perbuatan yang melanggar peraturan-peraturan
sebagai suatu kesalahan dan boleh menetapkan penalti denda tidak
melebihi satu ratus ribu ringgit atau dipenjarakan selama tempoh
tidak melebihi dua tahun atau kedua-duanya bagi kesalahan itu.

Bahagian IX

PEMANSUHAN, KECUALIAN DAN PERALIHAN

**Pemansuhan dan pembubaran**

**93.** (1) Akta Pergigian 1971 dimansuhkan (Akta dimansuhkan).

(2) Majlis Pergigian Malaysia yang ditubuhkan di bawah Akta
dimansuhkan adalah dibubarkan (Majlis dibubarkan) dalam tempoh
enam bulan dari tarikh ditetapkan.

(3) Walau apa pun pemansuhan Akta Pergigian 1971 di bawah
subseksyen (1), Akta dimansuhkan tidak menjejaskan perintah dan
peraturan-peraturan yang dikeluarkan atau dibuat di bawah atau
menurut Akta dimansuhkan dan berkuat kuasa sebaik sebelum
permulaan kuat kuasa Akta ini dan perintah dan peraturan-peraturan
itu hendaklah kekal berkuat kuasa dan hendaklah terus berkuat
kuasa seolah-olah tiap-tiap perintah dan peraturan-peraturan


-----

_Pergigian_ 73

itu dikeluarkan atau dibuat di bawah atau menurut Akta ini
sehingga digantikan atau dibatalkan oleh mana-mana perintah atau
peraturan-peraturan yang dikeluarkan atau dibuat di bawah atau
menurut Akta ini.

**Pemindahan kuasa, dsb.**

**94.** Kuasa, hak, keistimewaan, liabiliti, obligasi dan kewajipan
yang sebaik sebelum tarikh ditetapkan ada pada Majlis dibubarkan
hendaklah dipindahkan mulai tarikh itu kepada Majlis yang
ditubuhkan oleh Akta ini.

**Kontrak sedia ada**

**95.** Semua surat ikatan, bon, perjanjian, surat cara dan perkiraan
kerja yang wujud sebaik sebelum tarikh ditetapkan hendaklah
mempunyai kuat kuasa dan berkesan sepenuhnya terhadap atau
dengan memihak kepada Majlis yang ditubuhkan oleh Akta ini
dan hendaklah dikuatkuasakan sepenuhnya dan seberkesannya
seolah-olah, sebagai ganti Majlis dibubarkan atau mana-mana
orang yang bertindak bagi pihak Majlis dibubarkan, Majlis yang
ditubuhkan oleh Akta ini telah dinamakan dalamnya atau menjadi
pihak kepadanya.

**Keanggotaan Majlis dibubarkan**

**96.** (1) Walau apa pun apa-apa yang berlawanan, anggota Majlis
dibubarkan dan anggota mana-mana jawatankuasa yang dilantik
di bawah Akta dimansuhkan yang memegang jawatan sebelum
tarikh ditetapkan hendaklah terhenti memegang jawatan selepas
enam bulan dari tarikh ditetapkan.

(2) Tiada apa jua pun dalam subseksyen (1) boleh menjejaskan
kebertanggungjawaban anggota Majlis dibubarkan yang tamat
tempoh jawatannya.

**Kecualian bagi perakuan pengamalan**

**97.** (1) Walau apa pun pemansuhan dan pembubaran di bawah
seksyen 93 atau apa-apa peruntukan Akta ini yang berlawanan,
tiap-tiap orang, yang sebelum tarikh ditetapkan memegang suatu


-----

74 _Rang Undang-Undang_

perakuan pengamalan yang sah yang dikeluarkan kepadanya
di bawah Akta dimansuhkan hendaklah, pada tarikh ditetapkan,
disifatkan mempunyai perakuan pengamalan di bawah Akta ini
bagi baki tahun yang Akta ini mula berkuat kuasa dan hendaklah
tertakluk kepada terma dan syarat yang dikenakan oleh Majlis
yang ditubuhkan oleh Akta ini.

(2) Peruntukan Akta ini yang berhubungan dengan pembatalan,
penggantungan dan pembaharuan perakuan pengamalan hendaklah
terpakai bagi semua orang yang disifatkan mempunyai perakuan
pengamalan yang sah di bawah subseksyen (1).

**Kecualian bagi daftar**

**98.** (1) Tiap-tiap orang yang, sebaik sebelum tarikh ditetapkan
telah didaftarkan dalam Bahagian I Daftar Pergigian di bawah Akta
dimansuhkan, hendaklah pada tarikh ditetapkan, disifatkan telah
didaftarkan sebagai seorang doktor pergigian dalam Bahagian I
Daftar Pergigian di bawah Akta ini.

(2) Tiap-tiap orang yang, sebaik sebelum tarikh ditetapkan
telah didaftarkan dalam Bahagian II Daftar Pergigian di bawah
Akta dimansuhkan, hendaklah pada tarikh ditetapkan, disifatkan
telah didaftarkan sebagai seorang dentis dalam Bahagian II Daftar
Pergigian di bawah Akta ini.

(3) Semua daftar yang disimpan dan disenggara di bawah Akta
dimansuhkan pada tarikh ditetapkan disifatkan sebagai daftar yang
disimpan dan disenggara di bawah Akta ini.

**Penerusan permohonan, dsb., yang belum diputuskan**

**99.** (1) Semua permohonan, kelulusan atau keputusan, atas rayuan
atau selainnya, yang belum diputuskan oleh Majlis dibubarkan
di bawah Akta dimansuhkan hendaklah, pada tarikh ditetapkan,
diuruskan oleh Majlis mengikut peruntukan yang terpakai
di bawah Akta ini.

(2) Semua permohonan, kelulusan atau keputusan, atas rayuan
atau selainnya, yang belum diputuskan oleh Menteri di bawah
Akta dimansuhkan hendaklah, pada tarikh ditetapkan, diuruskan
oleh Menteri mengikut peruntukan yang terpakai di bawah Akta
ini.


-----

_Pergigian_ 75

(3) Semua surat cara, perakuan atau dokumen pergigian yang
diserah simpan dengan Majlis dibubarkan sebelum tarikh ditetapkan
hendaklah, pada tarikh ditetapkan, disifatkan telah diserah simpan
dengan Majlis yang ditubuhkan oleh Akta ini.

**Penerusan prosiding sivil dan jenayah**

**100.** (1) Pemansuhan di bawah seksyen 93 mahupun apa-apa
yang terkandung dalam Akta ini tidak boleh menjejaskan apa-apa
liabiliti seseorang untuk didakwa atau dihukum bagi kesalahan yang
dilakukan di bawah Akta dimansuhkan sebelum tarikh ditetapkan
dan pendakwaan bagi kesalahan itu hendaklah dibawa mengikut
Akta dimansuhkan.

(2) Apa-apa prosiding, sama ada sivil atau jenayah, kausa
tindakan atau tindakan tatatertib yang sedang menunggu keputusan
atau telah diwujudkan di hadapan Jawatankuasa Penyiasatan
Permulaan, Majlis atau mana-mana mahkamah sebaik sebelum
tarikh ditetapkan oleh atau terhadap Majlis dibubarkan atau
mana-mana orang yang bertindak bagi pihak Majlis dibubarkan
boleh diteruskan atau dimulakan oleh atau terhadap Majlis yang
ditubuhkan oleh Akta ini oleh atau terhadap Majlis dibubarkan
atau orang itu seolah-olah Akta ini tidak diperbuat.

(3) Apa-apa rayuan yang dibawa atau apa-apa kebenaran untuk
merayu yang dipohon pada atau selepas tarikh ditetapkan terhadap
suatu keputusan yang diberikan sebaik sebelum tarikh ditetapkan
dalam mana-mana prosiding undang-undang yang Majlis dibubarkan
menjadi suatu pihak kepadanya boleh dibawa oleh atau terhadap
Majlis yang ditubuhkan oleh Akta ini.

**Latihan**

**101.** Setiap orang yang sebaik sebelum tarikh ditetapkan sedang
menjalani tempoh latihan menurut subseksyen 12(3) Akta
dimansuhkan hendaklah, pada tarikh ditetapkan, dibenarkan untuk
melengkapkan tempoh latihan dan dibenarkan untuk didaftarkan
di bawah seksyen 31 Akta ini, dengan syarat orang itu memenuhi
subseksyen 12(3) Akta dimansuhkan.


-----

76 _Rang Undang-Undang_

**Sekolah pergigian**

**102.** Seseorang warganegara Malaysia yang tamat belajar dari
mana-mana sekolah pergigian yang tersenarai dalam Jadual Kedua
Akta dimansuhkan dalam tempoh lima tahun dari tarikh ditetapkan
layak untuk didaftarkan di bawah seksyen 31 Akta ini.

**Sebutan dalam undang-undang atau dokumen mengenai Majlis**
**dibubarkan**

**103.** Sesuatu sebutan dalam mana-mana undang-undang atau
dokumen yang berkuat kuasa sebaik sebelum tarikh ditetapkan
mengenai Majlis dibubarkan hendaklah pada tarikh ditetapkan
ditafsirkan sebagai sebutan mengenai Majlis yang ditubuhkan
oleh Akta ini.

**Sebutan mengenai Akta dimansuhkan**

**104.** Apa-apa sebutan mengenai Akta dimansuhkan dalam mana-mana
undang-undang bertulis hendaklah ditafsirkan sebagai sebutan
mengenai Akta ini dan apa-apa sebutan mengenai mana-mana
peruntukan tertentu Akta dimansuhkan dalam mana-mana
undang-undang bertulis hendaklah ditafsirkan sebagai sebutan
mengenai peruntukan Akta ini yang sehampir sama dengan
peruntukan tertentu itu.

Jadual Pertama

[Subseksyen 6(6) dan 18(6)]

PERUNTUKAN TAMBAHAN YANG BERHUBUNGAN DENGAN MAJLIS DAN LEMBAGA

**Tempoh jawatan**

**1. (1) Tertakluk kepada syarat sebagaimana yang boleh dinyatakan di dalam**
instrumen pelantikannya, anggota Majlis—

_(a)_ yang dilantik di bawah perenggan 6(1)(c), (d) dan _(i); atau_

_(b)_ yang dipilih di bawah perenggan 6(1)(e) hingga _(h),_

hendaklah, melainkan jika dia terlebih dahulu meletakkan atau mengosongkan
jawatannya atau pelantikannya dibatalkan, memegang jawatan bagi tempoh
yang tidak melebihi tiga tahun dan hendaklah layak untuk dilantik semula
atau dipilih semula, dengan syarat anggota itu tidak boleh memegang jawatan
bagi tempoh melebihi dua penggal berturut-turut


-----

_Pergigian_ 77

(2) Seorang anggota Lembaga yang dilantik di bawah perenggan 18(1)(d)

hingga _(i), melainkan dia telah meletakkan jawatan atau mengosongkan_
jawatannya atau pelantikannya dibatalkan terlebih dahulu, hendaklah memegang
jawatan itu untuk tempoh tidak melebihi tiga tahun dan layak untuk dilantik
semula, dengan syarat tiada anggota Lembaga layak untuk memegang jawatan
bagi tempoh melebihi dua penggal berturut-turut.

**Pengosongan jawatan**

**2. (1) Seseorang anggota Majlis atau Lembaga, mengikut mana-mana yang**
berkenaan, hendaklah disifatkan telah mengosongkan jawatannya jika—

_(a)_ dia meninggal dunia;

_(b)_ dia tidak lagi bermastautin di kawasan pengundian yang memilihnya

atau yang dia wakili;

_(c)_ dia tidak lagi mengamal di sektor yang berkaitan yang dia dipilih atau

dilantik;

_(d)_ dia tidak menghadiri mesyuarat Majlis atau Lembaga tiga kali

berturut-turut atau, dia hadir kurang daripada lima puluh peratus
mesyuarat Majlis atau Lembaga dalam satu tahun, tanpa kebenaran
Yang Dipertua atau Pengerusi, mengikut mana-mana yang berkenaan;

_(e)_ dia menjadi seorang yang bankrap yang tidak dilepaskan;

_(f)_ dia tidak sempurna akal atau selainnya tidak berupaya menunaikan

kewajipannya;

_(g)_ dia telah disabitkan atas suatu pertuduhan berkenaan dengan—

(i) suatu kesalahan yang melibatkan fraud, kecurangan atau

keburukan akhlak;

(ii) suatu kesalahan di bawah mana-mana undang-undang yang

berhubungan dengan rasuah; atau

(iii) apa-apa kesalahan lain yang boleh dihukum dengan pemenjaraan

sama ada hukuman penjara sahaja atau sebagai tambahan
kepada atau sebagai ganti denda;

_(h)_ kelakuannya, sama ada yang berkaitan dengan kewajipannya sebagai

anggota Majlis, Lembaga atau selainnya, telah mencemarkan nama
baik Majlis atau Lembaga, mengikut mana-mana yang berkenaan;

_(i)_ namanya telah pada bila-bila masa dipotong disebabkan oleh prosiding

tatatertib, daripada—

(i) Daftar Pergigian;


-----

78 _Rang Undang-Undang_

(ii) Daftar Juruterapi Pergigian; atau

(iii) mana-mana daftar pengamal pergigian atau juruterapi pergigian

atau yang bersamaan dengannya yang disenggara di luar
Malaysia;

_(j)_ peletakan jawatannya diterima oleh Yang Dipertua atau Pengerusi,

mengikut mana-mana yang berkenaan; atau

_(k)_ pelantikannya dibatalkan oleh Menteri.

(2) Jika mana-mana doktor pergigian yang merupakan anggota menurut

perenggan 6(1)(e) hingga (h) meninggal dunia sebelum tamat tempoh penggal
jawatannya, meletak jawatan atau selainnya berhenti menjadi anggota atas sebab
mana-mana peruntukan Akta ini, seorang doktor pergigian hendaklah dipilih
mengganti tempatnya, bagi baki tempoh penggal yang doktor pergigian itu
mungkin telah memegang jawatan itu jika dia tidak meninggal dunia, meletak
jawatan atau berhenti daripada menjadi anggota.

(3) Walau apa pun subseksyen (2), kekosongan mana-mana anggota yang

dipilih di bawah perenggan 6(1)(e) hingga _(h) tidak boleh diisi bagi baki_
tempoh penggal itu, jika tempoh jawatannya akan tamat dalam tempoh dua
belas bulan dari tarikh luput jawatan.

(4) Majlis atau Lembaga tidak boleh dihalang daripada melaksanakan

apa-apa fungsinya atau menjalankan apa-apa kuasanya di bawah Akta ini oleh
sebab apa-apa kekosongan dalam keanggotaannya.

**Pengerusi mesyuarat Majlis dan Lembaga**

**3. (1) Yang Dipertua hendaklah mempengerusikan semua mesyuarat Majlis**
dan Pengerusi hendaklah mempengerusikan semua mesyuarat Lembaga.

(2) Pada masa ketiadaan Yang Dipertua pada mana-mana mesyuarat Majlis

atau Pengerusi pada mana-mana mesyuarat Lembaga, atas apa-apa sebab,
Pendaftar Pergigian atau Pendaftar Juruterapi Pergigian, mengikut mana-mana
yang berkenaan, hendaklah mempengerusikan mesyuarat.

(3) Pada masa ketiadaan Yang Dipertua dan Pendaftar Pergigian pada

mana-mana mesyuarat Majlis atau Pengerusi dan Pendaftar Juruterapi Pergigian
pada mana-mana mesyuarat Lembaga, atas apa-apa sebab, mana-mana anggota
Majlis yang dilantik oleh Yang Dipertua atau mana-mana anggota Lembaga
yang dilantik oleh Pengerusi, mengikut mana-mana yang berkenaan, hendaklah
mempengerusikan mesyuarat.

(4) Pendaftar Pergigian, Pendaftar Juruterapi Pergigian atau anggota yang

dilantik di bawah subperenggan (3), mengikut mana-mana yang berkenaan,
hendaklah—

_(a)_ sepanjang tempoh masa dia melaksanakan fungsi Yang Dipertua

di bawah perenggan ini disifatkan sebagai Yang Dipertua; atau


-----

_Pergigian_ 79

_(b)_ sepanjang tempoh masa dia melaksanakan fungsi Pengerusi di bawah

perenggan ini disifatkan sebagai Pengerusi.

**Kekerapan dan tempat mesyuarat**

**4.** (1) Majlis atau Lembaga dan jawatankuasa hendaklah mengadakan seberapa
banyak mesyuarat yang perlu bagi melaksanakan fungsinya dengan cekap dan
mesyuarat itu hendaklah diadakan di tempat dan pada masa sebagaimana yang
dinyatakan dalam notis bertulis yang dikeluarkan bagi pihak Yang Dipertua
berkenaan dengan Majlis, Pengerusi berkenaan dengan Lembaga atau pengerusi
jawatankuasa berkenaan dengan jawatankuasa, dengan syarat mesyuarat diadakan
sekurang-kurangnya dua kali setahun.

(2) Anggota Majlis atau Lembaga boleh memohon mengadakan mesyuarat

Majlis atau Lembaga, mengikut mana-mana yang berkenaan, dengan mengemukakan
notis permintaan kepada Setiausaha mengikut subperenggan (3).

(3) Notis permintaan di bawah subperenggan (2) hendaklah mengandungi

tandatangan sekurang-kurangnya—

_(a)_ tiga orang anggota Majlis dan hendaklah menyatakan perkara yang

hendak dibincangkan oleh Majlis; atau

_(b)_ tiga orang anggota Lembaga dan hendaklah menyatakan perkara yang

hendak dibincangkan oleh Lembaga.

**Kuorum**

**5. (1) Kuorum bagi mesyuarat Majlis hendaklah lapan dan kuorum bagi**
mesyuarat Lembaga hendaklah lima.

(2) Kuorum bagi mesyuarat jawatankuasa hendaklah tidak kurang daripada

separuh anggota jawatankuasa.

**Majlis, Lembaga dan jawatankuasa boleh menjemput orang lain**
**ke mesyuarat**

**6. Majlis, Lembaga atau sesuatu jawatankuasa boleh menjemput mana-mana**
orang untuk hadir mana-mana mesyuarat atau pertimbangtelitian Majlis,
Lembaga atau jawatankuasa bagi maksud menasihatkan Majlis, Lembaga atau
jawatankuasa atas apa-apa perkara yang dibincangkan, tetapi orang itu tidak
layak untuk mengundi di mesyuarat atau pertimbangtelitian itu.

**Undi pemutus**

**7.** Keputusan Majlis atau Lembaga hendaklah dibuat melalui undi majoriti
biasa anggota yang hadir dan mengundi, dan dalam hal keadaan bilangan undi
yang sama banyak, Yang Dipertua atau Pengerusi, mengikut mana-mana yang
berkenaan, hendaklah mempunyai undi pemutus sebagai tambahan kepada undi


-----

80 _Rang Undang-Undang_

**Minit**

**8. (1) Majlis, Lembaga dan jawatankuasa hendaklah menyebabkan supaya**
minit kesemua mesyuaratnya disenggarakan dan disimpan dalam bentuk yang
sepatutnya.

(2) Minit mesyuarat Majlis, Lembaga dan jawatankuasa, jika ditandatangani

dengan sewajarnya, hendaklah, dalam mana-mana prosiding undang-undang,
diterima sebagai keterangan prima facie mengenai fakta yang dinyatakan dalam
minit tanpa bukti selanjutnya.

(3) Tiap-tiap mesyuarat Majlis, Lembaga dan jawatankuasa yang minit

berkenaan dengannya telah dibuat mengikut subperenggan (1) dan (2) hendaklah
disifatkan telah dipanggil dan diadakan dengan sewajarnya dan semua anggota
dalam mesyuarat itu layak dengan sewajarnya untuk bertindak.

(4) Suatu jawatankuasa hendaklah memberi salinan kesemua minit mesyuaratnya

kepada Majlis jika Majlis menghendakinya atau kepada Lembaga jika Lembaga
menghendakinya.

**Tatacara**

**9.** Majlis, Lembaga dan jawatankuasa boleh mengawal selia tatacaranya
sendiri.

**Penzahiran kepentingan**

**10.** (1) Seseorang anggota Majlis, Lembaga atau jawatankuasa atau mana-mana

orang yang diundang untuk menghadiri mesyuarat Majlis, Lembaga atau
jawatankuasa, yang secara langsung atau tidak langsung, mempunyai kepentingan
berhubung dengan apa-apa perkara yang dibincangkan oleh Majlis, Lembaga atau
jawatankuasa hendaklah menzahirkan kepada Majlis, Lembaga atau jawatankuasa,
mengikut mana-mana yang berkenaan, fakta dan jenis kepentingannya itu.

(2) Penzahiran di bawah subperenggan (1) hendaklah direkodkan dalam

minit mesyuarat Majlis, Lembaga atau jawatankuasa, mengikut mana-mana
yang berkenaan.

(3) Selepas penzahiran di bawah subperenggan (1), anggota Majlis, Lembaga

atau jawatankuasa atau mana-mana orang yang diundang untuk menghadiri
mesyuarat Majlis, Lembaga atau jawatankuasa—

_(a)_ tidak boleh mengambil bahagian atau menghadiri apa-apa pertimbangtelitian

atau semasa Majlis, Lembaga atau jawatankuasa membuat apa-apa
keputusan, mengikut mana-mana yang berkenaan, mengenai perkara
itu; dan

_(b) tidak boleh diambil kira bagi maksud membentuk kuorum Majlis,_

Lembaga atau jawatankuasa, mengikut mana-mana yang berkenaan,
dalam pertimbangtelitian atau semasa membuat apa-apa keputusan
mengenai perkara itu.


-----

_Pergigian_ 81

**Kesahan perbuatan dan prosiding**

**11. Tiada perbuatan yang dilakukan atau prosiding yang diambil di bawah**
Akta ini boleh dipersoalkan atas alasan—

_(a)_ apa-apa kekosongan dalam keanggotaan, atau apa-apa kecacatan dalam

penubuhan, Majlis, Lembaga atau jawatankuasa; atau

_(b)_ apa-apa peninggalan, kecacatan atau ketidakteraturan yang tidak

menyentuh merit sesuatu kes.

**Pejabat Majlis atau Lembaga**

**12.** Pejabat Majlis dan Lembaga hendaklah berada di tempat sebagaimana

yang ditentukan oleh Ketua Pengarah.

Jadual Kedua

[Seksyen 2, perenggan 30(a) dan 40(2)(b)]

KELAYAKAN YANG DIIKTIRAF BAGI PENDAFTARAN JURUTERAPI PERGIGIAN


_Negara yang_

_kelayakan_

_diberikan_


_Institusi yang memberi_

_kelayakan_


_Kelayakan yang_

_dianugerahi_

Diploma
Kejururawatan
Pergigian

Diploma
Kejururawatan
Pergigian

Diploma
Kejururawatan
Pergigian

Sijil Kejururawatan
Pergigian


Malaysia Institut Latihan Kementerian
Kesihatan Malaysia
(Pergigian) Georgetown,
Pulau Pinang

Kolej Latihan Pergigian
Malaysia

Sekolah Latihan Pergigian
Malaysia

Sekolah Latihan Pergigian
Malaysia

Jadual Ketiga

[Perenggan 35(1)(b)]


KELAYAKAN YANG BOLEH DIDAFTARKAN BAGI

PENDAFTARAN JURUTERAPI PERGIGIAN PASCAASAS


_Negara yang_

_kelayakan_

_diberikan_


_Disiplin_ _Institusi yang_

_memberi kelayakan_


_Kelayakan yang_

_dianugerahi_

Sijil Pos Basik
Ortodontik


Malaysia Ortodontik Institut Latihan
Kementerian
Kesihatan Malaysia
(Pergigian)
Georgetown Pulau


-----

82 _Rang Undang-Undang_


_Negara yang_

_kelayakan_

_diberikan_


_Disiplin_ _Institusi yang_

_memberi kelayakan_

Ortodontik Kolej Latihan
Pergigian Malaysia

Ortodontik Kolej Latihan
Pergigian Malaysia

Ortodontik Sekolah Latihan
pergigian Malaysia


_Kelayakan yang_

_dianugerahi_

Sijil Pos Basik
Ortodontik
Jururawat
Pergigian

Sijil Pos Basik
Ortodontik

Sijil Pos Basik
Ortodontik

Sijil Pos Basik
Bedah Mulut
Jururawat
Pergigian

Sijil Pos Basik
Pergigian
Pediatrik

Sijil Pos Basik
Pergigian
Pediatrik

Sijil Pos Basik
Pergigian
Pediatrik

Sijil Pos Basik
Periodontik

Sijil Pos Basik
Pengkhususan
Periodontik


Pembedahan
mulut

Pergigian
Pediatrik

Pergigian
Pediatrik

Pergigian
Pediatrik


Kolej Latihan
Pergigian Malaysia

Institut Latihan
Kementerian
Kesihatan Malaysia
(Pergigian)
Georgetown, Pulau
Pinang

Kolej Latihan
Pergigian Malaysia

Sekolah Latihan
Pergigian Malaysia


Periodontik Institut Latihan
Kementerian
Kesihatan Malaysia
(Pergigian)
Georgetown, Pulau
Pinang

Periodontik Kolej Latihan
Pergigian Malaysia


-----

_Pergigian_ 83


_Negara yang_

_kelayakan_

_diberikan_


_Disiplin_ _Institusi yang_

_memberi kelayakan_

Periodontik Kolej Latihan
Pergigian Malaysia

Periodontik Kolej Latihan
Pergigian Malaysia

Periodontik Sekolah Latihan
Pergigian Malaysia


_Kelayakan yang_

_dianugerahi_

Sijil Pos Basik
Perawatan
Periodontik

Sijil Pos Basik
Periodontik

Sijil Pos Basik
Periodontik

Sijil Pos Basik
Periodontik


Periodontik
(Komuniti)


Kolej Latihan
Pergigian Malaysia

Jadual Keempat

[Seksyen 81]

FI DAN CAJ


JENIS PERMOHONAN FI

(RM)

1. Pendaftaran sebagai doktor pergigian 300

2. Pendaftaran bersyarat 300


3. Pendaftaran sebagai pakar pergigian (setiap
kepakaran)

4. Salinan perakuan pendaftaran sebagai doktor
pergigian atau pakar pergigian atau perakuan
pendaftaran bersyarat


1,200

100


5. Pendaftaran sebagai juruterapi pergigian 50

6. Pendaftaran sebagai juruterapi pergigian pascaasas 200


7. Salinan perakuan pendaftaran sebagai juruterapi
pergigian atau juruterapi pergigian pascaasas

8. Perakuan pengamalan tahunan dengan—


50


_(a)_ alamat pengamalan utama sahaja 100

_(b)_ dua alamat pengamalan 200

_(c)_ tiga atau lebih alamat pengamalan 300

9. Salinan perakuan pengamalan tahunan 50


10. Pertukaran butir-butir atau alamat pada perakuan

l t h


30


-----

84 _Rang Undang-Undang_

JENIS PERMOHONAN FI

(RM)


11. Caj bagi permohonan lewat bagi perakuan
pengamalan tahunan


100


12. Perakuan pengamalan sementara 200


13. Perakuan pengamalan sementara bagi pakar (setiap
kepakaran)


500


14. Salinan perakuan pengamalan sementara 50


15. Penilaian kelayakan bagi Peperiksaan Kelayakan
Profesional

16. Carian atau cabutan daripada Daftar Pergigian atau
Daftar Juruterapi Pergigian


300

500


17. Surat Pertarafan yang Baik 50


18. Terjemahan perakuan pendaftaran atau perakuan
pengamalan


100


19. Garis panduan yang dikeluarkan oleh Majlis 30

20. Salinan rekod prosiding tatatertib 250

Jadual Kelima

[Subseksyen 43(3) dan (4), subseksyen 50(2) dan perenggan 51(2)(g),

_(h),_ _(i) dan_ _(j)]_

TATACARA YANG BOLEH DIJALANKAN OLEH JURUTERAPI PERGIGIAN

1. Seorang juruterapi pergigian boleh menjalankan tatacara yang berikut:

_(a)_ tatacara klinikal ke atas orang di bawah umur 18 tahun;

_(b)_ promosi, pendidikan dan pengajaran kesihatan pergigian; dan

_(c)_ fotografi dalam mulut atas arahan doktor pergigian.

2. Tatacara klinikal yang boleh dijalankan oleh seorang juruterapi pergigian
yang disebut dalam subperenggan (1)(a) hendaklah terhad kepada yang berikut:

_(a)_ pemeriksaaan mulut;

_(b)_ pemulihan Kelas I, II, III dan V, dengan menggunakan bahan pemulihan

langsung;

_(c)_ pemberian anestesia susup setempat;

_(d)_ pencabutan gigi primer;

_( )_ t fi


-----

_Pergigian_ 85

_(f)_ sapuan gel dan pes fluorida topikal; dan

_(g)_ penskaleran supra-gingiva dan penggilap.

Jadual Keenam

[Subseksyen 43(4), subseksyen 50(2) dan perenggan 51(2)(i) dan _(j)]_

TATACARA YANG BOLEH DIJALANKAN OLEH JURUTERAPI

PERGIGIAN PASCAASAS

Seorang juruterapi pergigian yang didaftarkan dalam Bahagian B Daftar
Juruterapi Pergigian sebagai juruterapi pergigian pascaasas boleh menjalankan,
sebagai tambahan kepada tatacara dalam Jadual Kelima, tatacara yang berikut
berhubung dengan disiplin yang dia dilatih:

A. Tatacara bagi disiplin periodontik

1. Pencartaan poket

2. Penempatan agen penyahpekaan

3. Pembuangan sutur

4. Pengetaman akar dan debridemen

5. Ujian pulpa elektrik

6. Pengambilan impresi bagi model kajian

7. Pengambilan x-ray dalam mulut

B. Tatacara bagi disiplin ortodontik

1. Penyediaan gigi bagi penggegelangan dan pengikat

2. Pemasukan alat pemisah kenyal

3. Pengambilan impresi bagi model kajian

4. Pengambilan x-ray dalam mulut

C. Tatacara bagi disiplin pembedahan mulut

1. Pengambilan tanda vital

_(a)_ Tekanan darah

_(b)_ Denyut

_(c)_ Suhu badan

_(d)_ Kadar pengudaraan


-----

86 _Rang Undang-Undang_

2. Pembuangan sutur

3. Pembalutan luka mudah lepas pembedahan

4. Pembersihan mulut

5. Pengambilan impresi bagi model kajian

6. Pengambilan x-ray dalam mulut

D. Tatacara bagi disiplin pergigian pediatrik

1. Jururawat skrub dan pembantu umum dalam bilik bedah

2. Penyediaan peralatan dan bahan bagi tatacara sedasi

3. Pembuangan splin

4. Pembuangan sutur

5. Pembersihan mulut

6. Pengambilan impresi bagi model kajian

7. Pengambilan x-ray dalam mulut

HURAIAN

Akta Pergigian 2017 yang dicadangkan (“Akta yang dicadangkan”) bertujuan
untuk menubuhkan Majlis Pergigian Malaysia dan Lembaga Juruterapi Pergigian
Malaysia. Fungsi Majlis Pergigian Malaysia dan Lembaga Juruterapi Pergigian
Malaysia terutamanya ialah untuk mengawal dan mengawal selia pengamal
pergigian dan juruterapi pergigian melalui cara pendaftaran serta untuk mengawal
selia amalan pergigian. Dengan penubuhan Majlis Pergigian Malaysia yang
baharu dan Lembaga Juruterapi Pergigian Malaysia, Majlis Pergigian Malaysia
yang ditubuhkan di bawah Akta Pergigian 1971 akan dibubarkan.

Bahagian I

2. Bahagian I Akta yang dicadangkan mengandungi perkara permulaan.

_Fasal 1_ mengandungi tajuk ringkas dan bertujuan untuk memberi Menteri

kuasa untuk menetapkan tarikh permulaan kuat kuasa Akta yang dicadangkan
dan untuk menetapkan tarikh yang berlainan bagi permulaan kuat kuasa
peruntukan yang berlainan Akta yang dicadangkan.


-----

_Pergigian_ 87

_Fasal 2 mengandungi takrif beberapa ungkapan yang digunakan dalam Akta_

yang dicadangkan.

Bahagian II

3. Bahagian II Akta yang dicadangkan mengadakan peruntukan bagi penubuhan
Majlis Pergigian Malaysia.

_Fasal 3 bertujuan untuk mengadakan peruntukan bagi penubuhan Majlis_

yang hendaklah menjadi badan kawal selia bagi profesion pergigian.

_Fasal 4 menyatakan fungsi Majlis yang termasuklah untuk mengiktiraf_

kelayakan bagi pendaftaran pengamal di bawah Akta yang dicadangkan, untuk
meluluskan kelayakan lepas ijazah untuk didaftarkan sebagai pakar pergigian,
untuk mendaftar dan mengeluarkan perakuan kepada pengamal pergigian dan
untuk menentukan kriteria bagi pendaftaran pakar pergigian, dsb.

_Fasal 5 menyatakan kuasa Majlis yang termasuklah untuk meluluskan atau_

menolak permohonan bagi pendaftaran pengamal pergigian dan pakar pergigian
di bawah Akta yang dicadangkan, mengenakan fi atau apa-apa caj lain, dsb.

_Fasal 6_ mengandungi peruntukan keanggotaan Majlis.

_Fasal 7_ bertujuan untuk memberi Menteri kuasa untuk melantik anggota

Majlis jika doktor pergigian tidak menamakan atau memilih mana-mana
doktor pergigian yang disebut dalam perenggan 6(1)(e) hingga _(h) sebagai_
anggota Majlis pada tarikh yang dinyatakan dalam notis dan permintaan bagi
penamaan dan mana-mana doktor pergigian yang dilantik hendaklah disifatkan
sebagai seorang anggota seolah-olah dia telah dinamakan atau dipilih dengan
sewajarnya.

_Fasal 8 mengandungi peruntukan bagi hal keadaan apabila seseorang doktor_

pergigian hilang kelayakan daripada dilantik, dinamakan atau dipilih sebagai
anggota Majlis.

_Fasal 9 bertujuan untuk memberi Menteri kuasa selepas berunding dengan_

Yang Dipertua untuk membatalkan pelantikan mana-mana anggota Majlis
yang dilantik di bawah perenggan 6(1)(c), (d) atau _(i)_ dan anggota Majlis
yang dilantik di bawah perenggan 6(1)(c), _(d) atau_ _(i) atau dipilih di bawah_
perenggan 6(1)(e) hingga (h) boleh meletakkan jawatannya pada bila-bila masa
melalui notis secara bertulis kepada Yang Dipertua.

_Fasal 10 bertujuan untuk memberi Pendaftar Pergigian kuasa untuk bertindak_

sebagai Yang Dipertua dalam tempoh apabila jawatan Yang Dipertua kosong,
Yang Dipertua tidak hadir bertugas atau tidak ada di Malaysia atau Yang
Dipertua, bagi apa-apa sebab lain, tidak dapat menjalankan fungsinya.

_Fasal 11_ mengandungi peruntukan tentang pelantikan dan tanggungjawab

Setiausaha Majlis.

_Fasal 12 bertujuan untuk memberi Majlis kuasa untuk menubuhkan jawatankuasa_

untuk membantunya dalam melaksanakan fungsinya atau menjalankan kuasanya.


-----

88 _Rang Undang-Undang_

_Fasal 13 bertujuan untuk mengadakan peruntukan bagi elaun atau perbelanjaan_

bagi anggota Majlis dan jawatankuasa dan mana-mana orang lain yang diundang
untuk menghadiri mana-mana mesyuarat atau pertimbangtelitian Majlis dan
jawatankuasa.

_Fasal 14 mengandungi peruntukan tentang pelantikan pekerja Majlis untuk_

menjalankan maksud Akta yang dicadangkan ini.

Bahagian III

4. Bahagian III Akta yang dicadangkan mengadakan peruntukan bagi penubuhan
Lembaga Juruterapi Pergigian Malaysia.

_Fasal 15 bertujuan untuk mengadakan peruntukan bagi penubuhan Lembaga._

_Fasal 16 menyatakan fungsi Lembaga yang termasuklah untuk mendaftar dan_

mengeluarkan perakuan kepada juruterapi pergigian dan juruterapi pergigian
pascaasas, untuk mengawal selia apa-apa peperiksaan bagi pendaftaran juruterapi
pergigian, untuk mengawal selia standard amalan juruterapi pergigian, dsb.

_Fasal 17_ menyatakan kuasa Lembaga yang termasuklah untuk meluluskan

atau menolak permohonan bagi pendaftaran juruterapi pergigian dan juruterapi
pergigian pascaasas di bawah Akta yang dicadangkan, untuk meluluskan
apa-apa permohonan tertakluk kepada syarat dan sekatan yang difikirkannya
patut untuk dikenakan, dsb.

_Fasal 18 mengandungi peruntukan tentang keanggotaan Lembaga._

_Fasal 19 mengandungi peruntukan tentang hal keadaan apabila seseorang_

juruterapi pergigian hilang kelayakan daripada dinamakan atau dilantik sebagai
anggota Lembaga.

_Fasal 20 bertujuan untuk memberi Menteri kuasa selepas berunding dengan_

Pengerusi untuk membatalkan pelantikan mana-mana anggota Lembaga yang
dilantik di bawah perenggan 18(1)(d) hingga _(i) dan anggota Lembaga yang_
dilantik di bawah perenggan 18(1)(c) hingga _(i)_ boleh pada bila-bila masa
meletak jawatannya melalui notis secara bertulis kepada Pengerusi.

_Fasal 21_ mengandungi peruntukan tentang pelantikan dan tanggungjawab

Setiausaha Lembaga.

_Fasal 22_ bertujuan untuk memberi Lembaga kuasa untuk menubuhkan

jawatankuasa untuk membantu Lembaga dalam melaksanakan fungsinya atau
menjalankan kuasanya.

_Fasal 23_ bertujuan untuk mengadakan peruntukan bagi elaun bagi anggota

Lembaga atau jawatankuasa dan mana-mana orang lain yang diundang untuk
menghadiri mana-mana mesyuarat atau pertimbangtelitian Lembaga dan
jawatankuasa.


-----

_Pergigian_ 89

Bahagian IV

5. Bahagian IV Akta yang dicadangkan memperkatakan pendaftaran pengamal.

Bab 1 mengandungi peruntukan yang berhubungan dengan daftar.

_Fasal 24 bertujuan untuk mengadakan peruntukan bahawa Pengarah Kanan_

hendaklah menjadi Pendaftar Pergigian dan Ketua Profesion Juruterapi Pergigian
hendaklah menjadi Pendaftar Juruterapi Pergigian.

_Fasal 25 bertujuan untuk mengadakan peruntukan bahawa Pendaftar_

Pergigian hendaklah menyenggara Daftar Pergigian, dan Daftar Bersyarat dan
Daftar Pergigian Perakuan Pengamalan Pergigian Sementara dan Pendaftar
Juruterapi Pergigian hendaklah menyenggara Daftar Juruterapi Pergigian dan
Daftar Juruterapi Pergigian Perakuan Pengamalan Pergigian Sementara, dalam
kedua-dua bentuk fizikal dan elektronik.

_Fasal 26_ bertujuan untuk mengadakan peruntukan bahawa Pendaftar

Pergigian atau Pendaftar Juruterapi Pergigian boleh memasukkan dan mengaku
saksi Daftar Pergigian atau Daftar Juruterapi Pergigian, masing-masing,
apa-apa perubahan yang mungkin diketahui olehnya tentang nama atau alamat
mana-mana pengamal pergigian atau juruterapi pergigian yang didaftarkan
di bawah Akta yang dicadangkan dan apa-apa perubahan kelayakan, kelayakan
tambahan dan butiran lain yang dikehendaki untuk diubah di bawah Akta
yang dicadangkan.

_Fasal 27_ bertujuan untuk memberi Pendaftar Pergigian atau Pendaftar

Juruterapi Pergigian kuasa untuk memotong daripada Daftar Pergigian atau Daftar
Juruterapi Pergigian, nama dan butiran lain pengamal pergigian atau juruterapi
pergigian, yang telah meninggal dunia, yang tidak lagi menjalankan amalan
pergigian, yang telah, selepas penyiasatan sewajarnya oleh Panel Kelayakan
Mengamal, didapati tidak layak untuk melaksanakan tugas profesionalnya oleh
sebab kelemahan mental atau fizikalnya atau didapati tidak kompeten untuk
menjalankan tugas profesionalnya sebagai pengamal pergigian atau juruterapi
pergigian atau yang telah, selepas penyiasatan sewajarnya, didapati telah
didaftarkan atas kesilapan kelayakannya untuk didaftarkan, dan pada masa
pendaftarannya tidak layak untuk didaftarkan.

_Fasal 28 bertujuan untuk memasukkan semula nama pengamal yang_

pendaftarannya telah dipotong di bawah perenggan 27(1)(b), (c) atau (d) dalam
Daftar.

Bab 2 mengandungi peruntukan yang berhubungan dengan pendaftaran.

_Fasal 29_ bertujuan untuk mengadakan peruntukan bagi kelayakan bagi

pendaftaran sebagai doktor pergigian.

_Fasal 30_ bertujuan untuk mengadakan peruntukan bagi kelayakan bagi

pendaftaran sebagai juruterapi pergigian.

_Fasal 31 bertujuan untuk mengadakan peruntukan bagi pendaftaran sebagai_

doktor pergigian dan juruterapi pergigian.


-----

90 _Rang Undang-Undang_

_Fasal 32 bertujuan untuk mengadakan peruntukan bagi hal keadaan apabila_

Majlis boleh mengarahkan Pendaftar Pergigian atau Pendaftar Juruterapi
Pergigian, untuk tidak mencatat nama mana-mana orang yang memohon bagi
pendaftaran sebagai doktor pergigian atau juruterapi pergigian dalam Daftar
Pergigian atau Daftar Juruterapi Pergigian.

_Fasal 33_ bertujuan untuk mengadakan peruntukan bagi penubuhan Panel

Kelayakan Mengamal untuk menilai keadaan perubatan pengamal pergigian
atau juruterapi pergigian.

_Fasal 34 bertujuan untuk mengadakan peruntukan bahawa seseorang pengamal_

yang namanya tidak terdapat dalam Bahagian Pakar Daftar Pergigian tidak
boleh mengamal sebagai pakar pergigian dalam kepakaran itu.

_Fasal 35 bertujuan untuk_ mengadakan peruntukan bagi permohonan bagi

pendaftaran sebagai juruterapi pergigian pascaasas.

_Fasal 36 bertujuan untuk mengadakan peruntukan bahawa mana-mana orang_

boleh memohon bagi pendaftaran bersyarat jika pendaftaran itu dikehendaki
untuk memenuhi syarat bagi pendaftaran atau pekerjaan di luar Malaysia dengan
syarat dia memegang suatu kelayakan yang diberikan oleh institusi latihan
tempatan yang diakreditasikan, dia telah diperakui sebagai telah memenuhi
kehendak Peperiksaan Kelayakan Profesional dan dia telah membuktikan
sehingga Pendaftar Pergigian berpuas hati bahawa dia seorang yang layak dan
sesuai dan mempunyai akhlak yang baik.

Bab 3 mengandungi peruntukan yang berhubungan dengan perakuan

pengamalan.

_Fasal 37 bertujuan untuk mengadakan peruntukan bahawa orang yang_

mengamalkan amalan pergigian dikehendaki mempunyai perakuan pengamalan
yang sah.

_Fasal 38_ mengandungi peruntukan yang berhubungan dengan permohonan

perakuan pengamalan tahunan bagi pengamal.

_Fasal 39 bertujuan untuk mengadakan peruntukan bahawa seorang pengamal_

pergigian atau juruterapi pergigian yang disifatkan digantung di bawah
subseksyen 38(4) Akta yang dicadangkan boleh memohon bagi perakuan
pengamalan tahunan kepada Pendaftar Pergigian atau Pendaftar Juruterapi
Pergigian. _Fasal_ ini juga memperuntukkan bahawa jika Pendaftar Pergigian
atau Pendaftar Juruterapi Pergigian meluluskan permohonan itu, Pendaftar
Pergigian atau Pendaftar Juruterapi Pergigian hendaklah mengeluarkan perakuan
pengamalan tahunan kepada pemohon dan perakuan pengamalan tahunan itu
hendaklah berkuat kuasa sehingga tiga puluh satu Disember tahun perakuan
itu dikeluarkan, dan penggantungan itu hendaklah terbatal.

_Fasal 40_ bertujuan untuk mengadakan peruntukan bahawa seseorang yang

bukan warganegara Malaysia boleh memohon kepada Pendaftar Pergigian atau
kepada Pendaftar Juruterapi Pergigian, mengikut mana-mana yang berkenaan,


-----

_Pergigian_ 91

bagi perakuan pengamalan sementara untuk menjalankan amalan pergigian
di Malaysia dengan syarat orang bukan warganegara Malaysia itu memenuhi
syarat yang diperuntukkan di bawah perenggan 40(1)(a), _(b),_ _(c) dan_ _(d) atau_
perenggan 40(2)(a), (b), (c) dan (d) Akta yang dicadangkan.

_Fasal 41 bertujuan untuk mengadakan peruntukan bahawa pengamal_

pergigian atau juruterapi pergigian yang mempunyai perakuan pengamalan
yang sah hendaklah berhak untuk mengenakan fi yang munasabah bagi bantuan
profesional, nasihat, lawatan atau rawatan pergigian dan untuk mengenakan
caj bagi nilai mana-mana perkakas pergigian yang diberikan, dibuat atau
dibekalkan olehnya kepada pesakitnya.

_Fasal 42_ bertujuan untuk mengadakan peruntukan bahawa seseorang

pengamal hendaklah mempamerkan perakuan pendaftaran dan perakuan
pengamalan semasanya di tempat yang mudah dilihat yang dia menjalankan
amalan pergigiannya.

Bab 4 mengandungi peruntukan yang berhubungan dengan perkara am

mengenai menjalankan amalan sebagai juruterapi pergigian, pemberitahuan
pertukaran alamat, penyampaian notis atau persuratan, dsb.

_Fasal 43 bertujuan untuk mengadakan peruntukan bahawa seseorang juruterapi_

pergigian dalam sektor swasta hendaklah menjalankan amalan pergigian hanya
di bawah pengawasan secara langsung seorang doktor pergigian.

_Fasal 44 bertujuan untuk mengadakan peruntukan bahawa seseorang pengamal_

pergigian atau juruterapi pergigian hendaklah memberitahu apa-apa pertukaran
pada alamat rumah atau alamat pengamalannya kepada Pendaftar Pergigian
atau Pendaftar Juruterapi Pergigian, dalam tempoh tiga puluh hari selepas
perubahan itu dan kegagalan untuk berbuat demikian adalah suatu kesalahan.

_Fasal 45_ mengadakan peruntukan bagi penyampaian notis atau persuratan

kepada seseorang pengamal pergigian atau juruterapi pergigian.

_Fasal 46 memperkatakan tentang penandatanganan perakuan sakit pergigian_

dan dokumen lain yang dikehendaki oleh mana-mana undang-undang bertulis
oleh pengamal pergigian yang berkelayakan sewajarnya.

_Fasal 47 bertujuan untuk mengadakan peruntukan bahawa pengamal pergigian_

yang berhasrat untuk menjalankan amalan pergigian di mana-mana lokasi selain
kemudahan jagaan kesihatan yang dinyatakan dalam perakuan pengamalannya
sebagai perkhidmatan masyarakat atau bagi tempoh tidak lebih daripada tujuh
hari berturut-turut dan bagi jumlah tidak lebih daripada empat belas hari dalam
setahun hendaklah memperoleh kelulusan secara bertulis daripada Pendaftar
Pergigian sebelum memulakan perkhidmatan masyarakat itu.

_Fasal 48_ bertujuan untuk membenarkan suatu pertubuhan perbadanan

pergigian atau syarikat pergigian untuk menjalankan perniagaan pergigian
dengan syarat pertubuhan perbadanan pergigian atau syarikat pergigian itu
tidak menjalankan perniagaan selain perniagaan pergigian atau perniagaan
sampingan kepada perniagaan pergigian dan sekurang-kurangnya separuh
daripada anggota Lembaga Pengarah pertubuhan perbadanan pergigian atau
syarikat pergigian itu merupakan doktor pergigian.


-----

92 _Rang Undang-Undang_

_Fasal 49_ bertujuan untuk mengecualikan semua doktor pergigian daripada

pendaftaran di bawah Akta yang dicadangkan semasa menjalankan tugasnya
di atas kapal laut secara sepenuh masa dan doktor pergigian itu hendaklah
berhak kepada semua keistimewaan pengamal pergigian di bawah Akta yang
dicadangkan.

_Fasal 50 bertujuan untuk mengadakan peruntukan bahawa seseorang_

yang mengikuti kursus pengajian dalam bidang pergigian, sama ada sebagai
pengamal pergigian atau juruterapi pergigian, di institusi latihan tempatan boleh
menjalankan, menurut kursus pengajian itu, apa-apa penyiasatan pergigian,
pemeriksaan pergigian atau rawatan pergigian ke atas pesakit di mana-mana
hospital, klinik, pusat kesihatan, atau institusi lain yang diluluskan oleh Ketua
Pengarah bagi maksud _fasal_ ini, dengan syarat penyiasatan, pemeriksaan atau
rawatan itu dijalankan oleh orang yang di bawah kawalan dan pengawasan
seorang doktor pergigian yang memegang perakuan pengamalan yang sah.

Bahagian V

6. Bahagian V Akta yang dicadangkan memperkatakan prosiding tatatertib
Majlis dan Lembaga.

_Fasal 51 bertujuan untuk mengadakan peruntukan bahawa Majlis hendaklah_

mempunyai kuasa tatatertib ke atas semua pengamal yang didaftarkan di bawah
Akta yang dicadangkan manakala Lembaga hendaklah mempunyai kuasa
tatatertib ke atas semua juruterapi pergigian yang didaftarkan di bawah Akta
yang dicadangkan.

_Fasal 52 bertujuan untuk mengadakan peruntukan bagi pelantikan suatu_

Jawatankuasa Aduan oleh Yang Dipertua untuk mengendalikan apa-apa aduan
atau maklumat yang diterima terhadap mana-mana pengamal.

_Fasal 53_ bertujuan untuk mengadakan peruntukan bahawa semua aduan

atau maklumat yang diterima terhadap seseorang pengamal hendaklah dibuat
secara bertulis dan dikemukakan kepada Jawatankuasa Aduan.

_Fasal 54_ memperkatakan tentang klasifikasi aduan atau maklumat.

_Fasal 55_ bertujuan untuk mengadakan peruntukan bagi pelantikan suatu

Jawatankuasa Penyiasatan Permulaan oleh Yang Dipertua untuk menyiasat
apa-apa aduan atau maklumat terhadap seseorang pengamal atau apa-apa
perkara tatatertib yang boleh disiasat oleh Majlis.

_Fasal 56_ bertujuan untuk mengadakan peruntukan bagi pelantikan suatu

Jawatankuasa Tatatertib untuk menyiasat apa-apa aduan atau maklumat terhadap
seorang juruterapi pergigian atau apa-apa perkara tatatertib yang boleh disiasat
oleh Lembaga, oleh Yang Dipertua.

_Fasal 57_ bertujuan untuk mengadakan peruntukan bahawa Jawatankuasa

Aduan boleh mengesyorkan kepada Yang Dipertua bagi menolak terus
apa-apa aduan atau maklumat yang diterima di bawah seksyen 53 Akta yang
dicadangkan.


-----

_Pergigian_ 93

_Fasal 58 menyatakan hukuman tatatertib yang boleh dikenakan oleh Majlis_

atau Lembaga dalam menjalankan bidang kuasa tatatertibnya.

_Fasal 59_ bertujuan untuk mengadakan peruntukan bahawa pengamal yang

namanya telah dipotong atau digantung daripada Daftar Pergigian atau Daftar
Juruterapi Pergigian hendaklah menyerahkan perakuan pendaftaran dan perakuan
pengamalannya kepada Majlis atau Lembaga dalam tempoh tujuh hari dari
pengumuman perintah di bawah seksyen 58 Akta yang dicadangkan.

_Fasal 60 bertujuan untuk_ mengadakan peruntukan bahawa mana-mana orang

yang terkilan dengan suatu perintah yang dibuat terhadapnya oleh Majlis pada
menjalankan kuasa tatatertibnya boleh merayu kepada Mahkamah Tinggi dalam
tempoh tiga puluh hari dari tarikh perintah itu dibuat.

_Fasal 61 bertujuan untuk_ mengadakan peruntukan bahawa mana-mana orang

yang namanya telah dipotong daripada Daftar Pergigian atau Daftar Juruterapi
Pergigian menurut suatu perintah oleh Majlis atau Lembaga di bawah perenggan
58(1)(a) dimasukkan semula dalam Daftar Pergigian atau Daftar Juruterapi
Pergigian jika rayuannya dibenarkan dan Pendaftar Pergigian atau Pendaftar
Juruterapi Pergigian hendaklah mengeluarkan suatu perakuan pendaftaran dan
perakuan pengamalan kepadanya.

Bahagian VI

7. Bahagian VI Akta yang dicadangkan mengandungi peruntukan yang
berhubungan dengan kesalahan.

_Fasal 62_ bertujuan untuk mengadakan peruntukan bagi kesalahan yang

berhubungan dengan seseorang yang menjalankan amalan pergigian tetapi
tidak didaftarkan di bawah Akta yang dicadangkan.

_Fasal 63 bertujuan_ untuk mengadakan peruntukan bagi kesalahan menyamar

secara palsu sebagai pengamal.

_Fasal 64_ bertujuan untuk mengadakan peruntukan bagi kesalahan yang

berhubungan dengan dentis yang memperihalkan kerjayanya secara palsu.

_Fasal 65_ bertujuan untuk mengadakan peruntukan bagi kesalahan yang

berhubungan dengan pendaftaran secara fraud.

_Fasal 66_ bertujuan untuk mengadakan peruntukan bagi kesalahan yang

berhubungan dengan perakuan pengamalan.

_Fasal 67_ bertujuan untuk mengadakan peruntukan bagi kesalahan yang

berhubungan dengan seseorang yang secara palsu mempamerkan atau membenarkan
untuk dipamerkan dalam mana-mana premis suatu perakuan pendaftaran, suatu
perakuan pengamalan, dsb.

_Fasal 68 bertujuan_ untuk mengadakan peruntukan bagi kesalahan menggaji

seseorang yang bukan pengamal di bawah Akta yang dicadangkan untuk
melaksanakan tugas dan tanggungjawab seorang pengamal.


-----

94 _Rang Undang-Undang_

_Fasal 69 bertujuan untuk_ mengadakan peruntukan bagi kesalahan melindungi

orang yang tidak berdaftar.

Bahagian VII

8. Bahagian VII Akta yang dicadangkan mengandungi peruntukan yang
berhubungan dengan penguatkuasaan.

_Fasal 70_ bertujuan untuk memberi Ketua Pengarah kuasa untuk memberi

kuasa kepada mana-mana pegawai awam sebagai pegawai diberi kuasa untuk
melaksanakan kuasa penguatkuasaan di bawah Akta yang dicadangkan.

_Fasal 71 bertujuan untuk_ mengadakan peruntukan bahawa seseorang pegawai

diberi kuasa yang melaksanakan kuasa di bawah Akta yang dicadangkan hendaklah
pada setiap masa membawa dan mengemukakan kad kuasa yang dikeluarkan
di bawah subseksyen 70(2) Akta yang dicadangkan semasa memasuki atau
memeriksa mana-mana premis.

_Fasal 72 bertujuan_ untuk mengadakan peruntukan bagi kewajipan pengamal

atau pemilik atau penghuni mana-mana premis yang digunakan atau dipercayai
telah digunakan sebagai tempat menjalankan amalan pergigian dan mana-mana
orang yang dijumpai dalam premis itu untuk membantu semua pegawai diberi
kuasa dalam melaksanakan kuasanya di bawah Akta yang dicadangkan.

_Fasal 73_ bertujuan untuk mengadakan peruntukan bahawa pegawai diberi

kuasa hendaklah meletakkan rekod, kelengkapan, peralatan, perkakas, bahan
pergigian atau perubatan, atau benda lain di dalam sebuah bilik, petak atau
kabinet yang terletak di premis itu dan menanda, menutup dan mengelak bekas,
pintu atau bukaan yang memberi akses untuk ke bilik, petak atau kabinet jika,
oleh sebab sifat, saiz atau amaunnya, tidak praktik untuk mengalih apa-apa
rekod, kelengkapan, peralatan, perkakas, bahan pergigian atau perubatan, atau
benda lain.

_Fasal 74 bertujuan_ untuk mengadakan peruntukan bahawa semua barangan

yang disita dalam menjalankan apa-apa kuasa yang diberikan di bawah Akta
yang dicadangkan boleh dilucuthakkan.

_Fasal 75_ bertujuan untuk mengadakan peruntukan bagi kos memegang

barangan yang disita dalam jagaan Kerajaan sementara menunggu penyelesaian
apa-apa prosiding berkenaan dengan suatu kesalahan di bawah Akta yang
dicadangkan.

_Fasal 76_ bertujuan untuk mengadakan peruntukan bahawa tiada kos atau

ganti rugi yang berbangkit daripada penyitaan boleh didapatkan kembali
melainkan jika penyitaan itu dibuat tanpa sebab yang munasabah.

_Fasal 77 bertujuan_ untuk mengadakan peruntukan bahawa pendakwaan bagi

suatu kesalahan di bawah Akta yang dicadangkan hendaklah dimulakan hanya
dengan sanksi bertulis oleh Pendakwa Raya.


-----

_Pergigian_ 95

Bahagian VIII

9. Bahagian VIII Akta yang dicadangkan memperkatakan peruntukan pelbagai.

_Fasal 78 bertujuan untuk_ mengadakan peruntukan bahawa Ketua Pengarah atau

mana-mana orang yang diberi kuasa oleh Ketua Pengarah boleh mengeluarkan
suatu notis bertulis kepada mana-mana doktor pergigian yang telah didaftarkan
di bawah seksyen 31 Akta yang dicadangkan untuk memegang jawatan sebagai
doktor pergigian dalam jawatan itu dan pada tarikh yang dinyatakan dalam
notis bertulis itu.

_Fasal 79_ bertujuan untuk mengadakan peruntukan bahawa seseorang

doktor pergigian yang mula berkhidmat dalam suatu jawatan menurut suatu
notis bertulis yang dikeluarkan di bawah seksyen 78 Akta yang dicadangkan,
hendaklah terus berkhidmat dalam jawatan itu atau dalam apa-apa jawatan
kemudiannya yang lain sebagaimana yang ditentukan oleh Ketua Pengarah
selama suatu jumlah tempoh terus-menerus yang ditetapkan.

_Fasal 80_ bertujuan untuk memberi Menteri kuasa untuk memberikan

pengurangan sebagaimana yang difikirkan sesuai oleh Menteri atau pengecualian
penuh daripada tempoh perkhidmatan.

_Fasal 81_ bertujuan untuk mengadakan peruntukan bahawa apa-apa fi dan

caj kena dibayar di bawah Akta yang dicadangkan hendaklah sebagaimana
yang ditetapkan dalam Jadual Keempat.

_Fasal 82 bertujuan_ untuk mengadakan peruntukan bahawa Majlis hendaklah

menubuhkan Kod Tatalaku Profesional untuk dipatuhi oleh semua pengamal.

_Fasal 83_ bertujuan untuk memberi Majlis kuasa untuk mengeluarkan garis

panduan dan arahan sebagaimana yang difikirkan perlu atau suai manfaat oleh
Majlis.

_Fasal 84_ bertujuan untuk mengadakan peruntukan bagi tanggungjawab

Majlis dan Lembaga untuk memberi Menteri penyata, laporan dan maklumat
berkenaan dengan aktivitinya sebagaimana yang dikehendaki oleh Menteri.

_Fasal 85_ bertujuan untuk mengadakan peruntukan bagi tanggungjawab

pengamal yang namanya berada dalam Daftar Pergigian atau Daftar Juruterapi
Pergigian untuk memberikan apa-apa maklumat kepada Majlis atau kepada
Lembaga dalam tempoh tiga puluh hari dari tarikh dia dikehendaki untuk
berbuat demikian.

_Fasal 86_ bertujuan untuk mengadakan peruntukan bahawa Ketua Pengarah

boleh memberi kuasa kepada seseorang pengamal pergigian yang didaftarkan
di bawah Akta yang dicadangkan dan seseorang yang bukan berkhidmat dalam
sektor awam, untuk menjalankan siasatan, pemeriksaan, rawatan atau pengendalian
mana-mana pesakit atau untuk melaksanakan suatu siasatan autopsi atau bedah
siasat ke atas mana-mana orang yang telah mati dan dengan berbuat demikian
dia hendaklah disifatkan sebagai pegawai pergigian Kerajaan.


-----

96 _Rang Undang-Undang_

_Fasal 87_ bertujuan untuk mengadakan peruntukan bahawa Kerajaan

bertanggungan bagi kesalahan tort yang dilakukan oleh mana-mana pengamal
pergigian yang disebut dalam seksyen 86 yang dicadangkan yang atas
permintaan atau dengan persetujuan Kerajaan, menjalankan apa-apa siasatan,
pemeriksaan, rawatan atau pengurusan mana-mana pesakit, atau melaksanakan
siasatan autopsi atau bedah siasat ke atas mana-mana orang yang telah mati
di mana-mana hospital, klinik atau pusat kesihatan Kerajaan atau di manamana institusi Kerajaan yang sama.

_Fasal 88_ bertujuan untuk membenarkan Majlis untuk melantik pengamal

undang-undang untuk membantu Majlis, Lembaga atau mana-mana jawatankuasanya
semasa apa-apa siasatan yang berkenaan dengan perkara tatatertib, untuk
memulakan dan menjalankan apa-apa prosiding sivil bagi pihak Majlis atau
Lembaga, dsb.

_Fasal 89 bertujuan_ untuk mengadakan peruntukan bagi peruntukan mengenai

pengkompaunan kesalahan.

_Fasal 90_ bertujuan untuk membenarkan Majlis untuk mewakilkan apa-apa

fungsi dan kuasanya, kecuali kuasa untuk membuat perundangan subsidiari,
kepada seorang anggota Majlis, Setiausaha Majlis atau jawatankuasa Majlis.

_Fasal 91 bertujuan untuk memberi Menteri kuasa, selepas berunding dengan_

Majlis, meminda Jadual Akta yang dicadangkan melalui perintah yang disiarkan
dalam _Warta._

_Fasal 92 bertujuan untuk memberi Majlis kuasa, dengan kelulusan Menteri,_

untuk membuat peraturan-peraturan di bawah Akta yang dicadangkan.

Bahagian IX

10. Bahagian IX Akta yang dicadangkan memperkatakan peruntukan

pemansuhan, kecualian dan peralihan.

_Fasal 93_ bertujuan untuk mengadakan peruntukan bagi pemansuhan Akta

Pergigian 1971 dan pembubaran Majlis yang ditubuhkan di bawah Akta
dimansuhkan.

_Fasal 94_ bertujuan untuk mengadakan peruntukan bahawa kuasa, hak,

keistimewaan, liabiliti, obligasi dan kewajipan yang sebaik sebelum tarikh
ditetapkan ada pada Majlis yang dibubarkan hendaklah berpindah kepada
Majlis yang ditubuhkan oleh Akta yang dicadangkan pada tarikh itu.

_Fasal 95_ bertujuan untuk mengadakan peruntukan bahawa kontrak sedia

ada yang wujud sebaik sebelum tarikh Akta yang dicadangkan berkuat kuasa
hendaklah mempunyai kuat kuasa dan berkesan sepenuhnya terhadap atau
dengan memihak kepada Majlis yang ditubuhkan oleh Akta yang dicadangkan.

_Fasal 96_ bertujuan untuk mengadakan peruntukan bahawa anggota Majlis

dibubarkan dan anggota mana-mana jawatankuasa yang dilantik di bawah Akta
dimansuhkan yang memegang jawatan sebelum tarikh Akta yang dicadangkan
berkuat kuasa hendaklah terhenti memegang jawatan selepas enam bulan dari
tarikh Akta yang dicadangkan berkuat kuasa.


-----

_Pergigian_ 97

_Fasal 97 bertujuan_ untuk mengadakan peruntukan bahawa tiap-tiap orang

yang, sebelum tarikh Akta yang dicadangkan berkuat kuasa memegang suatu
perakuan pengamalan yang sah yang dikeluarkan kepadanya di bawah Akta
dimansuhkan hendaklah, pada tarikh Akta yang dicadangkan berkuat kuasa
disifatkan mempunyai perakuan pengamalan di bawah Akta yang dicadangkan
untuk baki tahun yang Akta yang dicadangkan berkuat kuasa dan hendaklah
tertakluk kepada terma dan syarat yang dikenakan oleh Majlis yang ditubuhkan
oleh Akta dicadangkan.

_Fasal 98_ bertujuan untuk mengadakan peruntukan bahawa tiap-tiap orang

yang, sebaik sebelum tarikh Akta yang dicadangkan berkuat kuasa telah
didaftarkan dalam Bahagian I Daftar Pergigian di bawah Akta dimansuhkan,
hendaklah pada tarikh Akta yang dicadangkan berkuat kuasa disifatkan sebagai
seorang doktor pergigian di bawah Bahagian I Daftar Pergigan di bawah Akta
yang dicadangkan dan tiap-tiap orang yang sebaik sebelum tarikh Akta yang
dicadangkan berkuat kuasa telah didaftarkan dalam Bahagian II Daftar Pergigian
di bawah Akta dimansuhkan, hendaklah pada tarikh Akta yang dicadangkan
berkuat kuasa disifatkan sebagai seorang dentis berdaftar di bawah Bahagian II
Daftar Pergigian di bawah Akta yang dicadangkan.

_Fasal 99 bertujuan_ untuk mengadakan peruntukan bagi peruntukan yang

berhubungan dengan penerusan permohonan, kelulusan atau keputusan, dsb.

_Fasal 100_ bertujuan untuk mengadakan peruntukan bagi peruntukan yang

berhubungan dengan penerusan prosiding sivil dan jenayah.

_Fasal 101 bertujuan_ untuk mengadakan peruntukan bahawa tiap-tiap orang yang

sebaik sebelum tarikh Akta yang dicadangkan berkuat kuasa sedang menjalani
tempoh latihan menurut subseksyen 12(3) Akta dimansuhkan hendaklah pada
tarikh Akta yang dicadangkan berkuat kuasa, dibenarkan untuk melengkapkan
tempoh latihan dan dibenarkan untuk berdaftar di bawah seksyen 31 Akta
yang dicadangkan, jika dan apabila orang itu memenuhi subseksyen 12(3)
Akta dimansuhkan.

_Fasal 102 bertujuan_ untuk mengadakan peruntukan bahawa mana-mana

orang yang telah tamat belajar dari mana-mana sekolah pergigian yang
tersenarai dalam Jadual Kedua Akta dimansuhkan dalam tempoh lima tahun
dari tarikh Akta yang dicadangkan berkuat kuasa layak untuk didaftarkan
di bawah seksyen 31 Akta yang dicadangkan.

_Fasal 103 bertujuan_ untuk mengadakan peruntukan bahawa sesuatu sebutan

dalam mana-mana undang-undang atau dokumen yang berkuat kuasa sebaik
sebelum tarikh Akta yang dicadangkan berkuat kuasa mengenai Majlis dibubarkan
hendaklah ditafsirkan sebagai sebutan mengenai Majlis yang ditubuhkan oleh
Akta yang dicadangkan.

_Fasal 104_ bertujuan untuk mengadakan peruntukan bahawa suatu sebutan

kepada Akta dimansuhkan atau mana-mana peruntukan tertentu dalam
mana-mana undang-undang bertulis hendaklah ditafsirkan sebagai sebutan
kepada Akta ini dan peruntukan Akta ini yang sehampir sama kepada peruntukan
tertentu itu.


-----

98 _Rang Undang-Undang_

Jadual Pertama bertujuan untuk mengadakan peruntukan bagi peruntukan

tambahan yang berhubungan dengan Majlis dan Lembaga.

Jadual Kedua menetapkan kelayakan yang diiktiraf bagi pendaftaran juruterapi

Pergigian.

Jadual Ketiga menetapkan kelayakan yang boleh didaftarkan bagi pendaftaran

juruterapi pergigian pascaasas.

Jadual Keempat menetapkan fi dan caj yang kena dibayar di bawah Akta

yang dicadangkan.

Jadual Kelima menetapkan tatacara yang boleh dijalankan oleh juruterapi

pergigian.

Jadual Keenam menetapkan tatacara yang boleh dijalankan oleh juruterapi

pergigian pascaasas.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)2908]


-----

