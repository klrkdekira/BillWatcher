---
Year: 2017
Bill: D.R.14/2017 - RUU Keselamatan Sosial Pekerjaan Sendiri 2017 (Lulus)
Title: D.R.14/2017 - RUU Keselamatan Sosial Pekerjaan Sendiri 2017 (Lulus)
Download URL: https://www.parlimen.gov.my/files/billindex/pdf/2017/D.R.%2014_2017%20(bm).pdf
URL: https://www.parlimen.gov.my/files/billindex/pdf/2017/D.R.%2014_2017%20(bm).pdf
---
---
Reading:
D.R.14/2017
Bacaan Pertama Pada:04/04/2017
Bacaan Kedua Pada:05/04/2017
Dibentang Oleh:YB Dato' Sri Richard Riot Anak Jaem (Menteri Sumber Manusia)
Diluluskan Pada:05/04/2017
Dibentang Oleh:YB Dato' Sri Richard Riot Anak Jaem (Menteri Sumber Manusia)
---

_Keselamatan Sosial Pekerjaan Sendiri_

**D.R. 14/2017**

RANG UNDANG-UNDANG KESELAMATAN SOSIAL

PEKERJAAN SENDIRI 2017

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Pemakaian

3. Tafsiran

Bahagian II

PENTADBIRAN SKIM KESELAMATAN SOSIAL PEKERJAAN SENDIRI

4. Pentadbiran Skim Keselamatan Sosial Pekerjaan Sendiri

5. Ketua Pengarah

6. Kuasa Pertubuhan untuk memegang harta, dsb.

7. Penjalanan kuasa dan fungsi Pertubuhan

Bahagian III

JAWATANKUASA

8. Penubuhan jawatankuasa

9. Jawatankuasa Keselamatan Sosial Pekerjaan Sendiri

Bahagian IV

PELAKSANAAN, PENDAFTARAN DAN CARUMAN

10. Pelaksanaan Skim Keselamatan Sosial Pekerjaan Sendiri

11. Pendaftaran dan caruman


-----

_Rang Undang-Undang_

_Fasal_

12. Kuasa untuk melantik ejen keselamatan sosial pekerjaan sendiri

13. Pengesahan caruman

14. Penentuan aktiviti dalam hal-hal tertentu, tempoh pelindungan, dsb.

Bahagian V

FAEDAH

15. Tuntutan bagi faedah

16. Penyakit pekerjaan

17. Faedah hilang upaya sementara

18. Faedah hilang upaya kekal

19. Faedah orang tanggungan

20. Faedah pengurusan mayat

21. Elaun layanan sentiasa

22. Faedah perubatan

23. Skala faedah perubatan

24. Kemudahan pemulihan jasmani atau vokasional, atau dialisis

25. Faedah pendidikan

26. Pertubuhan bertanggungjawab bagi mendapatkan dan memungut bayaran
balik pinjaman pendidikan

27. Bayaran elaun perjalanan dan elaun lain

28. Faedah tidak boleh diserahhakkan atau ditahan

29. Penukartertiban faedah hilang upaya kekal

30. Orang yang menuntut faedah hilang upaya mematuhi syarat

31. Penerima faedah hilang upaya sementara mematuhi syarat

32. Kewajipan melapor

33. Hak Pertubuhan untuk mendapatkan semula faedah atau wang

34. Bayaran balik faedah yang tidak sewajarnya diterima

35. Bayaran amaun faedah yang masih belum selesai pada masa kematian
orang berinsurans bekerja sendiri

36. Orang berinsurans bekerja sendiri yang mempunyai lebih daripada satu
caruman

37. Faedah bagi dua atau lebih kemalangan berturut-turut

38. Kelayakan untuk faedah di bawah undang-undang lain


-----

_Keselamatan Sosial Pekerjaan Sendiri_ 3

Bahagian VI

PENENTUAN, SEMAKAN SEMULA DAN RAYUAN

_Fasal_

39. Penentuan mengenai persoalan hilang upaya kekal

40. Penentuan mengenai persoalan penyakit pekerjaan

41. Rujukan kepada penilai perubatan dan rayuan kepada Jemaah Doktor
Rayuan

42. Orang yang menuntut faedah mati, dsb., sebelum pemeriksaan oleh penilai
perubatan atau Jemaah Doktor Rayuan

43. Semakan semula penentuan oleh penilai perubatan atau Jemaah Doktor
Rayuan

44. Semakan semula faedah orang tanggungan

Bahagian VII

PERUNTUKAN KEWANGAN

45. Kumpulan Wang Keselamatan Sosial Pekerjaan Sendiri

46. Perbelanjaan yang hendaklah dipertanggungkan pada Kumpulan Wang

47. Perbelanjaan bagi pentadbiran

48. Kuasa untuk menerima pemberian, derma, dsb.

49. Kuasa untuk melabur

50. Kuasa untuk meminjam

51. Anggaran tahunan

52. Akaun dan laporan

53. Audit

54. Laporan tahunan

55. Laporan tahunan dan akaun yang telah diaudit hendaklah dibentangkan

56. Penilaian aset dan liabiliti

57. Pengenaan surcaj

Bahagian VIII

TRIBUNAL KESELAMATAN SOSIAL

58. Penubuhan Tribunal Keselamatan Sosial

59. Perkara untuk diputuskan oleh Tribunal

60. Memulakan prosiding, dsb.


-----

_Rang Undang-Undang_

_Fasal_

61. Permulaan prosiding

62. Kuasa Tribunal

63. Pewakilan dalam prosiding di hadapan Tribunal

64. Faedah tidak dibayar kerana ketidakpatuhan peraturan-peraturan

65. Rujukan kepada Mahkamah Tinggi

66. Rayuan

67. Pembayaran digantung sementara menanti rayuan

Bahagian IX

PENGUATKUASAAN DAN PENYIASATAN

68. Kuasa penguatkuasaan, pemeriksaan dan penyiasatan

69. Kuasa untuk menghendaki maklumat dan menjalankan pemeriksaan

70. Menghalang, dsb., Ketua Pengarah, Timbalan Ketua Pengarah atau
Pemeriksa

Bahagian X

KESALAHAN DAN PENALTI

71. Memberikan maklumat atau dokumen palsu atau mengelirukan

72. Perintah mahkamah berkenaan dengan caruman atau faedah yang genap
masa dan kena dibayar kepada Pertubuhan

73. Salinan catatan menjadi keterangan prima facie dan pengemukaan dokumen

74. Pendakwaan

75. Pengkompaunan kesalahan

Bahagian XI

AM

76. Pelantikan ejen pemungut

77. Mengguna khidmat juruaudit, aktuari, dsb.

78. Ketua Pengarah, Timbalan Ketua Pengarah, Pemeriksa, dan pegawai dan
pekhidmat layak menerima gaji, elaun, dsb.

79. Pekhidmat awam

80. Kuasa Pertubuhan untuk menubuhkan atau mengambil alih syarikat


-----

_Keselamatan Sosial Pekerjaan Sendiri_ 5

_Fasal_

81. Kuasa untuk mengecualikan

82. Pelupusan dokumen

83. Kuasa untuk membuat peraturan

84. Kuasa untuk meminda Jadual

85. Kewajipan Lembaga untuk mengkaji semula faedah

86. Pertubuhan berurusan dengan orang yang diberi kuasa

87. Pengemukaan dokumen secara elektronik

88. Penubuhan dan penyenggaraan hospital, dsb.

89. Kuasa untuk bekerjasama dengan institusi yang sedia ada atau menganjurkan
langkah untuk kesihatan, kebajikan, dsb., orang berinsurans bekerja
sendiri

Jadual Pertama

Jadual Kedua


-----

_Rang Undang-Undang_


-----

_Keselamatan Sosial Pekerjaan Sendiri_ 7

RANG UNDANG-UNDANG

_b e r n a m a_

Suatu Akta bagi mengadakan peruntukan bagi keselamatan sosial
bagi orang bekerja sendiri dan bagi perkara-perkara yang berkaitan
dengannya.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Keselamatan Sosial**
Pekerjaan Sendiri 2017.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Pemakaian**

**2. Akta ini hendaklah terpakai bagi mana-mana warganegara**
atau pemastautin tetap Malaysia yang menjalankan suatu aktiviti
pekerjaan sendiri dalam perusahaan yang dinyatakan dalam Jadual
Pertama.


-----

8 _Rang Undang-Undang_

**Tafsiran**

**3. Dalam Akta ini, melainkan jika konteksnya menghendaki**
makna yang lain—

“aktiviti pekerjaan sendiri” ertinya apa-apa aktiviti berhubung
dengan perusahaan yang dinyatakan dalam Jadual Pertama;

“anak” ertinya anak bagi orang berinsurans bekerja sendiri yang
mati—

_(a) yang berumur di bawah dua puluh satu tahun dan_

termasuklah—

(i) anak yang lahir selepas kematian bapanya, anak

tiri tanggungan dan anak tidak sah taraf; dan

(ii) anak angkat di bawah mana-mana undang-undang

bertulis yang berhubungan dengan pengangkatan
atau mana-mana adat atau kelaziman, dengan
bukti yang memuaskan mengenai pengangkatan
itu; dan

_(b) yang tidak kira apa-apa jua umurnya dan yang terencat_

mental atau tidak upaya secara fizikal, dan tidak berupaya
menanggung dirinya sendiri;

“bencana pekerjaan sendiri” ertinya kecederaan diri pada orang
berinsurans bekerja sendiri yang disebabkan oleh suatu kemalangan
atau suatu penyakit pekerjaan berakibat daripada dan semasa
menjalankan aktiviti pekerjaan sendirinya termasuk semasa dalam
perjalanan bagi maksud aktiviti pekerjaan sendirinya;

“caruman” ertinya jumlah wang yang kena dibayar kepada
Pertubuhan oleh orang bekerja sendiri mengikut Akta ini;

“ditetapkan” ertinya ditetapkan oleh peraturan-peraturan yang
dibuat di bawah Akta ini;

“ejen keselamatan sosial pekerjaan sendiri” ertinya ejen yang
dilantik di bawah seksyen 12;


-----

_Keselamatan Sosial Pekerjaan Sendiri_ 9

“faedah” ertinya elaun layanan sentiasa, faedah orang tanggungan,
faedah hilang upaya, faedah pendidikan, faedah pengurusan mayat
atau faedah perubatan;

“hilang upaya langsung kekal” ertinya apa-apa hilang upaya
jenis kekal, yang tidak membolehkan orang berinsurans bekerja
sendiri untuk menjalankan apa-apa aktiviti pekerjaan sendiri yang
dia berupaya melaksanakan sebelum atau pada masa bencana
pekerjaan sendiri itu;

“hilang upaya sementara” ertinya suatu keadaan yang diakibatkan
oleh bencana pekerjaan sendiri yang memerlukan rawatan perubatan
dan menjadikan orang berinsurans bekerja sendiri, akibat daripada
kecederaan itu, tidak berupaya buat sementara daripada menjalankan
apa-apa aktiviti pekerjaan sendiri yang dia berupaya melaksanakan
sebelum atau pada masa bencana pekerjaan sendiri itu;

“hilang upaya separa kekal” ertinya apa-apa hilang upaya jenis
kekal, yang mengurangkan keupayaan mencari nafkah orang
berinsurans bekerja sendiri untuk menjalankan apa-apa aktiviti
pekerjaan sendiri yang dia berupaya melaksanakan sebelum atau
pada masa bencana pekerjaan sendiri itu;

“Jawatankuasa” ertinya Jawatankuasa Keselamatan Sosial
Pekerjaan Sendiri yang ditubuhkan di bawah seksyen 9;

“Jemaah Doktor Rayuan” ertinya Jemaah Doktor Rayuan yang
ditubuhkan di bawah Peraturan-Peraturan Keselamatan Sosial
Pekerja (Am) 1971 [P.U. (A) 99/1971] yang dibuat di bawah Akta
Keselamatan Sosial Pekerja 1969 [Akta 4];

“Ketua Pengarah” ertinya Ketua Pengarah Pertubuhan yang
dilantik di bawah subseksyen 59(1) Akta Keselamatan Sosial
Pekerja 1969;

“Kumpulan Wang” ertinya Kumpulan Wang Keselamatan Sosial
Pekerjaan Sendiri yang ditubuhkan di bawah seksyen 45;

“Lembaga” ertinya Lembaga Pertubuhan Keselamatan Sosial
yang ditubuhkan di bawah seksyen 59b Akta Keselamatan Sosial
Pekerja 1969;


-----

10 _Rang Undang-Undang_

“Menteri” ertinya Menteri yang dipertanggungkan dengan
tanggungjawab bagi sumber manusia;

“orang bekerja sendiri” ertinya mana-mana warganegara atau
pemastautin tetap Malaysia yang menjalankan suatu aktiviti
pekerjaan sendiri untuk mencari nafkah dalam perusahaan;

“orang berinsurans bekerja sendiri” ertinya mana-mana orang
bekerja sendiri yang telah berdaftar dengan Pertubuhan dan
membayar caruman mengikut Akta ini;

“orang tanggungan” ertinya balu atau duda, anak, ibu bapa,
adik-beradik yang berumur di bawah dua puluh satu tahun atau
datuk nenek bagi orang berinsurans bekerja sendiri yang mati;

“pegawai dan pekhidmat” ertinya pegawai dan pekhidmat
yang dilantik di bawah seksyen 59l Akta Keselamatan Sosial
Pekerja 1969;

“Pemeriksa” mempunyai erti yang diberikan kepadanya dalam
Akta Keselamatan Sosial Pekerja 1969;

“penilai perubatan” ertinya penilai perubatan yang dilantik
di bawah peraturan-peraturan yang dibuat di bawah Akta ini;

“Pertubuhan” mempunyai erti yang diberikan kepadanya dalam
Akta Keselamatan Sosial Pekerja 1969;

“perusahaan” termasuklah apa-apa perniagaan, perdagangan,
pengusahaan, perkhidmatan, perkilangan atau apa-apa panggilan
nama bagi pekerjaan sendiri sebagaimana yang dinyatakan dalam
Jadual Pertama;

“Skim” ertinya Skim Keselamatan Sosial Pekerjaan Sendiri
yang ditubuhkan di bawah seksyen 4;

“tempoh pelindungan” ertinya apa-apa tempoh sehingga dua
belas bulan berturut-turut yang berkuat kuasa mulai dari waktu dan
tarikh caruman itu dibayar oleh orang berinsurans bekerja sendiri
dan tamat pada waktu dan tarikh, sebagaimana yang ditetapkan;


-----

_Keselamatan Sosial Pekerjaan Sendiri_ 11

“Timbalan Ketua Pengarah” ertinya Timbalan Ketua Pengarah
Pertubuhan yang dilantik di bawah subseksyen 59(2) Akta
Keselamatan Sosial Pekerja 1969 termasuk mereka yang dilantik
mengikut subseksyen 5(3);

“Tribunal” ertinya Tribunal Keselamatan Sosial yang ditubuhkan
di bawah seksyen 58.

Bahagian II

PENTADBIRAN SKIM KESELAMATAN SOSIAL

PEKERJAAN SENDIRI

**Pentadbiran Skim Keselamatan Sosial Pekerjaan Sendiri**

**4. (1) Hendaklah ada suatu skim yang dikenali sebagai “Skim**
Keselamatan Sosial Pekerjaan Sendiri”.

(2) Skim ini hendaklah ditadbir oleh Pertubuhan.

(3) Bagi maksud mentadbir Skim ini, Pertubuhan hendaklah
meletakhakkan pada Lembaga apa-apa kuasa dan hendaklah
mengenakan ke atas Lembaga apa-apa kewajipan sebagaimana
yang ditentukan oleh Pertubuhan.

**Ketua Pengarah**

**5. (1) Ketua Pengarah Pertubuhan hendaklah menjadi Ketua**
Pengarah bagi maksud Akta ini.

(2) Timbalan Ketua Pengarah Pertubuhan hendaklah menjadi
Timbalan Ketua Pengarah bagi maksud Akta ini.

(3) Walau apa pun subseksyen (2), Menteri boleh melantik
seorang atau lebih Timbalan Ketua Pengarah bagi maksud
Akta ini.

(4) Jika bagi apa-apa tempoh Ketua Pengarah tiada buat sementara
dalam Malaysia atau menjadi tidak upaya buat sementara kerana
sakit, atau kerana apa-apa sebab lain tidak dapat melaksanakan


-----

12 _Rang Undang-Undang_

kewajipannya, atau jika jawatan Ketua Pengarah menjadi kosong,
Menteri hendaklah melantik seorang daripada Timbalan Ketua
Pengarah untuk melaksanakan kewajipan Ketua Pengarah dalam
tempoh itu.

(5) Terma dan syarat perkhidmatan bagi Timbalan Ketua Pengarah
yang dilantik di bawah subseksyen (3) hendaklah ditentukan oleh
Menteri selepas berunding dengan Menteri Kewangan.

**Kuasa Pertubuhan untuk memegang harta, dsb.**

**6.** Pertubuhan boleh, atas apa-apa terma dan syarat sebagaimana
yang difikirkan patut oleh Pertubuhan bagi maksud Akta ini—

_(a)_ membuat kontrak;

_(b)_ memperoleh, membeli, mengambil, memegang dan

menikmati tiap-tiap jenis harta alih dan harta tak alih;
dan

_(c)_ memindahhakkan, menyerahhakkan, menyerahkan balik,

memulangkan, menggadaikan, menggadaijanjikan,
mendemis, memajakkan, menyerahhakkan semula,
memindahmilikkan atau dengan apa-apa cara lain
melupuskan, atau membuat apa-apa urusan mengenai,
apa-apa harta alih atau harta tak alih atau apa-apa
kepentingan yang terletak hak pada Pertubuhan.

**Penjalanan kuasa dan fungsi Pertubuhan**

**7.** (1) Semua fungsi termasuk kuasa yang boleh dijalankan oleh
Pertubuhan di bawah Akta ini hendaklah dijalankan oleh Ketua
Pengarah.

(2) Walau apa pun subseksyen (1), Ketua Pengarah boleh,
secara bertulis, mewakilkan apa-apa kuasa dan fungsinya tertakluk
kepada apa-apa terma dan sekatan sebagaimana yang difikirkan
patut olehnya, kepada Timbalan Ketua Pengarah, Pemeriksa, atau
pegawai dan pekhidmat Pertubuhan bagi maksud Akta ini.


-----

_Keselamatan Sosial Pekerjaan Sendiri_ 13

Bahagian III

JAWATANKUASA

**Penubuhan jawatankuasa**

**8. (1) Lembaga boleh menubuhkan apa-apa jawatankuasa**
sebagaimana yang difikirkan perlu atau suai manfaat oleh Lembaga
untuk menasihati dan membantu Lembaga dalam melaksanakan
fungsinya dan dalam menjalankan kuasanya di bawah Akta ini.

(2) Lembaga boleh mewakilkan fungsi dan kuasanya kepada
mana-mana jawatankuasa itu tertakluk kepada apa-apa terma dan
sekatan sebagaimana yang difikirkan patut oleh Lembaga.

(3) Mana-mana jawatankuasa yang ditubuhkan di bawah
subseksyen (1)—

_(a)_ hendaklah dipengerusikan oleh Pengerusi Lembaga;

_(b)_ hendaklah menepati dan bertindak mengikut apa-apa arahan

yang diberikan kepada jawatankuasa oleh Lembaga; dan

_(c)_ boleh menentukan tatacaranya sendiri.

(4) Anggota jawatankuasa yang ditubuhkan di bawah
subseksyen (1) boleh dilantik daripada kalangan anggota Lembaga
atau mana-mana orang lain sebagaimana yang difikirkan patut
oleh Lembaga.

(5) Anggota jawatankuasa hendaklah dibayar apa-apa elaun
dan belanja lain sebagaimana yang ditentukan oleh Lembaga.

(6) Seseorang anggota jawatankuasa hendaklah memegang
jawatan atas apa-apa syarat dan selama tempoh yang dinyatakan
dalam surat pelantikannya dan layak untuk dilantik semula atas
apa-apa tempoh sebagaimana yang ditentukan oleh Lembaga.

(7) Lembaga boleh membatalkan pelantikan mana-mana anggota
sesuatu jawatankuasa tanpa memberikan apa-apa sebab.

(8) Seseorang anggota jawatankuasa boleh, pada bila-bila masa,
meletakkan jawatan dengan memberikan notis secara bertulis
kepada Pengerusi jawatankuasa.


-----

14 _Rang Undang-Undang_

(9) Lembaga boleh, pada bila-bila masa, memberhentikan atau
mengubah keanggotaan sesuatu jawatankuasa.

(10) Jawatankuasa boleh mengadakan mesyuarat pada bila-bila
masa dan di mana-mana tempat sebagaimana yang ditentukan oleh
Pengerusi jawatankuasa.

(11) Sesuatu jawatankuasa boleh mengundang mana-mana
orang untuk menghadiri mana-mana mesyuarat jawatankuasa bagi
maksud menasihati jawatankuasa tentang apa-apa perkara yang
sedang dibincangkan tetapi orang itu tidak berhak untuk mengundi
pada mesyuarat itu.

(12) Mana-mana orang yang diundang di bawah subseksyen (11)
boleh dibayar apa-apa elaun sebagaimana yang ditentukan oleh
Lembaga.

**Jawatankuasa Keselamatan Sosial Pekerjaan Sendiri**

**9. (1) Suatu jawatankuasa yang dinamakan “Jawatankuasa**
Keselamatan Sosial Pekerjaan Sendiri” ditubuhkan.

(2) Fungsi Jawatankuasa adalah untuk menasihati Lembaga
tentang semua perkara yang berhubungan dengan Skim termasuk
kadar caruman, faedah, tempoh pelindungan dan tentang perkara
yang berkaitan dengan pelaburan Kumpulan Wang.

(3) Jawatankuasa hendaklah terdiri daripada anggota yang
berikut:

_(a)_ Pengerusi Lembaga hendaklah menjadi Pengerusi;

_(b) Ketua Pengarah Pertubuhan hendaklah menjadi Timbalan_

Pengerusi;

_(c) seorang anggota mewakili Kementerian Sumber Manusia;_

_(d)_ seorang anggota mewakili Kementerian Kewangan;

_(e) seorang anggota mewakili Kementerian Perdagangan_

Antarabangsa dan Industri;

_(f) tidak lebih daripada empat orang anggota orang bekerja_

sendiri yang hendaklah dilantik oleh Menteri;


-----

_Keselamatan Sosial Pekerjaan Sendiri_ 15

_(g) tidak lebih daripada empat orang anggota mewakili_

persatuan pekerjaan sendiri yang hendaklah dilantik oleh
Menteri;

_(h) tidak lebih daripada tiga orang anggota yang mempunyai_

pengalaman dalam perkara keselamatan sosial yang
hendaklah dilantik oleh Menteri; dan

_(i) seorang anggota yang mempunyai pengalaman dalam_

perkara pelaburan yang hendaklah dilantik oleh Menteri.

(4) Jawatankuasa hendaklah bermesyuarat sekurang-kurangnya
tiga kali dalam setiap tahun.

(5) Kuorum bagi mesyuarat Jawatankuasa ialah lima orang
termasuk pengerusi mesyuarat.

(6) Tertakluk kepada Akta ini, Jawatankuasa boleh menentukan
tatacaranya sendiri.

Bahagian IV

PELAKSANAAN, PENDAFTARAN DAN CARUMAN

**Pelaksanaan Skim Keselamatan Sosial Pekerjaan Sendiri**

**10. Pertubuhan hendaklah melaksanakan Skim kepada orang bekerja**
sendiri yang menjalankan aktiviti pekerjaan sendiri mengikut cara
sebagaimana yang ditetapkan.

**Pendaftaran dan caruman**

**11. (1) Tiap-tiap orang bekerja sendiri hendaklah mendaftar**
dengan dan membayar caruman kepada Pertubuhan mengikut
cara sebagaimana yang ditetapkan bagi tiap-tiap aktiviti pekerjaan
sendiri yang dijalankan olehnya.

(2) Tiap-tiap orang bekerja sendiri hendaklah membayar caruman
terlebih dahulu pada kadar sebagaimana yang ditetapkan mengikut
kadar caruman yang dinyatakan dalam Jadual Kedua.


-----

16 _Rang Undang-Undang_

(3) Semua caruman yang dibayar di bawah seksyen ini tidak
boleh dibayar balik.

(4) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit atau dipenjarakan selama tempoh
tidak melebihi dua tahun atau kedua-duanya.

**Kuasa untuk melantik ejen keselamatan sosial pekerjaan sendiri**

**12. (1) Pertubuhan boleh melantik apa-apa bilangan ejen**
keselamatan sosial pekerjaan sendiri tertakluk kepada apa-apa
terma dan syarat untuk memungut dan menerima bayaran caruman
bagi pihak Pertubuhan.

(2) Ejen keselamatan sosial pekerjaan sendiri yang dilantik
di bawah subseksyen (1) hendaklah, seberapa segera yang dapat
dilaksanakan, memaklumkan Pertubuhan waktu dan tarikh sebenar
bayaran caruman dibuat oleh orang berinsurans bekerja sendiri.

(3) Mana-mana ejen keselamatan sosial pekerjaan sendiri yang
melanggar subseksyen (2) melakukan suatu kesalahan dan boleh,
apabila disabitkan, didenda tidak melebihi sepuluh ribu ringgit
atau dipenjarakan selama tempoh tidak melebihi dua tahun atau
kedua-duanya.

**Pengesahan caruman**

**13. Apa-apa caruman yang dibayar kepada Pertubuhan oleh orang**
berinsurans bekerja sendiri melalui mana-mana ejen keselamatan
sosial pekerjaan sendiri hendaklah tertakluk kepada pengesahan
oleh Pertubuhan.

**Penentuan aktiviti dalam hal tertentu, tempoh pelindungan,**
**dsb.**

**14. (1) Pertubuhan boleh, berdasarkan apa-apa maklumat atau**
keterangan yang ada pada Pertubuhan, menentukan sama ada
apa-apa aktiviti yang dijalankan oleh mana-mana orang yang
baginya Akta ini terpakai tergolong dalam pengertian aktiviti
pekerjaan sendiri di bawah Akta ini.


-----

_Keselamatan Sosial Pekerjaan Sendiri_ 17

(2) Semua tuntutan bagi faedah hendaklah berhubung dengan
bencana pekerjaan sendiri yang dialami dalam tempoh pelindungan
dan Pertubuhan boleh menentukan sama ada tuntutan itu dibuat bagi
bencana pekerjaan sendiri yang dialami dalam tempoh pelindungan
dan menolak tuntutan itu sekiranya bencana pekerjaan sendiri itu
bukan dalam tempoh pelindungan.

(3) Walau apa pun subseksyen (2), Pertubuhan hendaklah
menolak semua tuntutan bagi faedah sekiranya—

_(a) dalam hal kecederaan disebabkan oleh kemalangan yang_

berlaku pada orang berinsurans bekerja sendiri, tujuh
puluh dua bulan telah luput berkuat kuasa mulai tarikh
kemalangan itu; atau

_(b) dalam hal penyakit atau kecederaan disebabkan_

oleh penyakit pekerjaan yang berlaku pada orang
berinsurans bekerja sendiri, tujuh puluh dua bulan
telah luput berkuat kuasa mulai tarikh penyakit atau
kecederaan itu yang disahkan oleh pegawai perubatan
kepadanya.

Bahagian V

FAEDAH

**Tuntutan bagi faedah**

**15.** Tiap-tiap tuntutan bagi faedah di bawah Akta ini hendaklah
dikemukakan mengikut apa-apa cara kepada Pertubuhan dengan
apa-apa keterangan bagi menyokong tuntutan itu, sebagaimana
yang ditetapkan.

**Penyakit pekerjaan**

**16. (1) Sekiranya orang berinsurans bekerja sendiri yang terlibat**
secara langsung dalam apa-apa pekerjaan atau industri yang
dinyatakan dalam Jadual Kelima kepada Akta Keselamatan Sosial
Pekerja 1969 mendapat apa-apa penyakit atau kecederaan yang


-----

18 _Rang Undang-Undang_

dinyatakan dalam Jadual itu, atau jika orang berinsurans bekerja
sendiri mendapat penyakit atau kecederaan itu dalam tempoh tujuh
puluh dua bulan selepas berhenti bekerja sendiri, penyakit atau
kecederaan yang didapati itu hendaklah, melainkan jika dibuktikan
sebaliknya, disifatkan sebagai bencana pekerjaan sendiri.

(2) Walau apa pun subseksyen (1), tempoh tujuh puluh dua bulan
itu boleh, mengikut budi bicara Pertubuhan, dilanjutkan apabila
pengemukaan keterangan perubatan dan keterangan sokongan lain
yang berkaitan.

(3) Jika orang berinsurans bekerja sendiri terlibat secara langsung
dalam apa-apa pekerjaan atau industri yang dinyatakan dalam
Jadual Kelima kepada Akta Keselamatan Sosial Pekerja 1969
dia hendaklah, sekiranya diminta oleh Pertubuhan, membolehkan
dirinya untuk diperiksa oleh seorang pegawai perubatan yang
dilantik dengan sewajarnya, sebagaimana yang ditetapkan.

(4) Tiada faedah boleh dibayar kepada orang berinsurans bekerja
sendiri berkenaan dengan apa-apa penyakit yang dinyatakan
dalam Jadual Kelima kepada Akta Keselamatan Sosial Pekerja
1969 melainkan jika penyakit atau kecederaan itu boleh dikaitkan
secara langsung dengan aktiviti pekerjaan sendirinya.

**Faedah hilang upaya sementara**

**17.** (1) Tertakluk kepada Akta ini dan sebagaimana yang ditetapkan,
orang berinsurans bekerja sendiri yang mengalami hilang upaya
sementara berhak kepada bayaran berkala bagi tempoh hilang
upaya itu mengikut Jadual Kedua.

(2) Bagi maksud subseksyen (1), tiada faedah hilang upaya
sementara boleh dibayar melainkan jika tempoh hilang upaya
sementara itu terus berlaku sekurang-kurangnya empat hari
termasuk hari kemalangan.

(3) Orang berinsurans bekerja sendiri tidak berhak kepada
faedah hilang upaya sementara berkenaan dengan mana-mana
hari yang dia menjalankan apa-apa aktiviti pekerjaan sendiri
di bawah Akta ini.


-----

_Keselamatan Sosial Pekerjaan Sendiri_ 19

**Faedah hilang upaya kekal**

**18. (1) Tertakluk kepada Akta ini dan sebagaimana yang ditetapkan,**
orang berinsurans bekerja sendiri yang mengalami hilang upaya
kekal, sama ada langsung atau separa, berhak mendapat bayaran
berkala bagi hilang upaya itu mengikut Jadual Kedua.

(2) Bagi maksud subseksyen (1), jika hilang upaya kekal, sama
ada langsung atau separa, telah ditaksir secara sementara bagi
suatu tempoh terhad atau secara muktamad, faedah itu hendaklah
dibayar bagi tempoh terhad itu atau, mengikut mana-mana yang
berkenaan, bagi seumur hidup.

(3) Bagi maksud subseksyen (1)—

_(a)_ tiap-tiap bencana yang dinyatakan dalam Bahagian I Jadual

Kedua kepada Akta Keselamatan Sosial Pekerja 1969,
atau daripada mana-mana gabungan bencana yang
dinyatakan dalam Bahagian II Jadual Kedua kepada Akta
Keselamatan Sosial Pekerja 1969, jika jumlah peratusan
kehilangan upaya mencari nafkah sebagaimana yang
dinyatakan dalam Bahagian II Jadual Kedua kepada
Akta Keselamatan Sosial Pekerja 1969 terhadap bencana
sedemikian terjumlah kepada seratus peratus atau lebih,
hendaklah disifatkan sebagai hilang upaya langsung
kekal; dan

_(b)_ tiap-tiap bencana yang dinyatakan dalam Bahagian II Jadual

Kedua kepada Akta Keselamatan Sosial Pekerja 1969
hendaklah disifatkan sebagai hilang upaya separa kekal.

**Faedah orang tanggungan**

**19.** (1) Sekiranya orang berinsurans bekerja sendiri mati akibat
daripada bencana pekerjaan sendiri, orang tanggungannya berhak
kepada faedah orang tanggungan pada kadar yang dinyatakan
dalam Jadual Kedua seperti yang berikut:

_(a)_ kepada balu atau duda selama hayat, dan sekiranya

terdapat dua atau lebih balu, bahagian balu itu bagi
faedah orang tanggungan yang dinyatakan dalam Jadual
Kedua hendaklah dibahagikan secara sama rata antara
balu itu; dan


-----

20 _Rang Undang-Undang_

_(b)_ kepada setiap anak—

(i) sehingga dia berkahwin, dijadikan anak angkat

secara sah atau mati, mengikut mana-mana yang
berlaku dahulu;

(ii) dalam hal seorang anak yang disebut dalam perenggan

_(b) takrif “anak” dalam seksyen 3, faedah orang_
tanggungan hendaklah dibayar berterusan selagi
anak itu tidak berupaya menanggung dirinya
sendiri; atau

(iii) dalam hal seorang anak yang sedang menerima

pendidikan di mana-mana institusi pendidikan
tinggi tetapi tidak melebihi ijazah pertama,
sehingga anak itu tamat atau berhenti menerima
pendidikan sedemikian atau sehingga anak itu
berkahwin, mengikut mana-mana yang berlaku
dahulu.

(2) Sekiranya orang berinsurans bekerja sendiri yang mati akibat
daripada suatu bencana pekerjaan sendiri tidak meninggalkan
balu, duda atau anak, faedah orang tanggungan itu hendaklah
dibayar kepada ibu bapa, adik-beradik atau datuk neneknya
pada kadar dan bagi jangka masa yang dinyatakan dalam Jadual
Kedua.

(3) Semua orang tanggungan, kecuali seseorang balu atau duda,
berhak untuk menerima bagi tempoh yang sama lebih daripada
satu faedah orang tanggungan di bawah Akta ini.

(4) Bagi maksud subseksyen (3), sekiranya seseorang balu atau
duda berhak kepada lebih daripada satu faedah orang tanggungan
bagi tempoh yang sama di bawah Akta ini, balu atau duda itu
hendaklah dibayar satu faedah sahaja, iaitu faedah yang kadarnya
lebih tinggi.

**Faedah pengurusan mayat**

**20. (1) Sekiranya orang berinsurans bekerja sendiri mati akibat**
daripada bencana pekerjaan sendiri atau semasa dia sedang
menerima faedah hilang upaya di bawah seksyen 17 atau 18, suatu


-----

_Keselamatan Sosial Pekerjaan Sendiri_ 21

amaun faedah pengurusan mayat hendaklah dibayar kepada orang
tanggungannya atau sekiranya tiada, kepada mana-mana orang
yang telah melakukan perbelanjaan pengurusan mayat itu mengikut
cara sebagaimana yang ditetapkan.

(2) Tuntutan bagi faedah hendaklah dibuat dalam masa tiga
bulan dari tarikh kematian orang berinsurans bekerja sendiri
atau dalam apa-apa tempoh yang dilanjutkan sebagaimana yang
dibenarkan oleh Ketua Pengarah.

**Elaun layanan sentiasa**

**21. (1) Orang berinsurans bekerja sendiri yang berhak kepada**
suatu faedah hilang upaya langsung kekal di bawah seksyen 18
juga berhak kepada elaun layanan sentiasa harian pada kadar dan
mengikut cara sebagaimana yang ditetapkan, sekiranya dan selagi
dia tidak upaya secara teruk hingga sentiasa memerlukan layanan
peribadi orang lain.

(2) Kewujudan darjah kehilangan upaya yang melayakkan orang
berinsurans bekerja sendiri bagi suatu elaun layanan sentiasa
hendaklah diperakukan oleh penilai perubatan atau Jemaah Doktor
Rayuan mengikut cara sebagaimana yang ditetapkan.

**Faedah perubatan**

**22. (1) Orang berinsurans bekerja sendiri yang keadaannya**
memerlukan, akibat daripada bencana pekerjaan sendiri,
rawatan dan layanan perubatan berhak untuk menerima faedah
perubatan.

(2) Faedah perubatan itu boleh diberikan sama ada dalam
bentuk rawatan dan layanan pesakit luar di suatu hospital,
dispensari, klinik atau institusi lain atau lawatan ke rumah orang
berinsurans bekerja sendiri atau rawatan sebagai pesakit dalam
di suatu hospital atau institusi lain.


-----

22 _Rang Undang-Undang_

**Skala faedah perubatan**

**23. (1) Orang berinsurans bekerja sendiri berhak untuk menerima**
faedah perubatan hanya bagi jenis dan pada skala yang ditetapkan.

(2) Orang berinsurans bekerja sendiri tidak mempunyai hak
untuk menuntut apa-apa rawatan perubatan kecuali sebagaimana
yang diberikan oleh suatu hospital, dispensari, klinik
atau institusi lain yang diuntukkannya, atau sebagaimana yang
ditetapkan.

(3) Tiada apa-apa jua dalam Akta ini memberi hak kepada
orang berinsurans bekerja sendiri untuk menuntut bayaran ganti
daripada Pertubuhan bagi apa-apa belanja yang dilakukan berkenaan
dengan apa-apa rawatan perubatan, kecuali sebagaimana yang
ditetapkan.

(4) Bagi maksud bayaran dan bayaran ganti faedah perubatan,
Pertubuhan boleh meminta daripada hospital, dispensari, klinik
atau institusi lain untuk memberikan rekod perubatan dan penyata
statistik mana-mana orang berinsurans bekerja sendiri.

**Kemudahan pemulihan jasmani atau vokasional, atau dialisis**

**24. (1) Orang berinsurans bekerja sendiri yang diperakukan**
mengalami bencana pekerjaan sendiri boleh diberikan
kemudahan pemulihan jasmani atau vokasional, atau dialisis oleh
Pertubuhan.

(2) Kemudahan yang disebut dalam subseksyen (1) hendaklah
bagi jenis dan skala dan atas apa-apa terma dan syarat sebagaimana
yang ditetapkan.

(3) Orang berinsurans bekerja sendiri di bawah subseksyen (1)
boleh, jika keadaannya memerlukan, diberi dan dipasang dengan,
tanpa kos, alat prostetik, ortotik atau alat lain yang sesuai
sebagaimana yang ditentukan oleh Pertubuhan dan alat itu boleh
diperbaharui, apabila perlu, tanpa kos.


-----

_Keselamatan Sosial Pekerjaan Sendiri_ 23

(4) Orang berinsurans bekerja sendiri yang perlu menjalani
pemulihan jasmani atau vokasional, atau dialisis boleh dibayar
atau dibayar ganti, sebagaimana yang ditetapkan, penyenggaraan
berkaitan pemulihan jasmani atau vokasional, atau dialisis, atau
pemasangan alat prostetik, ortotik atau alat lain.

**Faedah pendidikan**

**25. Bagi maksud memperoleh pendidikan tinggi, Pertubuhan**
boleh memberikan faedah pendidikan dalam bentuk pinjaman
pendidikan atau biasiswa, atas apa-apa terma dan syarat sebagaimana
yang difikirkan patut untuk dikenakan oleh Pertubuhan, kepada
seseorang anak bagi orang berinsurans bekerja sendiri yang—

_(a) mati akibat daripada suatu bencana pekerjaan sendiri; atau_

_(b) sedang menerima bayaran berkala faedah hilang upaya_

kekal di bawah seksyen 18.

**Pertubuhan bertanggungjawab bagi mendapatkan dan memungut**
**bayaran balik pinjaman pendidikan**

**26. (1) Pertubuhan hendaklah bertanggungjawab bagi mendapatkan**
dan memungut bayaran balik pinjaman pendidikan yang telah
dibayar kepada seseorang anak di bawah seksyen 25.

(2) Suatu pinjaman pendidikan yang tidak dibayar balik atau
yang tertunggak hendaklah menjadi hutang sivil yang kena
dibayar kepada Pertubuhan daripada anak itu dan Pertubuhan
boleh menggunakan apa-apa cara sebagaimana yang dibenarkan
di bawah undang-undang untuk mendapatkan hutang itu termasuk
menolak apa-apa faedah wang tunai yang boleh dibayar kepada
anak itu, jika anak itu kemudiannya menjadi orang berinsurans
bekerja sendiri di bawah Akta ini.

(3) Amaun untuk ditolak di bawah subseksyen (2) tidak boleh
pada bila-bila masa melebihi separuh daripada jumlah faedah
wang tunai yang boleh dibayar kepada anak itu.


-----

24 _Rang Undang-Undang_

**Bayaran elaun perjalanan dan elaun lain**

**27. Orang yang menuntut faedah boleh dibayar elaun perjalanan**
dan elaun lain, atas apa-apa skala dan tertakluk kepada apa-apa
terma dan syarat sebagaimana yang ditetapkan, jika—

_(a)_ dia dipanggil untuk hadir di hadapan penilai perubatan

atau, sekiranya terdapat suatu rayuan oleh Pertubuhan
di hadapan Jemaah Doktor Rayuan, berkaitan penentuan
mengenai persoalan hilang upaya kekal dan penyakit
pekerjaan; atau

_(b)_ dia diminta oleh Pertubuhan, penilai perubatan atau

Jemaah Doktor Rayuan untuk hadir pemulihan jasmani
atau vokasional, atau dialisis.

**Faedah tidak boleh diserahhakkan atau ditahan**

**28. (1) Hak untuk menerima apa-apa bayaran faedah di bawah**
Akta ini tidak boleh dipindahkan atau diserahhakkan.

(2) Tiada apa-apa faedah wang tunai di bawah Akta ini boleh
ditahan atau dijual bagi pelaksanaan apa-apa dekri atau perintah
mana-mana mahkamah.

**Penukartertiban faedah hilang upaya kekal**

**29. (1) Jika kehilangan upaya mencari nafkah telah ditaksir oleh**
penilai perubatan atau Jemaah Doktor Rayuan pada tidak lebih
daripada dua puluh peratus, orang berinsurans bekerja sendiri
boleh memilih untuk menukartertibkan faedah harian yang kena
dibayar kepada bayaran secara pukal mengikut cara sebagaimana
yang ditetapkan.

(2) Jika kehilangan upaya mencari nafkah telah ditaksir oleh
penilai perubatan atau Jemaah Doktor Rayuan pada lebih daripada
dua puluh peratus, orang berinsurans bekerja sendiri boleh memilih
untuk penukartertiban satu perlima daripada faedah harian yang
kena dibayar kepada bayaran secara pukal dan menerima bakinya
sebagai bayaran berkala mengikut cara sebagaimana yang ditetapkan.


-----

_Keselamatan Sosial Pekerjaan Sendiri_ 25

(3) Bagi maksud subsekyen (1) dan (2), jika orang berinsurans
bekerja sendiri mempunyai taksiran berbilang bagi kehilangan
upaya mencari nafkah disebabkan oleh dua atau lebih kemalangan
berturut-turut, jumlah peratusan kehilangan upaya mencari nafkah
untuk penukartertiban tidak boleh lebih daripada dua puluh peratus.

**Orang yang menuntut faedah hilang upaya mematuhi syarat**

**30. Orang yang menuntut faedah hilang upaya hendaklah hadir**
dan membenarkan dirinya untuk apa-apa pemeriksaan perubatan
atau pemeriksaan lain sebagaimana yang difikirkan perlu oleh
penilai perubatan atau Jemaah Doktor Rayuan bagi pengesahan
dan perakuan hilang upayanya.

**Penerima faedah hilang upaya sementara mematuhi syarat**

**31. (1) Orang berinsurans bekerja sendiri yang sedang menerima**
faedah hilang upaya sementara—

_(a) hendaklah sentiasa berada di bawah rawatan perubatan_

di suatu hospital, dispensari, klinik atau institusi lain yang
diberikan di bawah Akta ini dan hendaklah menjalankan
arahan yang diberikan oleh pegawai perubatan atau
atendan perubatan yang menjaga rawatan perubatannya;

_(b) tidak boleh melakukan apa-apa perkara yang mungkin_

memudaratkan peluangnya untuk sembuh semasa berada
di bawah rawatan perubatan;

_(c) tidak boleh meninggalkan kawasan yang rawatan perubatan_

diberikan di bawah Akta ini tanpa kebenaran pegawai
perubatan, atendan perubatan atau mana-mana pihak
berkuasa lain sebagaimana yang ditetapkan; dan

_(d) hendaklah membenarkan dirinya diperiksa oleh mana-mana_

pegawai perubatan yang dilantik dengan sewajarnya
atau orang lain yang diberi kuasa oleh Pertubuhan bagi
maksud ini.


-----

26 _Rang Undang-Undang_

(2) Faedah hilang upaya sementara boleh digantung, sekiranya
orang berinsurans bekerja sendiri yang sedang menerima
faedah itu tidak mematuhi apa-apa kehendak subseksyen (1),
dan penggantungan itu hendaklah bagi apa-apa bilangan hari
sebagaimana yang ditentukan oleh Pertubuhan atau mana-mana
orang lain yang diberi kuasa oleh Pertubuhan bagi maksud ini.

**Kewajipan melapor**

**32. Seseorang yang sedang menerima apa-apa faedah di bawah**
Akta ini hendaklah melaporkan kepada Pertubuhan seberapa segera
yang boleh tiap-tiap peristiwa atau fakta yang menyentuh atau
mungkin menyentuh haknya yang berterusan bagi faedah atau
kadar faedah itu.

**Hak Pertubuhan untuk mendapatkan faedah atau wang**

**33.** (1) Jika mana-mana orang didapati bersalah bagi suatu
kesalahan di bawah seksyen 71, Pertubuhan mempunyai hak untuk
mendapatkan semua amaun faedah atau apa-apa wang yang telah
dibayar kepada orang itu di bawah Akta ini oleh Pertubuhan.

(2) Amaun yang boleh didapatkan di bawah seksyen ini boleh
didapatkan sebagai suatu hutang sivil yang kena dibayar kepada
Pertubuhan.

**Bayaran balik faedah yang tidak sewajarnya diterima**

**34. (1) Jika mana-mana orang telah menerima apa-apa faedah**
atau bayaran di bawah Akta ini yang dia tidak berhak secara
sah, dia hendaklah bertanggungan untuk membayar balik kepada
Pertubuhan nilai faedah atau amaun bayaran itu, atau dalam hal
kematiannya, wakilnya adalah bertanggungan untuk membayar
balik nilai faedah atau amaun bayaran itu daripada aset si mati,
jika ada.

(2) Jika mana-mana orang telah menerima apa-apa faedah atau
bayaran di bawah Akta ini yang dia tidak berhak secara sah, dan
kemudiannya menjadi berhak kepada faedah lain di bawah Akta


-----

_Keselamatan Sosial Pekerjaan Sendiri_ 27

ini atau Akta lain yang ditadbir oleh Pertubuhan, Pertubuhan
boleh mendapatkan nilai faedah atau amaun bayaran itu daripada
faedah lain yang dia berhak kepada.

(3) Nilai apa-apa faedah yang diterima selain bayaran wang tunai
hendaklah ditentukan oleh Pertubuhan sebagaimana yang ditetapkan.

(4) Amaun yang boleh didapatkan di bawah seksyen ini boleh
didapatkan sebagai suatu hutang sivil yang kena dibayar kepada
Pertubuhan.

**Bayaran amaun faedah yang tertunggak pada masa kematian**
**orang berinsurans bekerja sendiri**

**35.** (1) Sekiranya orang berinsurans bekerja sendiri mati dalam
apa-apa tempoh yang dia berhak kepada apa-apa faedah wang tunai
yang diberikan di bawah Akta ini, amaun faedah itu hendaklah
dibayar kepada orang tanggungan, jika tiada orang tanggungan,
waris atau wakil di sisi undang-undang si mati itu.

(2) Amaun faedah wang tunai itu hendaklah kena dibayar
sehingga dan termasuk hari kematiannya dalam hal faedah hilang
upaya dan elaun layanan sentiasa, jika ada.

**Orang berinsurans bekerja sendiri yang mempunyai lebih**
**daripada satu caruman**

**36. (1) Orang berinsurans bekerja sendiri yang mempunyai lebih**
daripada satu caruman di bawah Akta ini bagi tempoh yang sama
berhak untuk menerima hanya satu faedah berkenaan dengan
bencana pekerjaan sendiri yang dialami olehnya itu.

(2) Bagi maksud subseksyen (1), sekiranya orang berinsurans
bekerja sendiri menjalankan lebih daripada satu aktiviti pekerjaan
sendiri pada masa dia mengalami bencana pekerjaan sendiri, dia
berhak kepada faedah yang kadarnya lebih tinggi.

**Faedah bagi dua atau lebih kemalangan berturut-turut**

**37. Jika seseorang mengalami hilang upaya kekal akibat daripada**
dua atau lebih kemalangan yang berturut-turut, dia tidak berhak
bagi tempoh yang sama menerima faedah hilang upaya melebihi
kadar harian.


-----

28 _Rang Undang-Undang_

**Kelayakan bagi faedah di bawah undang-undang lain**

**38. Kecuali bagi pencen ilat atau pencen penakat yang kena**
dibayar di bawah Akta Keselamatan Sosial Pekerja 1969, orang
berinsurans bekerja sendiri atau orang tanggungan, mengikut
mana-mana yang berkenaan, tidak berhak kepada kedua-dua faedah
di bawah Akta Keselamatan Sosial Pekerja 1969 dan Akta ini,
bagi tempoh yang sama dan berkenaan dengan hilang upaya yang
sama.

Bahagian VI

PENENTUAN, SEMAKAN SEMULA DAN RAYUAN

**Penentuan mengenai persoalan hilang upaya kekal**

**39. (1) Penilai perubatan hendaklah memeriksa orang yang**
menuntut faedah dan menentukan, dengan keterangan yang ada
hingga memuaskan hatinya dan mengikut cara sebagaimana yang
ditetapkan, apa-apa persoalan—

_(a) sama ada bencana pekerjaan sendiri yang berkaitan itu_

telah mengakibatkan hilang upaya kekal;

_(b) sama ada takat kehilangan upaya mencari nafkah boleh_

ditaksirkan secara sementara atau muktamad bagi maksud
faedah hilang upaya;

_(c) sama ada taksiran bagi kadar kehilangan upaya mencari_

nafkah adalah sementara atau muktamad bagi maksud
faedah hilang upaya; atau

_(d) dalam hal taksiran sementara, bagi maksud faedah hilang_

upaya berkenaan tempoh yang baginya suatu taksiran itu
boleh dipakai.

(2) Penilai perubatan hendaklah menghantar suatu laporan
pemeriksaan dan penentuannya kepada Pertubuhan mengikut cara
sebagaimana yang ditentukan oleh Pertubuhan.


-----

_Keselamatan Sosial Pekerjaan Sendiri_ 29

**Penentuan mengenai persoalan penyakit pekerjaan**

**40. (1) Penilai perubatan hendaklah memeriksa orang yang**
menuntut faedah dan menentukan, dengan keterangan yang ada
hingga memuaskan hatinya dan mengikut cara sebagaimana
ditetapkan, apa-apa persoalan—

_(a)_ sama ada suatu bencana pekerjaan sendiri disebabkan oleh

penyakit pekerjaan sebagaimana yang dinyatakan dalam
Jadual Kelima kepada Akta Keselamatan Sosial Pekerja 1969;

_(b)_ sama ada orang yang menuntut faedah itu mengalami satu

atau lebih penyakit atau kecederaan yang dinyatakan
dalam Jadual Kelima kepada Akta Keselamatan Sosial
Pekerja 1969;

_(c)_ sama ada penyakit atau kecederaan yang berkaitan telah

mengakibatkan hilang upaya kekal;

_(d)_ sama ada takat kehilangan upaya mencari nafkah boleh

ditaksir secara sementara atau muktamad;

_(e)_ sama ada taksiran bagi kadar kehilangan upaya mencari

nafkah adalah secara sementara atau muktamad; atau

_(f)_ dalam hal taksiran sementara, tempoh yang baginya suatu

taksiran itu boleh dipakai.

(2) Penilai perubatan hendaklah menghantar suatu laporan
pemeriksaan dan penentuannya kepada Pertubuhan mengikut cara
sebagaimana yang ditetapkan oleh Pertubuhan.

**Rujukan kepada penilai perubatan dan rayuan kepada Jemaah**
**Doktor Rayuan**

**41. (1) Pertubuhan hendaklah merujuk semua persoalan hilang**
upaya kekal dan penyakit pekerjaan kepada penilai perubatan untuk
penentuan, dan sekiranya, atas rujukan itu atau apa-apa rujukan
yang kemudian, takat kehilangan upaya mencari nafkah orang
yang menuntut faedah ditentukan secara sementara, Pertubuhan
hendaklah merujuk kepada penilai perubatan tidak lewat daripada
akhir tempoh yang diambil kira dalam penentuan sementara.


-----

30 _Rang Undang-Undang_

(2) Jika orang yang menuntut faedah atau Pertubuhan
tidak berpuas hati dengan penentuan penilai perubatan, orang
yang menuntut faedah itu atau Pertubuhan boleh merayu,
mengikut cara dan masa yang ditetapkan, kepada Jemaah Doktor
Rayuan.

**Orang yang menuntut faedah mati, dsb. sebelum pemeriksaan**
**oleh penilai perubatan atau Jemaah Doktor Rayuan**

**42. Sekiranya orang yang menuntut faedah, yang telah**
mengemukakan tuntutan faedahnya kepada Pertubuhan untuk
penentuan hilang upaya kekal dan penyakit pekerjaan mengikut
Akta ini, mati, tidak sempurna akal, menjadi sakit atau atas
apa-apa sebab lain adalah tidak berupaya diperiksa oleh penilai
perubatan atau Jemaah Doktor Rayuan, Pertubuhan hendaklah,
tertakluk kepada apa-apa keterangan perubatan yang ada hingga
memuaskan hatinya, merujuk hal itu kepada penilai perubatan
atau Jemaah Doktor Rayuan untuk penentuan mengenai persoalan
hilang upaya kekal dan penyakit pekerjaan, mengikut mana-mana
yang berkenaan, sebagaimana yang ditetapkan.

**Semakan semula penentuan oleh penilai perubatan atau**
**Jemaah Doktor Rayuan**

**43. (1) Pertubuhan atau orang yang menuntut faedah boleh**
memohon untuk semakan semula apa-apa penentuan hilang upaya
kekal dan penyakit pekerjaan kepada penilai perubatan atau Jemaah
Doktor Rayuan.

(2) Apa-apa penentuan di bawah Akta ini oleh penilai perubatan
atau Jemaah Doktor Rayuan boleh disemak semula pada bila-bila
masa oleh penilai perubatan atau Jemaah Doktor Rayuan, sekiranya
penilai perubatan atau Jemaah Doktor Rayuan berpuas hati dengan
keterangan baharu bahawa penentuan itu diberi disebabkan oleh
ketidakdedahan atau salah nyata oleh orang berinsurans bekerja
sendiri atau mana-mana orang lain mengenai suatu fakta material
sama ada ketidakdedahan atau salah nyata itu adalah fraud atau
tidak.

(3) Apa-apa penentuan mengenai takat hilang upaya akibat
daripada bencana pekerjaan sendiri yang berkaitan boleh juga
disemak semula oleh penilai perubatan atau Jemaah Doktor Rayuan,


-----

_Keselamatan Sosial Pekerjaan Sendiri_ 31

sekiranya penilai perubatan atau Jemaah Doktor Rayuan berpuas
hati bahawa semenjak penentuan itu dibuat, kecederaan yang
berkaitan itu menjadi semakin substansial dan teruk yang tidak
disangka.

(4) Walau apa pun subseksyen (3), penentuan itu tidak boleh
disemak semula melainkan jika penilai perubatan atau Jemaah
Doktor Rayuan berpendapat bahawa, setelah memberi perhatian
kepada tempoh yang diambil kira dalam penentuan itu, ketidakadilan
substansial akan berlaku jika penentuan itu tidak disemak semula.

(5) Kecuali dengan kebenaran Jemaah Doktor Rayuan, penentuan
itu tidak boleh disemak semula di bawah subseksyen (3) atas
apa-apa permohonan untuk semakan semula yang dibuat kurang
daripada tiga tahun dari tarikh penentuan itu, atau dalam hal
penentuan sementara, enam bulan dari dari tarikh penentuan itu dan
berhubung dengan semakan semula itu, tempoh yang diambil kira
tidak boleh termasuk apa-apa tempoh sebelum tarikh permohonan
itu.

(6) Tertakluk kepada subseksyen (5), penilai perubatan atau
Jemaah Doktor Rayuan boleh menguruskan suatu hal untuk
semakan semula mengikut apa-apa cara yang penilai perubatan atau
Jemaah Doktor Rayuan boleh menguruskannya atas rujukan yang
asal kepada penilai perubatan atau Jemaah Doktor Rayuan, dan
khususnya boleh membuat suatu penentuan sementara walaupun
penentuan yang disemak semula itu adalah muktamad.

(7) Seksyen 41 hendaklah terpakai bagi suatu permohonan
untuk semakan semula di bawah seksyen ini dan kepada suatu
penentuan oleh penilai perubatan atau Jemaah Doktor Rayuan.

**Semakan semula faedah orang tanggungan**

**44. (1) Apa-apa keputusan pemberian faedah orang tanggungan**
di bawah Akta ini boleh disemak semula pada bila-bila masa oleh
Pertubuhan sekiranya Pertubuhan berpuas hati dengan keterangan
baharu bahawa—

_(a)_ keputusan itu telah diberi disebabkan oleh ketidakdedahan

atau salah nyata oleh orang yang menuntut faedah itu
atau mana-mana orang lain mengenai suatu fakta material
sama ada ketidakdedahan atau salah nyata itu adalah
fraud atau tidak; atau


-----

32 _Rang Undang-Undang_

_(b)_ keputusan itu tidak lagi mengikut Akta ini disebabkan oleh

apa-apa kelahiran, kematian, perkahwinan, pemberhentian
kelemahan atau pencapaian umur dua puluh satu tahun,
mengikut mana-mana yang berkenaan, atau perubahan
keadaan lain sebagaimana yang ditentukan oleh Pertubuhan.

(2) Tertakluk kepada Akta ini, Pertubuhan boleh, atas semakan
semula sedemikian yang disebut dalam subseksyen (1), mengarahkan
faedah orang tanggungan itu diteruskan, ditambah, dikurangkan
atau diberhentikan.

Bahagian VII

PERUNTUKAN KEWANGAN

**Kumpulan Wang Keselamatan Sosial Pekerjaan Sendiri**

**45. (1) Suatu kumpulan wang yang dikenali sebagai “Kumpulan**
Wang Keselamatan Sosial Pekerjaan Sendiri” ditubuhkan dan
hendaklah ditadbir dan dikawal oleh Pertubuhan.

(2) Kumpulan Wang hendaklah terdiri daripada—

_(a)_ caruman yang kena dibayar oleh orang bekerja sendiri;

_(b)_ sewa, bunga, dividen dan apa-apa pendapatan lain yang

diperoleh daripada aset Kumpulan Wang;

_(c)_ wang yang terakru kepada Kumpulan Wang di bawah

Akta ini termasuk bayaran balik faedah;

_(d)_ wang yang dipinjam oleh Pertubuhan di bawah Akta ini;

_(e)_ fi dan caj yang dikenakan oleh atau kena dibayar kepada

Pertubuhan;

_(f)_ wang yang diperoleh sebagai pendapatan daripada pelaburan

oleh Pertubuhan di bawah Akta ini;

_(g)_ wang yang diterima oleh Pertubuhan melalui pemberian,

derma dan hadiah bagi maksud Akta ini;


-----

_Keselamatan Sosial Pekerjaan Sendiri_ 33

_(h)_ wang yang diperoleh daripada penjualan, pelupusan,

pajakan atau penyewaan, atau apa-apa urus niaga lain,
apa-apa harta, gadai janji, gadaian atau debentur yang
dipindahkan kepada, diletak hak pada atau diperoleh
oleh Pertubuhan;

_(i)_ wang dan harta lain yang boleh, yang mengikut apa-apa

cara, menjadi kena dibayar kepada atau terletak hak pada
Pertubuhan berkenaan dengan pelaksanaan fungsinya dan
penjalanan kuasanya;

_(j)_ apa-apa kos yang dibayar kepada atau didapatkan oleh

Pertubuhan dalam mana-mana penyelesaian tindakan
atau prosiding, sivil atau jenayah; dan

_(k)_ semua wang dan harta lain yang diterima secara sah oleh

Pertubuhan.

**Perbelanjaan yang hendaklah dipertanggungkan pada Kumpulan**
**Wang**

**46. Kumpulan Wang hendaklah dibelanjakan bagi maksud—**

_(a)_ bayaran faedah dan pemberian rawatan perubatan dan

layanan kepada orang berinsurans bekerja sendiri atau
kepada orang tanggungannya;

_(b)_ penubuhan dan penyenggaraan hospital, dispensari dan

institusi lain dan pemberian perkhidmatan perubatan
termasuk apa-apa perkhidmatan sampingan lain bagi
faedah orang berinsurans bekerja sendiri;

_(c)_ bayaran kepada Kerajaan, pihak berkuasa tempatan atau

mana-mana badan atau orang persendirian bagi kos
rawatan dan layanan perubatan, kemudahan pemulihan
jasmani atau vokasional, atau dialisis yang diberikan
kepada orang berinsurans bekerja sendiri;

_(d)_ bayaran kepada Kerajaan, pihak berkuasa tempatan atau

mana-mana badan atau orang persendirian bagi kos
menyewa atau membeli apa-apa bangunan dan peralatan
berhubung dengan rawatan perubatan, kemudahan
pemulihan jasmani atau vokasional, atau dialisis;


-----

34 _Rang Undang-Undang_

_(e)_ belanja, perbelanjaan atau kos yang dilakukan dengan

sewajarnya dan sepatutnya oleh Pertubuhan berhubung
dengan Tribunal, Jemaah Doktor Rayuan, penilai perubatan
dan ejen bagi maksud Akta ini;

_(f)_ membayar belanja atau wang yang diperlukan untuk

menunaikan apa-apa penghakiman, keputusan, atau
award oleh mana-mana mahkamah atau tribunal terhadap
Pertubuhan, Pengerusi, Ketua Pengarah, Timbalan Ketua
Pengarah, mana-mana anggota Lembaga atau jawatankuasa,
Pemeriksa, dan pegawai dan pekhidmat Pertubuhan
berkenaan dengan apa-apa perbuatan, kecuaian atau
keingkaran yang dibuat atau dilakukan dalam pelaksanaan
fungsi atau penjalanan kuasa Pertubuhan;

_(g)_ bayaran elaun dan belanja lain kepada anggota Lembaga

dan jawatankuasa;

_(h)_ membayar kos dan caj lain bagi memulakan atau membela

apa-apa prosiding sivil atau jenayah yang berakibat
daripada apa-apa tindakan yang diambil di bawah Akta
ini atau apa-apa peraturan-peraturan yang dibuat di
bawah Akta ini;

_(i)_ membayar perbelanjaan mengenai langkah bagi memperbaiki

kesihatan, keselamatan pekerjaan dan kebajikan orang
berinsurans bekerja sendiri atau orang tanggungan dan
bagi pemulihan dan pengambilan kerja semula orang
berinsurans bekerja sendiri yang telah hilang upaya atau
cedera;

_(j)_ memberikan pinjaman pendidikan atau biasiswa kepada

anak di bawah Akta ini;

_(k)_ membayar balik wang yang dipinjam di bawah Akta ini

dan bunga atau keuntungan yang kena dibayar atas wang
yang dipinjam itu;

_(l)_ menubuhkan atau mengambil alih syarikat di bawah Akta

ini dan menyenggara syarikat itu; dan

_(m)_ apa-apa belanja dan perbelanjaan lain yang dibenarkan oleh

Akta ini atau apa-apa peraturan-peraturan yang dibuat
di bawah Akta ini, atau dilakukan dalam pelaksanaan
fungsi atau penjalanan kuasa Pertubuhan.


-----

_Keselamatan Sosial Pekerjaan Sendiri_ 35

**Perbelanjaan bagi pentadbiran**

**47. (1) Walau apa pun seksyen 46, perbelanjaan boleh dilakukan**
oleh Pertubuhan daripada Kumpulan Wang setakat apa-apa amaun
yang dibenarkan oleh Menteri sebagaimana yang ditetapkan, bagi
mana-mana satu tahun, untuk menjalankan pentadbiran Skim bagi
maksud yang berikut:

_(a)_ membayar gaji, bonus, belanja cuti dan pertukaran,

elaun perjalanan dan pampasan, ganjaran dan elaun
ihsan, caruman kepada kumpulan wang faedah pegawai
dan pekhidmat Pertubuhan, kebajikan dan rekreasi
Ketua Pengarah, Timbalan Ketua Pengarah, Pemeriksa,
dan pegawai dan pekhidmat Pertubuhan termasuk
memberikan pinjaman dan pendahuluan, dan perbelanjaan
berkenaan dengan pejabat dan bayaran perkhidmatan
lain yang diberikan di bawah Akta ini atau apa-apa
peraturan-peraturan yang dibuat di bawah Akta ini;

_(b)_ membayar fi dan saraan lain kepada mana-mana juruaudit,

aktuari, ejen, penasihat teknikal, jurubank, broker saham,
juruukur, perunding atau mana-mana orang lain yang
diguna khidmat untuk melaksanakan maksud Akta ini;
dan

_(c)_ membeli atau menyewa peralatan, jentera dan apa-apa

barang lain termasuk menyewa mana-mana bangunan
atau premis dalam melaksanakan fungsinya dan
menjalankan kuasanya di bawah Akta ini atau apa-apa
peraturan-peraturan yang dibuat di bawah Akta ini.

(2) Lembaga boleh, tertakluk kepada apa-apa syarat, had atau
sekatan yang difikirkan sesuai oleh Lembaga, mewakilkan kepada
Pengerusi, Ketua Pengarah, Timbalan Ketua Pengarah, mana-mana
anggota Lembaga atau jawatankuasa, Pemeriksa, atau pegawai dan
pekhidmat Pertubuhan, kuasa untuk membenarkan perbelanjaan
daripada Kumpulan Wang atau apa-apa wang lain yang terletak
hak pada dan di bawah kawalan Lembaga setakat apa-apa had
sebagaimana yang ditentukan oleh Lembaga.


-----

36 _Rang Undang-Undang_

**Kuasa untuk menerima pemberian, derma, dsb.**

**48. Pertubuhan boleh menerima pemberian, derma dan hadiah**
atau bekues yang dibuat kepada atau memihak Kumpulan Wang.

**Kuasa untuk melabur**

**49. (1) Bagi maksud seksyen ini—**

“debentur” termasuklah saham debentur, bon, nota atau sekuriti
atau obligasi lain suatu syarikat, sama ada mengandungi gadaian ke
atas aset syarikat atau tidak dan termasuklah hak untuk melanggan
mana-mana debentur;

“syer” ertinya syer berbayar sama ada berbayar sepenuhnya atau
tidak dalam modal syer suatu syarikat dan termasuklah saham
dan hak untuk melanggan mana-mana saham atau syer.

(2) Kumpulan Wang hendaklah, setakat yang tidak diperlukan
dengan segera untuk dibelanjakan oleh Pertubuhan di bawah
Akta ini atau apa-apa peraturan-peraturan yang dibuat di bawah
Akta ini, dilaburkan tertakluk kepada apa-apa-terma dan syarat
yang ditentukan oleh Menteri selepas berunding dengan Menteri
Kewangan seperti yang berikut:

_(a)_ dalam pelaburan atau sekuriti yang dibenarkan bagi

pelaburan wang amanah oleh mana-mana undang-undang
bertulis;

_(b)_ dalam pelaburan dalam syer dan debentur dalam

mana-mana syarikat awam yang disebut harga atau yang
hendak disebut harga dalam bursa saham yang ditubuhkan
di Malaysia; dan

_(c)_ dalam apa-apa pelaburan atau sekuriti lain sebagaimana yang

diputuskan oleh Lembaga berdasarkan syor Jawatankuasa.

(3) Pelaburan yang dibuat di bawah subseksyen (2) boleh
diubah, ditukar atau direalisasikan dari semasa ke semasa.


-----

_Keselamatan Sosial Pekerjaan Sendiri_ 37

(4) Menteri boleh pada bila-bila masa, selepas berunding
dengan Menteri Kewangan, mengarahkan pengosongan sebahagian
atau keseluruhan, atau melarang pelaburan, dalam mana-mana
sekuriti.

(5) Kuasa untuk melabur di bawah subseksyen (1) hendaklah
terletak hak pada Jawatankuasa, tertakluk kepada apa-apa arahan
yang dikeluarkan oleh Lembaga.

(6) Pertubuhan hendaklah, dengan kelulusan Lembaga dan
selepas berunding dengan Menteri Kewangan, menentukan tatacara
pelaburan Kumpulan Wang termasuk penukaran dan realisasinya,
bank yang Kumpulan Wang itu disimpan, pinjaman dan bayaran
balik pinjaman dan kawalan dan tatacara kewangan.

**Kuasa untuk meminjam**

**50. (1) Pertubuhan boleh, dengan keizinan Menteri Kewangan,**
meminjam pada apa-apa kadar bunga dan bagi apa-apa tempoh dan
atas apa-apa terma dan syarat mengenai masa dan kaedah bayaran
balik dan selainnya sebagaimana yang diluluskan oleh Menteri,
apa-apa wang yang diperlukan oleh Pertubuhan bagi memenuhi
apa-apa kewajipannya atau melaksanakan apa-apa fungsinya.

(2) Tiada wang daripada mana-mana kumpulan wang yang
ditadbir oleh Pertubuhan di bawah mana-mana undang-undang
bertulis yang lain boleh digunakan bagi maksud pinjaman
di bawah subseksyen (1).

**Anggaran tahunan**

**51. (1) Pertubuhan hendaklah pada setiap tahun menyediakan**
suatu belanjawan yang menunjukkan wang masuk yang dijangka
dan anggaran perbelanjaan Pertubuhan bagi tahun yang berikutnya
yang mengandungi apa-apa butiran yang mencukupi sebagaimana
yang ditentukan oleh Menteri bagi menyelesaikan liabiliti yang
dilakukan oleh Pertubuhan dan untuk menyenggara suatu imbangan
kerja di bawah Akta ini.

(2) Belanjawan itu hendaklah dikemukakan untuk kelulusan
Menteri sebelum apa-apa tarikh sebagaimana yang ditetapkan
olehnya.


-----

38 _Rang Undang-Undang_

**Akaun dan laporan**

**52. Pertubuhan hendaklah menyebabkan supaya akaun yang**
wajar bagi Kumpulan Wang disimpan dan laporan yang wajar
bagi aktiviti Pertubuhan disimpan dan hendaklah, seberapa segera
yang dapat dilaksanakan selepas berakhir setiap tahun kewangan,
menyebabkan supaya disediakan bagi tahun kewangan itu—

_(a)_ penyata akaun Pertubuhan yang hendaklah termasuk kunci

kira-kira dan akaun pendapatan dan perbelanjaan; dan

_(b) laporan kerja dan aktiviti Pertubuhan._

**Audit**

**53. (1) Akaun Pertubuhan hendaklah diaudit setiap tahun oleh**
Ketua Audit Negara.

(2) Ketua Audit Negara atau mana-mana orang yang diberi
kuasa oleh Ketua Audit Negara hendaklah pada setiap masa yang
munasabah mempunyai akses kepada buku, akaun dan dokumen
lain Pertubuhan dan boleh, bagi maksud audit, menghendaki
apa-apa penerangan dan maklumat daripada, atau memeriksa,
mana-mana pegawai dan pekhidmat Pertubuhan.

(3) Lembaga hendaklah menghantar kepada Menteri suatu
salinan laporan juruaudit dan apa-apa pemerhatian bersama-sama
dengan suatu salinan akaun Pertubuhan yang telah diaudit.

(4) Menteri boleh mengarahkan Lembaga supaya menghantar
suatu salinan laporan juruaudit dan apa-apa penyata akaun kepada
mana-mana jabatan Kerajaan dan apa-apa penyata akaun kepada
Ketua Audit Negara sebagaimana yang perlu.

**Laporan tahunan**

**54. Lembaga hendaklah mengemukakan kepada Menteri suatu**
laporan tahunan mengenai kerja dan aktiviti Pertubuhan sebelum
30 Jun tahun yang berikutnya melainkan jika dilanjutkan selainnya
oleh Menteri.


-----

_Keselamatan Sosial Pekerjaan Sendiri_ 39

**Laporan tahunan dan akaun yang telah diaudit hendaklah**
**dibentangkan**

**55. Lembaga hendaklah menyebabkan laporan tahunan dan akaun**
Pertubuhan yang telah diaudit dibentangkan di hadapan setiap
Dewan Parlimen.

**Penilaian aset dan liabiliti**

**56. (1) Lembaga hendaklah, tiap-tiap lima tahun, menyebabkan**
supaya suatu kajian semula aktuari dijalankan mengenai pelaksanaan
Skim di bawah Akta ini, yang melibatkan penilaian aset dan
liabiliti Pertubuhan, dan laporan itu hendaklah dikemukakan
kepada Menteri.

(2) Walau apa pun subseksyen (1), Menteri boleh mengarahkan
supaya apa-apa kajian semula aktuari dan penilaian aset dan
liabiliti dibuat pada bila-bila masa yang lain yang difikirkannya
perlu.

**Pengenaan surcaj**

**57. (1) Mana-mana orang yang sedang atau pernah bekerja**
dengan Pertubuhan boleh dikenakan surcaj sekiranya ternyata
kepada Lembaga bahawa orang itu—

_(a)_ bertanggungjawab atau pernah bertanggungjawab bagi

apa-apa pembayaran wang yang tidak sepatutnya daripada
Kumpulan Wang atau bagi apa-apa pembayaran wang
itu yang tidak disokong dengan sewajarnya;

_(b)_ bertanggungjawab atau pernah bertanggungjawab bagi

apa-apa kekurangan dalam, atau bagi kemusnahan, apa-apa
wang, sekuriti, barang-barang simpanan atau harta lain
Pertubuhan;

_(c)_ sebagai atau semasa menjadi pegawai perakaunan, gagal

atau telah gagal untuk menyimpan akaun atau rekod
yang wajar; atau


-----

40 _Rang Undang-Undang_

_(d)_ telah gagal untuk membuat apa-apa pembayaran, atau

bertanggungjawab atau telah bertanggungjawab bagi
apa-apa kelengahan dalam pembayaran wang daripada
Kumpulan Wang kepada mana-mana orang yang kepadanya
pembayaran tersebut kena dibayar di bawah mana-mana
kontrak, perjanjian atau perkiraan yang dibuat antara
orang itu dengan Pertubuhan.

(2) Lembaga hendaklah, sebelum seseorang itu dikenakan surcaj
di bawah subseksyen (1), menyampaikan kepada orang itu suatu
notis bertulis yang memintanya menunjukkan sebab mengapa dia
tidak patut dikenakan surcaj.

(3) Sekiranya penjelasan yang memuaskan hati tidak diterima
dalam masa tiga puluh hari dari tarikh notis di bawah subseksyen (2)
disampaikan, Lembaga boleh—

_(a) dalam hal perenggan (1)(a) dan (b), mengenakan surcaj_

terhadap orang itu, jumlah yang tidak melebihi amaun
yang tidak dipungut, atau apa-apa bayaran yang tidak
sepatutnya dibuat, atau nilai yang terkurang dalam, atau
kerugian dalam, wang, sekuriti, barang-barang simpanan
atau harta lain Pertubuhan; dan

_(b) dalam hal perenggan (1)(c)_ dan _(d), mengenakan surcaj_

terhadap orang itu apa-apa jumlah wang yang difikirkan
patut oleh Lembaga.

(4) Lembaga hendaklah menyebabkan supaya Ketua Pengarah
diberitahu mengenai apa-apa surcaj yang dikenakan di bawah
subseksyen (1) dan Ketua Pengarah hendaklah selepas itu
memberitahu orang yang dikenakan surcaj itu.

(5) Walau apa pun subseksyen (3) dan (4), Lembaga boleh
pada bila-bila masa menarik balik apa-apa surcaj yang berkenaan
dengannya penjelasan yang memuaskan hati telah diterima atau
sekiranya ternyata selainnya bahawa tiada surcaj patut dikenakan,
dan Lembaga hendaklah menyebabkan supaya Ketua Pengarah
diberitahu mengenai penarikan balik itu dan Ketua Pengarah
hendaklah selepas itu memberitahu orang yang dikenakan surcaj itu.


-----

_Keselamatan Sosial Pekerjaan Sendiri_ 41

(6) Amaun bagi apa-apa surcaj yang dikenakan di bawah
subseksyen (3) dan tidak ditarik balik di bawah subseksyen (5)
hendaklah menjadi hutang sivil yang kena dibayar kepada
Pertubuhan daripada orang yang dikenakan surcaj itu dan boleh
disaman dan didapatkan di dalam mana-mana mahkamah atas
guaman Pertubuhan dan boleh juga, sekiranya diarahkan oleh
Lembaga, didapatkan melalui potongan—

_(a) daripada gaji orang yang dikenakan surcaj itu; atau_

_(b) daripada pencen orang yang dikenakan surcaj itu,_

dengan ansuran bulanan yang sama banyak yang tidak melebihi
satu perempat daripada jumlah gaji atau pencen bulanan orang
itu, mengikut mana-mana yang berkenaan.

Bahagian VIII

TRIBUNAL KESELAMATAN SOSIAL

**Penubuhan Tribunal Keselamatan Sosial**

**58.** (1) Menteri hendaklah, melalui pemberitahuan dalam Warta,
menubuhkan suatu Tribunal Keselamatan Sosial bagi Negeri atau
kawasan sebagaimana yang dinyatakan dalam pemberitahuan itu.

(2) Tribunal itu hendaklah dipengerusikan oleh seorang
Pengerusi yang dilantik oleh Menteri atas apa-apa terma dan
syarat sebagaimana yang ditentukan oleh Menteri.

(3) Seseorang adalah layak bagi pelantikan sebagai Pengerusi
di bawah subseksyen (2) sekiranya—

_(a)_ dia seorang warganegara; dan

_(b) selama sepuluh tahun sebelum pelantikannya, dia telah_

menjadi—

(i) seorang anggota perkhidmatan kehakiman dan

perundangan Persekutuan;

(ii) peguam bela dan peguam cara mengikut pengertian

Akta Profesion Undang-Undang 1976 [Akta 166];


-----

42 _Rang Undang-Undang_

(iii) peguam bela mengikut pengertian Ordinan Peguam

Bela Sabah [Sabah Cap. 2]; atau

(iv) peguam bela mengikut pengertian Ordinan Peguam

Bela Sarawak [Sarawak Cap. 110].

**Perkara untuk diputuskan oleh Tribunal**

**59. (1) Tribunal hendaklah mempunyai kuasa untuk memutuskan**
berkenaan dengan apa-apa persoalan, pertikaian, tuntutan atau
rayuan yang dirujukkan kepada Tribunal oleh mana-mana orang
yang berhubungan dengan perkara yang berikut:

_(a)_ sama ada mana-mana orang ialah orang bekerja sendiri

mengikut pengertian Akta ini;

_(b)_ sama ada apa-apa aktiviti ialah aktiviti pekerjaan sendiri

mengikut pengertian Akta ini;

_(c)_ sama ada apa-apa kemalangan atau penyakit pekerjaan

yang dialami oleh mana-mana orang berinsurans bekerja
sendiri ialah bencana pekerjaan sendiri dan dalam tempoh
pelindungan;

_(d)_ kadar caruman orang berinsurans bekerja sendiri bagi

maksud Akta ini;

_(e)_ hak atau kelayakan mana-mana orang berinsurans bekerja

sendiri kepada apa-apa faedah termasuk amaun dan
tempoh faedah itu;

_(f)_ apa-apa arahan atau petunjuk yang dikeluarkan

oleh Pertubuhan di bawah Akta ini atau apa-apa
peraturan-peraturan yang dibuat di bawah Akta ini;

_(g)_ apa-apa tuntutan yang dibuat oleh Pertubuhan terhadap

mana-mana orang untuk mendapatkan apa-apa faedah
yang telah dibayar tidak mengikut Akta ini;


-----

_Keselamatan Sosial Pekerjaan Sendiri_ 43

_(h)_ apa-apa perkara lain yang dalam pertikaian antara orang

berinsurans bekerja sendiri dengan Pertubuhan, berkenaan
dengan pelindungan, caruman, faedah atau wang lain yang
kena dibayar atau didapatkan di bawah Akta ini atau
apa-apa peraturan-peraturan yang dibuat di bawah Akta
ini; atau

_(i)_ apa-apa perkara lain yang dikehendaki untuk atau yang

boleh diputuskan oleh Tribunal di bawah Akta ini atau
apa-apa peraturan-peraturan yang dibuat di bawah Akta
ini.

(2) Sekiranya dalam mana-mana prosiding di hadapan
Tribunal, suatu persoalan hilang upaya dan penyakit pekerjaan
ditimbulkan dan penentuan oleh penilai perubatan atau Jemaah
Doktor Rayuan tidak diperoleh walaupun penentuan itu
adalah perlu bagi keputusan mengenai tuntutan atau persoalan
di hadapan Tribunal, Tribunal hendaklah mengarahkan Pertubuhan
untuk mengemukakan persoalan hilang upaya dan penyakit
pekerjaan itu untuk penentuan oleh penilai perubatan atau Jemaah
Doktor Rayuan dan boleh meneruskan untuk memutuskan apa-apa
persoalan, pertikaian, tuntutan atau rayuan yang lain di hadapan
Tribunal dan memutuskan mengenai persoalan hilang upaya atau
penyakit pekerjaan itu mengikut penentuan oleh penilai perubatan
atau Jemaah Doktor Rayuan, mengikut mana-mana yang berkenaan.

(3) Tiada mahkamah sivil mempunyai bidang kuasa untuk
memutuskan atau menguruskan apa-apa persoalan, pertikaian,
tuntutan atau rayuan yang disebut dalam subseksyen (1), atau
untuk membuat keputusan atas apa-apa liabiliti yang di bawah
Akta ini atau apa-apa peraturan-peraturan yang dibuat di bawah
Akta ini hendaklah diputuskan oleh Tribunal, penilai perubatan
atau Jemaah Doktor Rayuan.

(4) Tribunal hanya boleh memutuskan apa-apa persoalan,
pertikaian, tuntutan atau rayuan yang ditimbulkan di bawah Akta
ini atau apa-apa peraturan-peraturan yang dibuat di bawah Akta
ini dan bukan di bawah mana-mana undang-undang bertulis lain.

**Memulakan prosiding, dsb.**

**60. (1) Semua prosiding di hadapan Tribunal hendaklah dimulakan**
di Tribunal yang ditubuhkan bagi kawasan yang orang berinsurans
bekerja sendiri itu bekerja pada masa persoalan, pertikaian tuntutan
atau rayuan itu ditimbulkan.


-----

44 _Rang Undang-Undang_

(2) Pengerusi Tribunal boleh, atas permohonan yang dibuat
oleh pihak-pihak kepada Tribunal, memindahkan apa-apa perkara
yang belum selesai di hadapannya di suatu Negeri atau kawasan
ke mana-mana Tribunal lain di Negeri atau kawasan lain dan
hendaklah memberikan alasannya untuk membenarkan atau tidak
membenarkan permohonan pemindahan itu.

(3) Tribunal yang kepadanya apa-apa perkara atau prosiding
dipindahkan di bawah subseksyen (2) hendaklah meneruskan untuk
memutuskan perkara atau prosiding itu seolah-olah perkara atau
prosiding itu telah dimulakan pada asalnya di Tribunal itu.

**Permulaan prosiding**

**61.** (1) Apa-apa prosiding di hadapan Tribunal hendaklah
dimulakan dengan suatu permohonan yang dibuat dalam tempoh
tiga tahun dari tarikh kausa tindakan itu timbul.

(2) Bagi maksud subseksyen (1)—

_(a) kausa tindakan berkenaan dengan suatu tuntutan faedah_

hendaklah disifatkan timbul sekiranya—

(i) orang berinsurans bekerja sendiri itu;

(ii) berhubung dengan faedah orang tanggungan,

orang tanggungan bagi orang berinsurans bekerja
sendiri itu; atau

(iii) berhubung dengan faedah pengurusan mayat,

orang yang menuntut itu,

menuntut faedah sebagaimana yang ditetapkan dalam

tempoh dua belas bulan selepas tuntutan kena ditunaikan
atau dalam apa-apa tempoh lanjutan sebagaimana yang
dibenarkan oleh Tribunal atas alasan yang ternyata
padanya munasabah; atau

_(b)_ kausa tindakan berkenaan dengan tuntutan oleh Pertubuhan

untuk mendapatkan faedah daripada orang berinsurans
bekerja sendiri, orang tanggungannya atau mana-mana orang
lain hendaklah disifatkan timbul dari tarikh keterangan
mengenai faedah yang telah dibayar disebabkan oleh
ternyata terdapat kesilapan atau fraud ternyata.


-----

_Keselamatan Sosial Pekerjaan Sendiri_ 45

(3) Permohonan yang disebut dalam subseksyen (1) hendaklah
dibuat mengikut apa-apa cara sebagaimana yang ditetapkan dan
disertakan dengan fi sebagaimana yang ditetapkan.

**Kuasa Tribunal**

**62.** (1) Tribunal hendaklah mempunyai segala kuasa seseorang
Hakim Mahkamah Sesyen bagi maksud mengeluarkan saman dan
menguatkuasakan kehadiran saksi, penzahiran dan pengemukaan
dokumen dan objek yang material, mentadbir sumpah dan
merekodkan keterangan.

(2) Semua kos bersampingan dengan apa-apa prosiding
di hadapan Tribunal hendaklah tertakluk kepada budi bicara
Tribunal.

(3) Suatu perintah Tribunal hendaklah dikuatkuasakan seolah-olah
ia ialah suatu penghakiman Mahkamah Sesyen.

**Pewakilan dalam prosiding di hadapan Tribunal**

**63. Mana-mana orang boleh, dalam mana-mana prosiding**
di hadapan Tribunal kecuali kehadiran seseorang bagi maksud
diperiksa sebagai seorang saksi, hadir sendiri atau diwakili oleh
pengamal undang-undang, atau oleh mana-mana orang yang diberi
kuasa secara bertulis oleh orang itu, atau jika tiada kebenaran
bertulis, oleh mana-mana orang yang dibenarkan oleh Tribunal
untuk hadir bagi pihak orang itu.

**Faedah tidak dibayar kerana ketidakpatuhan peraturan-peraturan**

**64.** (1) Tribunal tidak boleh mengarahkan pembayaran apa-apa
faedah kepada orang berinsurans bekerja sendiri melainkan jika
dia telah membuat tuntutan bagi faedah itu mengikut Akta ini
atau apa-apa peraturan-peraturan yang dibuat di bawah Akta ini.

(2) Walau apa pun subseksyen (1), Tribunal boleh mengarahkan
pembayaran faedah sekiranya Tribunal berpuas hati bahawa terdapat
sebab yang munasabah untuk tidak membuat tuntutan bagi faedah
itu dengan mematuhi Akta ini atau apa-apa peraturan-peraturan
yang dibuat di bawah Akta ini.


-----

46 _Rang Undang-Undang_

**Rujukan kepada Mahkamah Tinggi**

**65. Tribunal boleh mengemukakan apa-apa persoalan undang-undang**
untuk keputusan Mahkamah Tinggi dan hendaklah memutuskan
persoalan yang belum selesai di hadapan Tribunal itu mengikut
keputusan itu.

**Rayuan**

**66. (1) Tiada rayuan boleh dibuat kepada Mahkamah Tinggi**
terhadap perintah Tribunal melainkan jika ia melibatkan persoalan
undang-undang atau percampuran soal undang-undang dan fakta.

(2) Rayuan yang disebut dalam subseksyen (1) hendaklah
dibawa dalam masa enam puluh hari dari tarikh perintah bertulis
dibuat oleh Tribunal.

**Pembayaran digantung sementara menanti rayuan**

**67. Jika Pertubuhan telah membawa suatu rayuan terhadap suatu**
perintah Tribunal, Tribunal boleh, dan sekiranya diarahkan oleh
Mahkamah Tinggi hendaklah, sementara menanti keputusan rayuan
itu, menahan perintah yang terhadapnya dirayu yang berhubungan
dengan pembayaran apa-apa jumlah wang.

Bahagian IX

PENGUATKUASAAN DAN PENYIASATAN

**Kuasa penguatkuasaan, pemeriksaan dan penyiasatan**

**68.** (1) Ketua Pengarah boleh, secara bertulis, mengarahkan
mana-mana Pemeriksa untuk menjalankan kuasanya dan melaksanakan
fungsinya yang diberi oleh Akta Keselamatan Sosial Pekerja 1969
bagi melaksanakan maksud Akta ini.

(2) Pemeriksa hendaklah mempunyai segala kuasa pegawai
polis dalam apa-apa jua pangkat sebagaimana yang diperuntukkan
di bawah Kanun Tatacara Jenayah [Akta 593], kecuali kuasa untuk
menangkap tanpa waran, berhubung dengan penguatkuasaan,
pemeriksaan dan penyiasatan, dan kuasa itu hendaklah menjadi
tambahan kepada kuasa yang diberi oleh Akta ini dan tidak
mengurangkan kuasanya.


-----

_Keselamatan Sosial Pekerjaan Sendiri_ 47

(3) Pemeriksa boleh memeriksa mana-mana orang sekiranya
Pemeriksa mempunyai alasan yang munasabah untuk mempercayai
bahawa orang itu mempunyai maklumat atau dokumen yang
berkaitan berhubungan dengan apa-apa aktiviti pekerjaan sendiri.

(4) Ketua Pengarah dan Timbalan Ketua Pengarah mempunyai segala
kuasa Pemeriksa di bawah Akta ini atau apa-apa peraturan-peraturan
yang dibuat di bawah Akta ini.

**Kuasa untuk menghendaki maklumat dan menjalankan**
**pemeriksaan**

**69. (1) Bagi maksud memperoleh maklumat mengenai sama**
ada mana-mana orang bekerja sendiri telah membuat bayaran
caruman atau apa-apa maklumat lain berhubung dengan tuntutan
faedah di bawah Akta ini, Ketua Pengarah atau Pemeriksa boleh,
melalui notis bertulis, menghendaki mana-mana orang yang
dia mempunyai alasan yang munasabah untuk mempercayai
bahawa orang itu mempunyai apa-apa maklumat atau dokumen,
atau berupaya untuk memberikan apa-apa keterangan, yang
berkaitan dengan bayaran caruman atau tuntutan faedah
di bawah Akta ini—

_(a) untuk memberikan_ apa-apa maklumat kepada Ketua

Pengarah atau Pemeriksa dalam masa yang dinyatakan
dalam notis itu; atau

_(b) untuk hadir sendiri di hadapan Ketua Pengarah atau_

Pemeriksa dan untuk mengemukakan apa-apa buku,
akaun, rekod dan dokumen lain termasuk rekod elektronik
untuk diperiksa sebagaimana yang difikirkan perlu oleh
Ketua Pengarah atau Pemeriksa.

(2) Jika ternyata pada mana-mana Majistret atas maklumat
bertulis bersumpah dan selepas apa-apa siasatan yang difikirkannya
perlu bahawa terdapat alasan yang munasabah untuk mempercayai
bahawa di mana-mana tempat atau bangunan terdapat apa-apa
buku, akaun, rekod atau dokumen lain termasuk rekod elektronik
yang pengemukaannya dikehendaki di bawah subseksyen (1)
tetapi tidak dikemukakan, Majistret itu boleh mengeluarkan waran
yang memberi kuasa kepada Ketua Pengarah atau mana-mana
orang yang dinamakan dalam waran itu, dengan atau tanpa
bantuan, untuk memasuki tempat atau bangunan itu, sekiranya


-----

48 _Rang Undang-Undang_

perlu dengan kekerasan, dan memeriksa tempat atau bangunan
itu, menyita, mengambil milikan dan menahan apa-apa buku,
akaun, rekod atau dokumen lain itu termasuk rekod elektronik.

(3) Mana-mana orang yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit atau dipenjarakan selama
tempoh tidak melebihi dua tahun atau kedua-duanya.

**Menghalang, dsb., Ketua Pengarah, Timbalan Ketua Pengarah**
**atau Pemeriksa**

**70. Mana-mana orang yang—**

_(a)_ tidak mematuhi apa-apa arahan atau petunjuk yang

diberikan oleh Ketua Pengarah, Timbalan Ketua Pengarah
atau Pemeriksa semasa menjalankan kuasa mereka dan
melaksanakan fungsi mereka di bawah Akta ini atau
apa-apa peraturan-peraturan yang dibuat di bawah Akta
ini; atau

_(b)_ dengan apa-apa cara mengamang, menggalang atau

menghalang Ketua Pengarah, Timbalan Ketua Pengarah
atau Pemeriksa semasa menjalankan kuasa mereka dan
melaksanakan fungsi mereka di bawah Akta ini atau
apa-apa peraturan-peraturan yang dibuat di bawah Akta
ini,

melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit atau dipenjarakan selama
tempoh tidak melebihi dua tahun atau kedua-duanya.

Bahagian X

KESALAHAN DAN PENALTI

**Memberikan maklumat atau dokumen palsu atau mengelirukan**

**71.** Mana-mana orang yang—

_(a)_ memberikan atau menyebabkan mana-mana orang untuk

memberikan maklumat atau dokumen kepada Pertubuhan
yang diketahuinya atau mempunyai sebab untuk
mempercayai sebagai palsu atau mengelirukan; atau


-----

_Keselamatan Sosial Pekerjaan Sendiri_ 49

_(b)_ membuat secara bertulis atau menandatangani apa-apa

akuan, borang, laporan, perakuan atau dokumen lain yang
dikehendaki oleh Akta ini atau apa-apa peraturan-peraturan
yang dibuat di bawah Akta ini yang tidak benar atau
tidak betul dalam apa-apa butir material,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi dua tahun atau didenda
tidak melebihi sepuluh ribu ringgit atau kedua-duanya.

**Perintah mahkamah berkenaan dengan caruman atau faedah**
**yang genap masa dan kena dibayar kepada Pertubuhan**

**72. (1) Mana-mana ejen keselamatan sosial pekerjaan sendiri yang**
didapati bersalah melakukan apa-apa kesalahan di bawah seksyen
71 dan menyebabkan apa-apa caruman yang dibayar oleh orang
bekerja sendiri tidak dibayar kepada Pertubuhan atau apa-apa
faedah di bawah Akta ini diterima dengan tidak sepatutnya,
mahkamah yang di hadapannya, ejen keselamatan sosial pekerjaan
sendiri itu didapati bersalah hendaklah memerintahkan ejen
keselamatan sosial pekerjaan sendiri itu untuk membayar kepada
Pertubuhan amaun apa-apa caruman atau faedah, bersama dengan
apa-apa bunga yang dikreditkan kepadanya, yang genap masa dan
kena dibayar kepada Pertubuhan dan amaun caruman atau faedah
itu hendaklah diperakukan oleh pegawai diberi kuasa Pertubuhan
sebagai kena dibayar daripada ejen keselamatan sosial pekerjaan
sendiri sebelum tarikh dia didapati bersalah dan perakuan pegawai
diberi kuasa Pertubuhan itu hendaklah menjadi keterangan prima
facie tentang amaun yang genap masa dan kena dibayar itu.

(2) Jika mana-mana orang didapati bersalah atas kesalahan
di bawah seksyen 71 yang berhubungan dengan kandungan laporan
kemalangan yang dikemukakan kepada Pertubuhan, mahkamah yang
di hadapannya orang itu didapati bersalah boleh memerintahkan orang
itu untuk mengemukakan laporan kemalangan yang dikehendaki
itu dalam masa yang ditentukan oleh mahkamah.

(3) Apa-apa caruman atau faedah yang disebut dalam subseksyen (1)
boleh didapatkan mengikut cara yang sama sebagaimana, dan
boleh dirayukan seolah-olah ia ialah suatu perintah bagi bayaran
pampasan di bawah seksyen 426 Kanun Tatacara Jenayah, kecuali
jika mahkamah mengarahkan supaya pembayaran jumlah wang
itu dibuat secara ansuran, mahkamah hendaklah mengarahkan
supaya jumlah wang itu dibayar dengan tidak lebih daripada enam
ansuran dalam masa enam bulan.


-----

50 _Rang Undang-Undang_

**Salinan catatan menjadi keterangan prima facie dan pengemukaan**
**dokumen**

**73.** (1) Dalam apa-apa prosiding undang-undang di bawah Akta
ini, suatu salinan apa-apa catatan dalam akaun Pertubuhan yang
diperakui dengan sewajarnya oleh pegawai diberi kuasa Pertubuhan
hendaklah menjadi keterangan prima facie bahawa catatan itu
telah dibuat dan mengenai kebenaran kandungan catatan itu.

(2) Mahkamah boleh, atas permohonan oleh Pendakwa Raya,
menghendaki mana-mana orang untuk mengemukakan apa-apa
dokumen yang dalam milikannya dan berkaitan dengan kes dan
dokumen itu hendaklah dikemukakan dalam masa yang ditentukan
oleh mahkamah.

**Pendakwaan**

**74.** Tiada pendakwaan boleh dimulakan bagi apa-apa kesalahan
di bawah Akta ini atau apa-apa peraturan-peraturan yang dibuat
di bawah Akta ini kecuali oleh atau dengan keizinan bertulis
Pendakwa Raya.

**Pengkompaunan kesalahan**

**75. (1) Menteri boleh, dengan keizinan Pendakwa Raya, membuat**
peraturan-peraturan untuk menetapkan—

_(a)_ mana-mana kesalahan di bawah Akta ini atau apa-apa

peraturan-peraturan yang dibuat di bawah Akta ini sebagai
suatu kesalahan yang boleh dikompaun;

_(b) kriteria bagi mengkompaun kesalahan itu; dan_

_(c) kaedah dan tatacara bagi mengkompaun kesalahan itu._

(2) Ketua Pengarah atau mana-mana pegawai yang diberi kuasa
secara bertulis oleh Ketua Pengarah boleh, dengan keizinan secara
bertulis Pendakwa Raya, pada bila-bila masa sebelum pertuduhan
dimulakan, mengkompaun mana-mana kesalahan yang ditetapkan


-----

_Keselamatan Sosial Pekerjaan Sendiri_ 51

dalam peraturan-peraturan sebagai suatu kesalahan yang boleh
dikompaun dengan membuat tawaran bertulis kepada orang
yang disyaki dengan munasabah telah melakukan kesalahan itu
untuk mengkompaun kesalahan itu apabila dibayar kepada Ketua
Pengarah suatu jumlah wang yang tidak melebihi lima puluh
peratus daripada amaun denda maksimum yang orang itu boleh
dikenakan sekiranya dia telah disabitkan atas kesalahan itu, dalam
apa-apa tempoh sebagaimana yang dinyatakan dalam tawaran
bertulisnya.

(3) Suatu tawaran di bawah subseksyen (2) boleh dibuat pada
bila-bila masa selepas kesalahan dilakukan tetapi sebelum apa-apa
pendakwaan baginya dimulakan, dan jika amaun yang dinyatakan
dalam tawaran itu tidak dibayar dalam masa yang dinyatakan dalam
tawaran itu, atau apa-apa masa yang dilanjutkan sebagaimana yang
diberikan oleh Ketua Pengarah, pendakwaan bagi kesalahan itu
boleh dimulakan pada bila-bila masa selepas itu terhadap orang
yang kepadanya tawaran itu dibuat.

(4) Jika suatu kesalahan telah dikompaun di bawah subseksyen (2),
tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran untuk mengkompaun
itu dibuat, dan mana-mana dokumen atau benda yang disita
berkaitan dengan kesalahan itu boleh dilepaskan oleh Ketua
Pengarah, tertakluk kepada apa-apa terma sebagaimana yang
difikirkannya patut.

(5) Semua jumlah wang yang diterima oleh Ketua Pengarah
di bawah seksyen ini hendaklah dibayar ke dalam dan menjadi
sebahagian daripada Kumpulan Wang Disatukan Persekutuan.

Bahagian XI

AM

**Pelantikan ejen pemungut**

**76. Pertubuhan boleh melantik apa-apa bilangan ejen bagi maksud**
mendapatkan apa-apa jumlah yang kena dibayar balik kepada
Pertubuhan.


-----

52 _Rang Undang-Undang_

**Mengguna khidmat juruaudit, aktuari, dsb.**

**77.** Pertubuhan boleh mengguna khidmat mana-mana juruaudit,
aktuari, penasihat teknikal, jurubank, broker saham, juruukur,
perunding atau mana-mana orang lain sebagaimana yang difikirkan
patut oleh Pertubuhan untuk membantu Pertubuhan dalam
pelaksanaan fungsinya.

**Ketua Pengarah, Timbalan Ketua Pengarah, Pemeriksa, dan**
**pegawai dan pekhidmat Pertubuhan layak menerima gaji,**
**elaun, dsb.**

**78.** Jika Ketua Pengarah, Timbalan Ketua Pengarah, Pemeriksa,
dan pegawai dan pekhidmat Pertubuhan menjalankan kuasa mereka
dan melaksanakan fungsi mereka bagi maksud Akta ini, gaji, elaun,
pendahuluan dan apa-apa bayaran lain mereka yang mereka berhak
untuk menerima hendaklah dibayar daripada Kumpulan Wang.

**Pekhidmat awam**

**79.** Ketua Pengarah, Timbalan Ketua Pengarah, semua anggota
Lembaga, dan jawatankuasa yang ditubuhkan di bawah Akta ini,
Pemeriksa, dan pegawai dan pekhidmat Pertubuhan, semasa menunaikan
kewajipan mereka di bawah Akta ini atau apa-apa peraturan-peraturan
yang dibuat di bawah Akta ini hendaklah disifatkan sebagai
pekhidmat awam mengikut pengertian Kanun Keseksaan [Akta 574].

**Kuasa Pertubuhan untuk menubuhkan atau mengambil alih**
**syarikat**

**80. (1)** Pertubuhan boleh, dengan kelulusan Menteri dan Menteri
Kewangan, menubuhkan atau mengambil alih mana-mana syarikat
di bawah Akta Syarikat 2016 [Akta 777] untuk menjalankan,
mentadbir, mengendalikan dan menguruskan apa-apa projek, usaha
sama, program penswastaan, skim, perusahaan atau apa-apa perkara
lain yang telah dirancang atau diusahakan oleh Pertubuhan bagi
maksud Skim.


-----

_Keselamatan Sosial Pekerjaan Sendiri_ 53

(2) Pertubuhan boleh memberikan arahan kepada syarikat yang
disebut dalam subseksyen (1) mengenai perkara yang berhubungan
dengan pentadbiran, kewangan dan operasi syarikat itu yang
selaras dengan peruntukan Akta ini, dan syarikat itu hendaklah
melaksanakan arahan itu.

**Kuasa untuk mengecualikan**

**81. Menteri boleh, melalui perintah yang disiarkan dalam Warta**
dan tertakluk kepada apa-apa terma dan syarat yang dinyatakan
dalam perintah itu, mengecualikan—

_(a) apa-apa aktiviti pekerjaan sendiri; atau_

_(b)_ mana-mana orang bekerja sendiri atau golongan orang

bekerja sendiri,

daripada mana-mana peruntukan Akta ini atau apa-apa
peraturan-peraturan yang dibuat di bawah Akta ini.

**Pelupusan dokumen**

**82. (1) Ketua Pengarah boleh membenarkan apa-apa dokumen**
berasaskan kertas kepunyaan Pertubuhan disalin ke atas
pengantara elektronik dengan apa-apa cara bagi memastikan
bahawa imej tepat dokumen itu dapat dilihat, dikeluarkan semula
dan disalinkan.

(2) Jika sesuatu dokumen berasaskan kertas telah disalin
mengikut subseksyen (1), Ketua Pengarah boleh membenarkan
pelupusan dokumen berasaskan kertas itu selepas tamat tempoh
tiga tahun dari tarikh pembuatan salinan elektronik itu.

(3) Sesuatu salinan dokumen yang disimpan pada pengantara
elektronik mengikut subseksyen (1) boleh diterima sebagai
keterangan tentang apa-apa fakta yang dinyatakan di dalamnya
mengikut seksyen 90a Akta Keterangan 1950 [Akta 56].


-----

54 _Rang Undang-Undang_

**Kuasa untuk membuat peraturan-peraturan**

**83. (1) Menteri boleh membuat apa-apa peraturan-peraturan**
sebagaimana yang perlu atau suai manfaat bagi maksud melaksanakan
peruntukan Akta ini.

(2) Tanpa menjejaskan keluasan makna subseksyen (1),
peraturan-peraturan itu boleh menetapkan—

_(a)_ semua perkara yang berhubungan dengan jawatankuasa

yang termasuklah tatacara untuk diikuti oleh jawatankuasa
itu;

_(b)_ semua perkara yang berhubungan dengan belanja dan

perbelanjaan lain sebagaimana yang dibenarkan untuk
dibelanjakan daripada Kumpulan Wang;

_(c)_ amaun daripada Kumpulan Wang yang dibenarkan

untuk dibelanjakan bagi maksud perbelanjaan pentadbiran
Skim;

_(d)_ kos dan fi yang kena dibayar berhubung dengan apa-apa

prosiding di hadapan Tribunal;

_(e)_ cara dan tatacara apa-apa prosiding di hadapan Tribunal;

_(f)_ penentuan nilai aktuari pada masa kini bagi bayaran

berkala;

_(g)_ penubuhan hospital, dispensari dan institusi lain, dan

penguntukan orang berinsurans bekerja sendiri kepada
mana-mana hospital, dispensari, klinik atau institusi lain
itu;

_(h)_ semua perkara yang berhubungan dengan maksud faedah

yang termasuklah seperti yang berikut:

(i) perkara berkenaan dengan aktiviti pekerjaan

sendiri termasuk kadar caruman bagi setiap
perusahaan;

(ii) pengiraan dan penentuan tempoh pelindungan

bagi setiap perusahaan;


-----

_Keselamatan Sosial Pekerjaan Sendiri_ 55

(iii) cara pendaftaran dan pembayaran caruman oleh

orang bekerja sendiri;

(iv) perakuan ketidakupayaan dan kelayakan bagi

apa-apa faedah atau kemudahan di bawah
Akta ini;

(v) cara untuk mentaksir apa-apa faedah wang tunai

di bawah Akta ini termasuk kaedah mengira
faedah wang tunai;

(vi) cara untuk mentaksir nilai apa-apa faedah atau

kemudahan yang bukan faedah wang tunai dan
bayaran gantinya;

(vii) kaedah mengira amaun faedah wang tunai atau

elaun perjalanan dan elaun lain yang kena dibayar
dan hal keadaan dan takat penukartertiban faedah
hilang upaya boleh dibenarkan dan kaedah
mengira nilai penukartertiban itu;

(viii) cara dan terma apa-apa faedah boleh digantung;

(ix) terma untuk dipatuhi oleh orang berinsurans

bekerja sendiri semasa sedang menerima apa-apa
faedah di bawah Akta ini termasuk kehendak
pemeriksaan perubatan orang itu;

(x) cara pelarasan faedah hilang upaya yang

kena dibayar berkenaan dengan kemalangan
yang berturut-turut atau syarat untuk menerima
faedah itu dalam apa-apa hal jika faedah
hilang upaya telah ditukartertibkan kepada wang
pukal;

(xi) cara penentuan kelayakan faedah yang orang

berinsurans bekerja sendiri layak di bawah
Akta Keselamatan Sosial Pekerja 1969 dan
Akta ini;


-----

56 _Rang Undang-Undang_

(xii) cara pelantikan penilai perubatan;

(xiii) cara pelantikan dan kewajipan pegawai perubatan

dan bentuk perakuan perubatan;

_(i) apa-apa perkara lain yang dikehendaki ditetapkan di bawah_

Akta ini.

(3) Apa-apa peraturan-peraturan yang dibuat di bawah Akta
ini boleh menetapkan apa-apa perbuatan atau peninggalan yang
melanggar peraturan-peraturan itu menjadi suatu kesalahan dan
boleh menetapkan penalti denda tidak melebihi sepuluh ribu ringgit
atau pemenjaraan selama tempoh tidak melebihi dua tahun atau
kedua-duanya bagi kesalahan itu.

(4) Walau apa pun subseksyen (1) dan (2), Menteri boleh
mengguna pakai apa-apa peraturan-peraturan yang dibuat di bawah
Akta Keselamatan Sosial Pekerja 1969 bagi maksud Akta ini
tertakluk kepada apa-apa syarat dan pindaan yang tidak bercanggah
dengan Akta ini.

**Kuasa untuk meminda Jadual**

**84.** Menteri boleh, melalui perintah yang disiarkan dalam Warta,
meminda Jadual.

**Kewajipan Lembaga untuk mengkaji semula faedah**

**85. (1) Lembaga boleh, apabila perubahan substansial dalam**
tingkat umum pendapatan akibat daripada perubahan substansial
dalam kos hidup, memeriksa keadaan itu berasaskan penilaian
aktuari yang dibuat di bawah seksyen 56 dan membuat syor
kepada Menteri bagi menyelaraskan Skim bagi mengekalkan nilai
sebenar faedah wang tunai tertentu.

(2) Syor Lembaga yang disebut dalam subseksyen (1), hendaklah
disertakan dengan laporan aktuari dan hendaklah mengambil kira
dasar sosial Kerajaan, boleh termasuk—

_(a)_ cadangan bagi kadar baharu caruman;

_(b)_ cadangan bagi perubahan tentang kadar faedah wang tunai

tertentu; dan

_(c)_ peluasan jenis faedah.


-----

_Keselamatan Sosial Pekerjaan Sendiri_ 57

**Pertubuhan berurusan dengan orang yang diberi kuasa**

**86.** (1) Dalam semua perkara mengenai faedah di bawah Akta
ini, Pertubuhan boleh berurusan secara langsung dengan orang
berinsurans bekerja sendiri atau orang tanggungannya, atau
institusi rasmi berdaftar yang diberi kuasa secara bertulis oleh
orang berinsurans bekerja sendiri atau orang tanggungannya, atau
seorang pengamal undang-undang yang mewakili orang berinsurans
bekerja sendiri atau orang tanggungannya.

(2) Pertubuhan boleh enggan melayani apa-apa representasi
yang dibuat oleh mana-mana orang lain.

**Pengemukaan dokumen secara elektronik**

**87. (1) Tertakluk kepada subseksyen (2), Pertubuhan boleh**
membenarkan apa-apa penyata, penyataan, butiran, rekod, notis,
laporan, daftar atau dokumen lain yang dikehendaki untuk
dikemukakan atau diberikan di bawah Akta ini atau apa-apa
peraturan-peraturan yang dibuat di bawah Akta ini melalui
pengantara elektronik atau secara penghantaran elektronik.

(2) Syarat dan spesifikasi yang di bawahnya penyata, penyataan,
butiran, rekod, notis, laporan, daftar atau dokumen lain yang disebut
dalam subseksyen (1) hendaklah dikemukakan atau diberikan
sebagaimana yang ditentukan oleh Pertubuhan.

(3) Penyata, penyataan, butiran, rekod, notis, laporan, daftar
atau dokumen lain yang disebut dalam subseksyen (1) hendaklah
disifatkan telah dikemukakan atau diberikan oleh seseorang kepada
Pertubuhan pada tarikh pengakuan terima dokumen itu dihantar
secara elektronik oleh Pertubuhan kepada orang itu.

(4) Pengakuan terima oleh Pertubuhan, penyata, penyataan,
butiran, rekod, notis, laporan, daftar atau dokumen lain yang
dikemukakan atau diberikan menurut subseksyen (3) hendaklah
boleh diterima sebagai keterangan dalam mana-mana prosiding.

**Penubuhan dan penyenggaraan hospital, dsb.**

**88.** (1) Pertubuhan boleh menubuhkan dan menyenggarakan
apa-apa hospital, dispensari dan perkhidmatan perubatan dan
pembedahan lain yang difikirkan patut oleh Pertubuhan bagi
faedah orang berinsurans bekerja sendiri.


-----

58 _Rang Undang-Undang_

(2) Pertubuhan boleh membuat perjanjian dengan mana-mana
Kerajaan, pihak berkuasa tempatan, orang, persendirian atau
perseorangan berkenaan dengan pemberian rawatan dan layanan
perubatan untuk orang berinsurans bekerja sendiri di mana-mana
kawasan dan pembayaran kos bagi belanja rawatan dan layanan
perubatan itu.

**Kuasa untuk bekerjasama dengan institusi yang sedia ada**
**atau menggalakkan langkah untuk kesihatan, kebajikan, dsb.,**
**orang berinsurans bekerja sendiri**

**89.** (1) Pertubuhan boleh menggalakkan langkah atau bekerjasama
dengan mana-mana institusi yang sedia ada bagi peningkatan
kesihatan, keselamatan pekerjaan, kebajikan dan pemulihan orang
berinsurans bekerja sendiri yang telah hilang upaya atau cedera
dan boleh melakukan perbelanjaan berkenaan dengan langkah itu
daripada Kumpulan Wang mengikut had yang sebagaimana yang
ditetapkan.

(2) Bagi maksud subseksyen (1), kerjasama itu hendaklah tidak
mewujudkan apa-apa faedah selain yang diberikan di bawah Skim.

(3) Langkah di bawah subseksyen (1) boleh termasuk pemberian
anggota badan buatan dan alat, peluang untuk mendapat pekerjaan
berkeuntungan di bawah keadaan yang sesuai dan rumah betah.

Jadual Pertama

[Seksyen 2]

PERUSAHAAN

1. (a) Perkhidmatan pengangkutan penumpang—

(i) menggunakan kenderaan perkhidmatan awam atau kenderaan motor

yang dimiliki oleh seseorang, atau diuruskan, disenggarakan
atau dikendalikan oleh seseorang, di bawah apa-apa bentuk
perkiraan dengan pemunya atau pemberi pajak kenderaan itu;
dan

(ii) sama ada untuk sewa atau upah atau untuk apa-apa balasan

berharga yang lain atau nilaian wang atau selainnya.


-----

_Keselamatan Sosial Pekerjaan Sendiri_ 59

_(b)_ Perkhidmatan pengangkutan penumpang di bawah perenggan ini
tidaklah termasuk seorang pemandu yang diambil kerja semata-mata
sebagai pekhidmat rumah tangga sebagaimana yang dinyatakan
dalam Jadual Pertama kepada Akta Keselamatan Sosial Pekerja 1969.

_(c)_ Dalam perenggan ini—

“kenderaan motor” mempunyai erti yang diberikan kepadanya

dalam Akta Pengangkutan Jalan 1987 [Akta 333];

“kenderaan perkhidmatan awam” mempunyai erti yang

diberikan kepadanya dalam Akta Pengangkutan Awam
Darat 2010 [Akta 715].

Jadual Kedua

[Seksyen 11, 17, 18 dan 19]

KADAR CARUMAN, FAEDAH HILANG UPAYA DAN FAEDAH ORANG TANGGUNGAN

1. Bagi maksud Jadual ini, “Pendapatan Bulanan Pilihan yang Diinsuranskan”
ertinya kelas pendapatan yang ditunjukkan di bawah untuk dipilih oleh orang
bekerja sendiri bagi maksud pembayaran caruman.

2. Kadar caruman berdasarkan Pendapatan Bulanan Pilihan yang Diinsuranskan
adalah seperti yang berikut:

|Col1|Pendapatan Bulanan Pilihan yang Diinsuranskan|Caruman Bulanan oleh orang bekerja sendiri|
|---|---|---|
|1.|RM1,050|RM13.10|
|2.|RM1,150|RM14.40|
|3.|RM1,250|RM15.60|
|4.|RM1,350|RM16.90|
|5.|RM1,450|RM18.10|
|6.|RM1,550|RM19.40|
|7.|RM1,650|RM20.60|
|8.|RM1,750|RM21.90|
|9.|RM1,850|RM23.10|


-----

60 _Rang Undang-Undang_

|Col1|Pendapatan Bulanan Pilihan yang Diinsuranskan|Caruman Bulanan oleh orang bekerja sendiri|
|---|---|---|
|10.|RM1,950|RM24.40|
|11.|RM2,050|RM25.60|
|12.|RM2,150|RM26.90|
|13.|RM2,250|RM28.10|
|14.|RM2,350|RM29.40|
|15.|RM2,450|RM30.60|
|16.|RM2,550|RM31.90|
|17.|RM2,650|RM33.10|
|18.|RM2,750|RM34.40|
|19.|RM2,850|RM35.60|
|20.|RM2,950|RM36.90|
|21.|RM3,050|RM38.10|
|22.|RM3,150|RM39.40|
|23.|RM3,250|RM40.60|
|24.|RM3,350|RM41.90|
|25.|RM3,450|RM43.10|
|26.|RM3,550|RM44.40|
|27.|RM3,650|RM45.60|
|28.|RM3,750|RM46.90|
|29.|RM3,850|RM48.10|
|30.|RM3,950|RM49.40|



3. (1) Bagi maksud perenggan ini, “pendapatan harian pilihan yang diinsuranskan”
adalah berdasarkan pendapatan bulanan pilihan yang diinsuranskan orang
berinsurans bekerja sendiri yang mengalami bencana pekerjaan sendiri yang
mengakibatkan hilang upaya sedemikian.

(2) Kadar faedah harian adalah seperti yang berikut:

_(a)_ bagi hilang upaya sementara, suatu amaun yang senilai dengan lapan

puluh peratus pendapatan harian pilihan yang diinsuranskan;


-----

_Keselamatan Sosial Pekerjaan Sendiri_ 61

_(b) bagi hilang upaya separa kekal, suatu amaun yang senilai dengan_

sembilan puluh peratus pendapatan harian pilihan yang diinsuranskan
darab dengan peratusan kehilangan upaya mencari nafkah; dan

_(c)_ bagi hilang upaya langsung kekal, suatu amaun yang senilai dengan

sembilan puluh peratus pendapatan harian pilihan yang diinsuranskan.

(3) Pendapatan harian pilihan yang diinsuranskan adalah sama dengan satu

pertiga puluh pendapatan bulanan pilihan yang diinsuranskan orang berinsurans
bekerja sendiri.

4. Jika lebih daripada satu kecederaan disebabkan oleh kemalangan atau
penyakit pekerjaan yang berlainan, kadar faedah harian bagi kecederaan itu
hendaklah dijumlahkan tetapi tidak boleh dalam apa-apa hal melebihi faedah
hilang upaya langsung kekal.

5. Kadar harian faedah orang tanggungan adalah seperti yang berikut:

_(a) bagi balu atau duda, suatu amaun yang senilai dengan tiga perlima_

kadar harian faedah hilang upaya langsung kekal orang berinsurans
bekerja sendiri yang mati sekiranya dia mengalami hilang upaya itu
daripada bencana pekerjaan sendiri yang mengakibatkan kematiannya;
dan

_(b) bagi tiap-tiap anak, dua perlima kadar harian faedah hilang upaya_

langsung kekal yang disebut dalam perenggan _(a)._

6. Sekiranya jumlah faedah orang tanggunggan yang dibahagikan antara balu
atau duda dan anak atau anak-anak melebihi pada bila-bila masa kadar harian
faedah hilang upaya langsung kekal, bahagian tiap-tiap orang tanggungan
hendaklah dikurangkan secara bersekadar supaya jumlah amaun yang kena
dibayar tidak melebihi kadar harian faedah hilang upaya langsung kekal.

7. Dalam hal orang berinsurans bekerja sendiri yang mati tidak meninggalkan
balu atau duda atau sekiranya balu atau duda itu mati, kadar harian faedah
bagi tiap-tiap anak ialah tiga perlima daripada kadar harian faedah hilang
upaya langsung kekal, dan sekiranya terdapat lebih daripada seorang anak,
amaun yang kena dibayar hendaklah dibahagikan secara sama banyak antara
mereka.

8. Dalam hal orang berinsurans bekerja sendiri yang mati tidak meninggalkan
balu atau duda atau anak, atau sekiranya balu atau duda atau anak mati, faedah
orang tanggungan boleh dibayar kepada ibu bapa atau adik-beradik atau datuk
nenek, pada suatu amaun sama dengan empat persepuluh kadar harian faedah
hilang upaya langsung kekal orang berinsurans bekerja sendiri yang mati, dan
sekiranya terdapat dua atau lebih ibu bapa atau datuk nenek, amaun yang kena
dibayar kepada ibu bapa atau datuk nenek hendaklah dibahagikan secara sama
banyak antara mereka.

9. Bagi maksud perenggan 8, adik-beradik adalah tidak berhak kepada faedah
sekiranya dia telah berkahwin, dijadikan anak angkat atau mati.


-----

62 _Rang Undang-Undang_

HURAIAN

Akta Keselamatan Sosial Pekerjaan Sendiri 2017 yang dicadangkan (“Akta
yang dicadangkan”) bertujuan untuk mengadakan peruntukan bagi keselamatan
sosial bagi orang bekerja sendiri dan bagi perkara-perkara lain yang berkaitan
dengannya. Pada masa ini, keselamatan sosial yang sedia ada ditadbir oleh Lembaga
Keselamatan Sosial di bawah Akta Keselamatan Sosial Pekerja 1969 [Akta 4]
hanya melibatkan pekerja yang carumannya dibayar oleh kedua-dua majikan
dan pekerja. Di bawah Akta yang dicadangkan, caruman dibayar oleh orang
bekerja sendiri mengikut pengertian Akta yang dicadangkan.

Bahagian I

1. Bahagian 1 Akta yang dicadangkan memperkatakan perkara permulaan.

2. Fasal 1 mengandungi tajuk ringkas Akta yang dicadangkan dan memberi
Menteri kuasa untuk menetapkan tarikh kuat kuasa Akta yang dicadangkan.

3. Fasal 2 mengandungi pemakaian Akta yang dicadangkan.

4. Fasal 3 mengandungi takrif istilah dan ungkapan yang digunakan dalam
Akta yang dicadangkan.

Bahagian II

5. Bahagian II Akta yang dicadangkan memperkatakan peruntukan yang
berhubungan dengan pentadbiran Skim Keselamatan Sosial Pekerjaan Sendiri.

6. _Fasal 4 bertujuan untuk mengadakan peruntukan bagi Skim Keselamatan_
Sosial Pekerjaan Sendiri (“Skim”) hendaklah ditadbir oleh Pertubuhan dan
bagi maksud mentadbir Skim, Pertubuhan hendaklah meletakhakkan kuasa
sedemikian pada Lembaga.

7. _Fasal 5 bertujuan untuk mengadakan peruntukan bahawa Ketua Pengarah_
dan Timbalan Ketua Pengarah Pertubuhan ialah Ketua Pengarah dan Timbalan
Ketua Pengarah di bawah Akta yang dicadangkan. _Fasal_ ini juga memberi
Menteri kuasa untuk melantik seorang atau lebih Timbalan Ketua Pengarah
bagi maksud Akta yang dicadangkan.

8. Fasal 6 bertujuan untuk memberi Pertubuhan kuasa untuk membuat
kontrak, memperoleh, membeli, mengambil, memegang dan menikmati semua
jenis harta alih dan harta tak alih dan memindahhakkan, menyerahhakkan,
menyerahkan balik, memulangkan, menggadaikan, menggadaijanjikan, mendemis,
memajakkan, menyerahhakkan semula, memindahkan hak milik atau dengan
apa-apa cara lain melupuskan, atau membuat apa-apa urusan mengenai,
apa-apa harta alih atau harta tak alih atau apa-apa kepentingan yang terletak
hak pada Pertubuhan.


-----

_Keselamatan Sosial Pekerjaan Sendiri_ 63

9. Fasal 7 memberi Pertubuhan kuasa untuk mewakilkan kuasa dan fungsinya
untuk dijalankan oleh Ketua Pengarah yang boleh mewakilkan semula kuasa
dan fungsinya kepada Timbalan Ketua Pengarah, Pemeriksa, atau pegawai dan
pekhidmat Pertubuhan.

Bahagian III

10. Bahagian III Akta yang dicadangkan memperkatakan peruntukan yang

berhubungan dengan jawatankuasa.

11. _Fasal 8 bertujuan untuk membenarkan Lembaga menubuhkan apa-apa_

jawatankuasa untuk menasihati dan membantu Lembaga dalam melaksanakan
fungsinya. Fasal ini juga memberi Lembaga kuasa untuk mewakilkan apa-apa
fungsi dan kuasanya kepada mana-mana jawatankuasa sedemikian.

12. _Fasal 9 bertujuan untuk mengadakan peruntukan bagi penubuhan_

Jawatankuasa Keselamatan Sosial Pekerjaan Sendiri.

Bahagian IV

13. Bahagian IV Akta yang dicadangkan memperkatakan peruntukan yang

berhubungan dengan pelaksanaan, pendaftaran dan caruman.

14. _Fasal 10 memberi Pertubuhan kuasa untuk melaksanakan Skim Keselamatan_

Sosial Pekerjaan Sendiri terhadap orang bekerja sendiri yang menjalankan
aktiviti pekerjaan sendiri.

15. _Fasal 11 bertujuan untuk mengadakan peruntukan bahawa setiap orang_

bekerja sendiri adalah dikehendaki untuk berdaftar dengan dan membayar
caruman kepada Pertubuhan. Mana-mana orang yang tidak mematuhi kehendak
ini melakukan suatu kesalahan.

16. _Fasal 12 membenarkan Pertubuhan untuk melantik apa-apa bilangan ejen_

keselamatan sosial pekerjaan sendiri untuk memungut dan menerima bayaran
caruman bagi pihak Pertubuhan.

17. _Fasal 13 bertujuan untuk mengadakan peruntukan bahawa apa-apa caruman_

yang dibayar kepada Pertubuhan melalui ejen keselamatan sosial pekerjaan
sendiri adalah tertakluk kepada pengesahan oleh Pertubuhan.

18. _Fasal 14 memberi Pertubuhan kuasa untuk menentukan sama ada apa-_

apa aktiviti yang dijalankan oleh mana-mana orang yang baginya Akta yang
dicadangkan terpakai ialah suatu aktiviti pekerjaan sendiri.

Bahagian V

19. Bahagian V Akta yang dicadangkan memperkatakan pemberian faedah

yang boleh dibayar di bawah Akta yang dicadangkan dan kelayakan seseorang
kepada faedah itu.


-----

64 _Rang Undang-Undang_

20. _Fasal 15_ memperkatakan tuntutan bagi faedah atau kemudahan yang

diberikan di bawah Akta yang dicadangkan.

21. _Fasal 16 bertujuan untuk mengadakan peruntukan bahawa jika mendapat_

penyakit pekerjaan yang dinyatakan dalam Jadual Kelima kepada Akta
Keselamatan Sosial Pekerja 1969 hendaklah disifatkan sebagai suatu bencana
pekerjaan sendiri sekiranya penyakit atau kecederaan yang dinyatakan dalam
Jadual Kelima kepada Akta Keselamatan Sosial Pekerja 1969 boleh dikaitkan
secara langsung dengan aktiviti pekerjaan sendirinya.

22. _Fasal 17_ memperkatakan faedah hilang upaya sementara.

23. _Fasal 18_ memperkatakan faedah hilang upaya kekal.

24. _Fasal 19_ memperkatakan faedah orang tanggungan sekiranya orang

berinsurans bekerja sendiri mati akibat bencana pekerjaan sendiri.

25. _Fasal 20_ memperkatakan faedah pengurusan mayat.

26. _Fasal 21_ memperkatakan kelayakan orang berinsurans bekerja sendiri

kepada elaun layanan sentiasa sekiranya dan selagi dia tidak upaya secara
teruk hingga sentiasa memerlukan layanan peribadi orang lain.

27. _Fasal 22_ memperkatakan kelayakan orang berinsurans bekerja sendiri

kepada faedah perubatan sama ada dalam bentuk rawatan dan layanan pesakit
luar, lawatan ke rumah orang berinsurans bekerja sendiri atau rawatan pesakit
dalam.

28. _Fasal 23 bertujuan untuk mengadakan peruntukan bagi skala faedah_

perubatan yang orang berinsurans bekerja sendiri berhak untuk menerima atau
dibayar ganti.

29. _Fasal 24 bertujuan untuk mengadakan peruntukan bahawa Pertubuhan_

boleh memberikan kemudahan pemulihan jasmani atau vokasional, atau dialisis
kepada orang berinsurans bekerja sendiri yang diperakukan oleh Pertubuhan
mengalami bencana pekerjaan sendiri termasuklah pemasangan alat prostetik,
ortotik atau alat lain.

30. _Fasal 25 bertujuan untuk mengadakan peruntukan bahawa Pertubuhan_

boleh memberikan faedah pendidikan dalam bentuk pinjaman pendidikan atau
biasiswa.

31. _Fasal 26 bertujuan untuk mengadakan peruntukan bagi tanggungjawab_

Pertubuhan untuk mendapatkan dan memungut bayaran balik pinjaman
pendidikan yang dibayar kepada anak bagi orang berinsurans bekerja sendiri
termasuk menolak apa-apa faedah wang tunai yang boleh dibayar kepada anak
itu sekiranya anak itu kemudiannya menjadi orang berinsurans bekerja sendiri
di bawah Akta yang dicadangkan.


-----

_Keselamatan Sosial Pekerjaan Sendiri_ 65

32. _Fasal 27 bertujuan untuk mengadakan peruntukan bagi keadaan yang_

orang yang menuntut faedah boleh dibayar elaun perjalanan dan elaun lain.

33. _Fasal 28 bertujuan untuk mengadakan peruntukan bagi hak untuk menerima_

faedah tidak boleh diserahhakkan dan faedah wang tunai kena dibayar di bawah
Akta ini tidak boleh ditahan.

34. _Fasal 29 bertujuan untuk mengadakan peruntukan bagi orang berinsurans_

bekerja sendiri boleh menukartertibkan faedah hilang upaya kekal harian yang
kena dibayar kepada bayaran secara pukal sekiranya kehilangan upaya mencari
nafkah ditaksir pada tidak lebih daripada dua puluh peratus.

35. _Fasal 30 memperkatakan kehendak orang yang menuntut faedah untuk_

hadir dan membenarkan dirinya untuk apa-apa pemeriksaan perubatan atau
pemeriksaan lain yang perlu.

36. _Fasal 31_ bertujuan untuk mengadakan peruntukan bagi syarat yang

perlu dipatuhi oleh orang berinsurans bekerja sendiri yang sedang menerima
faedah hilang upaya sementara dan penggantungan faedah itu oleh Pertubuhan
sekiranya orang berinsurans bekerja sendiri tidak mematuhi syarat itu.

37. _Fasal 32 memperkatakan kewajipan seseorang yang sedang menerima_

apa-apa faedah di bawah Akta yang dicadangkan untuk melaporkan kepada
Pertubuhan setiap peristiwa atau fakta yang menyentuh atau mungkin menyentuh
haknya yang berterusan bagi faedah atau kadar faedah itu.

38. _Fasal 33 bertujuan untuk mengadakan peruntukan bagi hak Pertubuhan_

untuk mendapatkan apa-apa faedah atau wang yang telah dibayar sekiranya
orang yang telah menerima faedah atau wang itu didapati bersalah memberikan
maklumat atau dokumen palsu atau mengelirukan di bawah Akta yang
dicadangkan.

39. _Fasal 34 memperkatakan liabiliti mana-mana orang yang telah menerima_

apa-apa faedah atau bayaran di bawah Akta yang dicadangkan yang dia tidak
berhak secara sah, untuk membayar balik Pertubuhan nilai faedah atau amaun
bayaran itu.

40. _Fasal 35 menghendaki amaun tertunggak faedah wang tunai yang kena_

dibayar kepada orang berinsurans bekerja sendiri hendaklah, selepas kematiannya,
dibayar kepada orang tanggungan, sekiranya tiada orang tanggungan, waris
atau wakil di sisi undang-undang si mati itu.

41. _Fasal 36 memperkatakan keadaan jika orang berinsurans bekerja sendiri_

menjalankan lebih daripada satu aktiviti pekerjaan sendiri di bawah Akta yang
dicadangkan dan mempunyai lebih daripada satu caruman, dia hanya berhak
kepada satu faedah dengan kadar yang lebih tinggi.

42. _Fasal 37 memperkatakan keadaan jika seseorang mengalami hilang upaya_

kekal akibat daripada dua atau lebih kemalangan berturut-turut, dia hanya
akan berhak untuk menerima faedah hilang upaya kekal tidak melebihi kadar
harian.


-----

66 _Rang Undang-Undang_

43. _Fasal 38 memperkatakan keadaan jika seseorang berhak kepada kedua-dua_

faedah di bawah Akta Keselamatan Sosial Pekerja 1969 dan apa-apa faedah
di bawah Akta yang dicadangkan bagi tempoh yang sama yang dia hanya
berhak kepada satu faedah bagi tempoh yang sama dan berkenaan dengan
hilang upaya yang sama kecuali bagi pencen ilat dan pencen penakat yang
kena dibayar di bawah Akta Keselamatan Sosial Pekerja 1969.

Bahagian VI

44. Bahagian VI Akta yang dicadangkan memperkatakan penentuan persoalan

hilang upaya kekal dan penyakit pekerjaan oleh penilai perubatan dan peruntukan
semakan semula dan rayuan oleh penilai perubatan dan Jemaah Doktor Rayuan.

45. _Fasal 39 mengandungi peruntukan mengenai persoalan yang akan ditentukan_

oleh penilai perubatan yang berhubungan dengan hilang upaya kekal.

46. _Fasal 40 mengadungi peruntukan mengenai persoalan yang akan ditentukan_

oleh penilai perubatan yang berhubungan dengan penyakit khidmat.

47. _Fasal 41 bertujuan untuk mengadakan peruntukan bahawa Pertubuhan_

hendaklah merujuk semua persoalan hilang upaya kekal dan penyakit pekerjaan
kepada penilai perubatan untuk penentuan dan suatu rayuan penentuan itu
kepada Jemaah Doktor Rayuan mengikut peraturan-peraturan yang dibuat di
bawah Akta yang dicadangkan.

48. _Fasal 42 memperkatakan keadaan jika orang menuntut faedah mati,_

tidak sempurna akal, menjadi sakit atau bagi apa-apa sebab lain adalah tidak
berupaya diperiksa oleh penilai perubatan atau Jemaah Doktor Rayuan dan
Pertubuhan hendaklah merujuk hal itu kepada penilai perubatan atau Jemaah
Doktor Rayuan untuk penentuan persoalan hilang upaya kekal dan penyakit
khidmat.

49. _Fasal 43 bertujuan untuk mengadakan peruntukan bagi kedua-dua_

Pertubuhan dan orang yang menuntut faedah boleh memohon untuk semakan
semula penentuan oleh penilai perubatan atau Jemaah Doktor Rayuan. Walau
bagaimanapun, bagi apa-apa permohonan semakan semula yang dibuat kurang
daripada tiga tahun dari tarikh penentuan itu disebabkan oleh kecederaan yang
berkaitan menjadi semakin substansial dan teruk yang tidak dijangka, kebenaran
Jemaah Doktor Rayuan adalah dikehendaki.

50. _Fasal 44 bertujuan untuk mengadakan peruntukan bahawa faedah orang_

tanggungan boleh disemak semula pada bila-bila masa oleh Pertubuhan sekiranya
terdapat keterangan baharu bahawa keputusan itu diberikan disebabkan oleh
ketidakdedahan atau salah nyata atau keputusan itu tidak lagi mengikut Akta
yang dicadangkan disebabkan perubahan keadaan.

Bahagian VII

51. Bahagian VII Akta yang dicadangkan memperkatakan peruntukan kewangan.

52. _Fasal 45 bertujuan untuk mengadakan peruntukan bagi penubuhan_

Kumpulan Wang Keselamatan Sosial Pekerjaan Sendiri (“Kumpulan Wang”).


-----

_Keselamatan Sosial Pekerjaan Sendiri_ 67

53. _Fasal 46 bertujuan untuk mengadakan peruntukan bagi perbelanjaan yang_

boleh dipertanggungkan kepada Kumpulan Wang.

54. _Fasal 47 bertujuan untuk mengadakan peruntukan bagi perbelanjaan_

mengenai pengurusan yang boleh dipertanggungkan kepada Kumpulan Wang.

55. _Fasal 48 membenarkan Pertubuhan untuk menerima pemberian, derma_

dan hadiah atau bekues yang memihak Kumpulan Wang.

56. _Fasal 49 membenarkan Pertubuhan untuk melabur Kumpulan Wang_

tertakluk kepada apa-apa terma dan syarat sebagaimana yang ditentukan oleh
Menteri selepas berunding dengan Menteri Kewangan.

57. _Fasal 50 memberi Pertubuhan kuasa_ untuk meminjam apa-apa wang yang

dikehendaki oleh Pertubuhan untuk memenuhi mana-mana kewajipannya atau
melaksanakan mana-mana fungsinya. Fasal ini juga memperuntukkan bahawa
tiada wang daripada mana-mana kumpulan wang yang ditadbir oleh Pertubuhan
di bawah mana-mana undang-undang bertulis yang lain boleh digunakan bagi
maksud pinjaman.

58. _Fasal 51 bertujuan untuk menghendaki Pertubuhan pada setiap tahun_

untuk menyediakan suatu belanjawan yang menunjukkan wang masuk yang
dijangka dan anggaran perbelanjaan Pertubuhan bagi tahun yang berikutnya
dan mengemukakan belanjawan itu untuk kelulusan oleh Menteri.

59. _Fasal 52 bertujuan untuk menghendaki Pertubuhan untuk menyimpan_

akaun yang wajar bagi Kumpulan Wang disimpan dan laporan yang wajar
bagi aktivitinya.

60. _Fasal 53 bertujuan untuk menghendaki akaun Pertubuhan diaudit oleh_

Ketua Audit Negara setiap tahun.

61. _Fasal 54 bertujuan untuk menghendaki Lembaga untuk mengemukakan_

laporan tahunan mengenai kerja dan aktiviti Pertubuhan kepada Menteri.

62. _Fasal 55 bertujuan untuk menghendaki Lembaga untuk menyebabkan_

laporan tahunan dan akaun Pertubuhan yang telah diaudit dibentangkan dalam
setiap Dewan Parlimen.

63. _Fasal 56 bertujuan untuk menghendaki Lembaga untuk menyebabkan_

suatu kajian semula aktuari dijalankan mengenai pelaksanaan Skim tiap-tiap
lima tahun.

64. _Fasal 57_ membenarkan Pertubuhan untuk mengenakan surcaj atas

mana-mana orang yang sedang atau pernah bekerja dengan Pertubuhan bagi
sebab tertentu.

Bahagian VIII

65. Bahagian VIII Akta yang dicadangkan memperkatakan penubuhan Tribunal

Keselamatan Sosial (“Tribunal”).

66. _Fasal 58 bertujuan untuk mengadakan peruntukan bagi penubuhan Tribunal_

Keselamatan Sosial.


-----

68 _Rang Undang-Undang_

67. _Fasal 59 bertujuan untuk mengadakan peruntukan bagi perkara yang_

boleh dibawa di hadapan, dan diputuskan oleh Tribunal.

68. _Fasal 60 bertujuan untuk menghendaki bahawa semua prosiding di hadapan_

Tribunal hendaklah dimulakan di Tribunal yang ditubuhkan bagi kawasan
yang orang berinsurans bekerja sendiri itu bekerja pada masa persoalan itu
timbul. Fasal ini juga memberi Pengerusi Tribunal kuasa untuk memindahkan
apa-apa perkara yang belum selesai di hadapannya di suatu Negeri atau kawasan
ke mana-mana Tribunal lain di Negeri atau kawasan lain atas permohonan
yang dibuat oleh pihak-pihak.

69. _Fasal 61 memperuntukkan bahawa apa-apa prosiding di hadapan Tribunal_

hendaklah dimulakan dengan permohonan yang dibuat dalam tempoh tiga tahun
dari tarikh kausa tindakan itu timbul.

70. _Fasal 62 bertujuan untuk mengadakan peruntukan bagi kuasa Tribunal._

71. _Fasal 63 membenarkan mana-mana orang untuk diwakili pada mana-mana_

prosiding di hadapan Tribunal kecuali kehadiran seseorang yang dikehendaki
bagi maksud diperiksa sebagai seorang saksi.

72. _Fasal 64 bertujuan untuk menyatakan bahawa Tribunal tidak boleh_

mengarahkan pembayaran apa-apa faedah kepada orang berinsurans bekerja
sendiri melainkan jika dia telah membuat tuntutan bagi faedah itu mengikut
Akta yang dicadangkan dan apa-apa peraturan-peraturan yang dibuat di bawah
Akta ini.

73. _Fasal 65 membenarkan Tribunal untuk mengemukakan apa-apa persoalan_

undang-undang untuk diputuskan oleh Mahkamah Tinggi.

74. _Fasal 66 membenarkan rayuan kepada Mahkamah Tinggi terhadap_

keputusan Tribunal Keselamatan Sosial hanya sekiranya ia melibatkan persoalan
undang-undang atau percampuran soal undang-undang dan fakta dan dibawa
dalam masa enam puluh hari dari tarikh perintah bertulis dibuat oleh Tribunal.

75. _Fasal 67 memberi Tribunal kuasa untuk menahan perintah yang terhadapnya_

dirayu yang berhubungan dengan pembayaran apa-apa jumlah wang sementara
menanti rayuan di Mahkamah Tinggi.

Bahagian IX

76. Bahagian IX Akta yang dicadangkan memperkatakan peruntukan yang

berhubungan dengan penguatkuasaan dan penyiasatan.

77. _Fasal 68 memberi Ketua Pengarah kuasa untuk mengarahkan mana-mana_

Pemeriksa untuk menjalankan kuasanya dan melaksanakan fungsinya yang diberi
oleh Akta Keselamatan Sosial Pekerja 1969 bagi melaksanakan maksud Akta
yang dicadangkan. _Fasal_ ini juga bertujuan untuk mengadakan peruntukan
bagi kuasa Pemeriksa untuk memeriksa mana-mana orang sekiranya Pemeriksa
mempunyai alasan yang munasabah untuk mempercayai bahawa orang itu
mempunyai maklumat yang berkaitan atau dokumen yang berhubungan dengan
apa-apa aktiviti pekerjaan sendiri.


-----

_Keselamatan Sosial Pekerjaan Sendiri_ 69

78. _Fasal 69 bertujuan untuk mengadakan peruntukan bagi kuasa Ketua_

Pengarah dan Pemeriksa untuk menghendaki maklumat dan menjalankan
pemeriksaan bagi maksud memperoleh maklumat sama ada mana-mana
orang bekerja sendiri telah membuat pembayaran caruman atau apa-apa
maklumat yang lain berhubung dengan tuntutan faedah di bawah Akta yang
dicadangkan.

79. _Fasal 70 bertujuan untuk memperuntukkan bahawa mana-mana orang yang_

tidak mematuhi apa-apa arahan yang diberikan oleh, atau dengan apa-apa cara
mengamang, menggalang atau menghalang, Ketua Pengarah, Timbalan Ketua
Pengarah atau Pemeriksa semasa menjalankan kuasa mereka dan melaksanakan
fungsi mereka melakukan suatu kesalahan.

Bahagian X

80. Bahagian X Akta yang dicadangkan memperkatakan peruntukan yang

berhubungan dengan kesalahan dan penalti.

81. _Fasal 71 bertujuan untuk mengadakan peruntukan bahawa mana-mana_

orang yang memberikan apa-apa maklumat atau dokumen kepada Pertubuhan
yang diketahuinya atau mempunyai sebab untuk mempercayai sebagai palsu
atau mengelirukan atau membuat secara bertulis atau menandatangani apa-apa
akuan, borang, laporan, perakuan atau dokumen lain yang dikehendaki oleh
Akta yang dicadangkan atau apa-apa peraturan-peraturan yang dibuat di bawah
Akta yang dicadangkan yang tidak benar atau tidak betul dalam apa-apa butir
material melakukan suatu kesalahan.

82. _Fasal 72 bertujuan untuk mengadakan peruntukan bahawa mana-mana_

orang yang telah didapati bersalah melakukan mana-mana kesalahan di bawah
seksyen 71 dan menyebabkan apa-apa caruman yang dibayar oleh orang bekerja
sendiri tidak dibayar kepada Pertubuhan atau apa-apa faedah di bawah Akta ini
diterima dengan tidak sepatutnya, mahkamah yang mendapati ejen keselamatan
sosial pekerjaan sendiri itu bersalah hendaklah memerintahkan ejen keselamatan
sosial pekerjaan sendiri itu untuk membayar kepada Pertubuhan amaun apaapa caruman atau faedah, bersama dengan apa-apa bunga yang dikreditkan
kepadanya yang genap masa dan kena dibayar kepada Pertubuhan.

83. _Fasal 73 bertujuan untuk mengadakan peruntukan bahawa suatu salinan_

catatan dalam akaun Pertubuhan yang diperakui dengan sewajarnya oleh
pegawai diberi kuasa Pertubuhan hendaklah menjadi keterangan prima facie
bahawa catatan itu telah dibuat dan mengenai kebenaran kandungan catatan
itu.

84. _Fasal 74 bertujuan untuk mengadakan peruntukan bahawa tiada pendakwaan_

boleh dimulakan bagi mana-mana kesalahan di bawah Akta yang dicadangkan
atau apa-apa peraturan-peraturan yang dibuat di bawah Akta yang dicadangkan
kecuali oleh atau dengan keizinan bertulis Pendakwa Raya.


-----

70 _Rang Undang-Undang_

85. _Fasal 75 memberi Menteri kuasa dengan keizinan Pendakwa Raya untuk_

membuat peraturan-peraturan untuk menetapkan mana-mana kesalahan di bawah
Akta ini atau apa-apa peraturan-peraturan yang dibuat di bawah Akta yang
dicadangkan sebagai suatu kesalahan yang boleh dikompaun dan juga kriteria,
kaedah dan tatacara bagi mengkompaun kesalahan itu. Fasal ini juga memberi
kuasa kepada pegawai yang diberi kuasa untuk melaksanakan pengkompaunan
kesalahan-kesalahan itu dengan keizinan secara bertulis Pendakwa Raya.

Bahagian XI

86. Bahagian XI Akta yang dicadangkan mengandungi peruntukan am.

87. _Fasal 76 memberi Pertubuhan kuasa untuk melantik ejen bagi maksud_

mendapatkan balik apa-apa jumlah wang yang yang kena dibayar balik
Pertubuhan.

88. _Fasal 77 memberi Pertubuhan kuasa untuk mengambil kerja mana-mana_

auditor, aktuari, penasihat teknikal, jurubank, broker saham, juruukur, perunding
atau mana-mana orang lain berasaskan sementara atau separuh masa, bagi
maksud Akta yang dicadangkan.

89. _Fasal 78 bertujuan untuk mengadakan peruntukan bahawa Ketua Pengarah,_

Timbalan Ketua Pengarah atau Pemeriksa, dan pegawai dan pekhidmat
Pertubuhan yang menjalankan kuasa mereka dan melaksanakan fungsi mereka
bagi maksud Akta ini, gaji, elaun, pendahuluan dam apa-apa bayaran lain yang
mereka layak terima hendaklah dibayar daripada Kumpulan Wang Keselamatan
Sosial Pekerjaan Sendiri.

90. _Fasal 79 bertujuan untuk mengadakan peruntukan bahawa Ketua Pengarah,_

Timbalan Ketua Pengarah, semua anggota Lembaga dan Jawatankuasa yang
ditubuhkan di bawah Akta ini, Pemeriksa, dan pegawai dan pekhidmat
Pertubuhan disifatkan sebagai pekhidmat awam mengikut pengertian Kanun
Keseksaan [Akta 574] semasa menunaikan kewajipan mereka.

91. _Fasal 80 membenarkan Pertubuhan, dengan kelulusan Menteri dan Menteri_

Kewangan, untuk menubuhkan atau mengambil alih mana-mana syarikat
di bawah Akta Syarikat 2016 [Akta 777] tertakluk kepada arahannya.

92. _Fasal 81 bertujuan untuk memberi Menteri kuasa untuk mengecualikan_

apa-apa aktiviti pekerjaan sendiri atau mana-mana orang bekerja sendiri atau
golongan orang bekerja sendiri daripada mana-mana peruntukan Akta yang
dicadangkan atau apa-apa peraturan-peraturan yang dibuat di bawah Akta yang
dicadangkan.

93. _Fasal 82 membenarkan Ketua Pengarah untuk melupuskan apa-apa_

dokumen berasaskan kertas itu selepas tamat tempoh tiga tahun dari dokumen
itu disalinkan kepada salinan elektronik.

94. _Fasal 83 memberi Menteri kuasa untuk membuat apa-apa peraturan-peraturan_

di bawah Akta yang dicadangkan.


-----

_Keselamatan Sosial Pekerjaan Sendiri_ 71

95. _Fasal 84 memberi Menteri kuasa untuk meminda Jadual di bawah Akta_

yang dicadangkan.

96. _Fasal 85 memberi Lembaga kuasa untuk menjalankan suatu penilaian_

aktuari sekiranya terdapat perubahan material dalam tingkat umum pendapatan
akibat daripada perubahan substansial dalam kos hidup.

97. _Fasal 86 memberi Pertubuhan kuasa untuk berurusan secara langsung_

dengan orang berinsurans bekerja sendiri atau orang tanggungannya, atau
seorang pegawai institusi yang berdaftar yang diberi kuasa secara bertulis oleh
orang berinsurans bekerja sendiri itu atau orang tanggungannya, atau seorang
pengamal undang-undang yang mewakili orang berinsurans bekerja sendiri itu
atau orang tanggungannya.

98. _Fasal 87 memberi Pertubuhan kuasa untuk membenarkan apa-apa penyata,_

penyataan, butiran, rekod, notis, laporan, daftar atau dokumen lain yang
dikehendaki untuk dikemukakan atau diberikan melalui pengantara elektronik
atau secara penghantaran elektronik.

99. _Fasal 88 membenarkan Pertubuhan untuk menubuhkan dan menyenggarakan_

apa-apa hospital, dispensari dan perkhidmatan perubatan dan pembedahan lain
bagi faedah orang berinsurans bekerja sendiri.

100. _Fasal 89 membenarkan Pertubuhan untuk bekerjasama dengan mana-mana_

institusi bagi memperbaiki kesihatan, keselamatan pekerjaan, dan kebajikan
dan pemulihan orang berinsurans bekerja sendiri.

101. Jadual menyatakan peruntukan yang berhubungan dengan Akta yang

dicadangkan.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U2)3056]


-----

