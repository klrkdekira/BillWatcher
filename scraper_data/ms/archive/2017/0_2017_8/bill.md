---
Year: 2017
Bill: D.R. 9/2017 - RUU  Perlindungan Pengguna (Pindaan) 2017 (Lulus)
Title: D.R. 9/2017 - RUU  Perlindungan Pengguna (Pindaan) 2017 (Lulus)
Download URL: https://www.parlimen.gov.my/files/billindex/pdf/2017/D.R.%209_2017%20(bm).pdf
URL: https://www.parlimen.gov.my/files/billindex/pdf/2017/D.R.%209_2017%20(bm).pdf
---
---
Reading:
D.R. 9/2017
Bacaan Pertama Pada:03/04/2017
Bacaan Kedua Pada:05/04/2017
Dibentang Oleh:YB Dato' Seri Hamzah bin Zainudin - Menteri KPDNKK
Diluluskan Pada:05/04/2017
Dibentang Oleh:YB Dato' Seri Hamzah bin Zainudin - Menteri KPDNKK
---

_Perlindungan Pengguna (Pindaan)_ 1

**D.R. 9/2017**

RANG UNDANG-UNDANG

_b e r n a m a_

Suatu Akta untuk meminda Akta Perlindungan Pengguna 1999.

**[** **]**

**DIPERBUAT oleh Parlimen Malaysia seperti yang berikut:**

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Perlindungan Pengguna**
(Pindaan) 2017.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Pindaan seksyen 3**

**2. Akta Perlindungan Pengguna 1999 [Akta 599], yang disebut**
“Akta ibu” dalam Akta ini, dipinda dalam subseksyen 3(1) dengan
memotong takrif “surat cara kredit”.


-----

2 _Rang Undang-Undang_

**Bahagian baharu IIIb**

**3.** Akta ibu dipinda dengan memasukkan selepas Bahagian IIIa
Bahagian yang berikut:

“Bahagian IIIb

URUS NIAGA JUALAN KREDIT

**Pemakaian Bahagian IIIb**

**24k.** (1) Tanpa menjejaskan peruntukan Akta Kontrak 1950,
Akta Relief Spesifik 1950 dan Akta Jualan Barang 1957,
peruntukan-peruntukan Bahagian ini hendaklah terpakai bagi
semua perjanjian jualan kredit.

(2) Bahagian ini tidak terpakai bagi urus niaga jualan kredit
yang dibuat antara pembeli dengan koperasi yang berdaftar
di bawah Akta Koperasi 1993 [Akta 502] atau apa-apa urus
niaga jualan yang melibatkan kad kredit.

**Tafsiran bagi maksud Bahagian IIIb**

**24l.** Bagi maksud Bahagian ini—

“amaun keseluruhan yang belum dijelaskan yang kena
dibayar” ertinya jumlah amaun yang kena dibayar oleh
pembeli di bawah suatu perjanjian jualan kredit dan amaun
yang diperoleh daripada caj terma atas ansuran lampau tempoh
yang belum dibayar ditolak—

_(a)_ jumlah amaun ansuran yang dibayar oleh atau bagi

pihak pembeli itu, tidak termasuk deposit; dan

_(b)_ rebat berkanun, jika ada;

“barang” ertinya apa-apa barang atau kelas barang yang
ditetapkan oleh Menteri di bawah seksyen 24m;

“caj terma” ertinya suatu faedah yang dikira pada suatu
kadar setahun atas amaun permulaan yang dibiayai oleh
pemberi kemudahan kredit dalam suatu perjanjian jualan
kredit;


-----

_Perlindungan Pengguna (Pindaan)_ 3

“kemudahan kredit” ertinya suatu kemudahan yang diberikan
oleh pemberi kemudahan kredit kepada pembeli di bawah
suatu urus niaga jualan kredit yang membenarkan bayaran
bagi barang yang dijual dibuat secara ansuran;

“pemberi kemudahan kredit” ertinya mana-mana orang,
termasuk penjual, yang memberikan kemudahan kredit kepada
pembeli dalam suatu urus niaga jualan kredit;

“pengedar” ertinya seseorang, selain pekerja pemberi
kemudahan kredit, yang berunding bagi pihak pemberi
kemudahan kredit bagi maksud membuat suatu perjanjian
jualan kredit;

“penjual” ertinya mana-mana orang yang menjual barang
kepada mana-mana pembeli melalui suatu urus niaga jualan
kredit;

“perjanjian jualan kredit” ertinya suatu perjanjian yang
dibuat antara pembeli, yang merupakan seorang pengguna,
dengan pemberi kemudahan kredit bagi jualan barang yang
dengannya—

_(a)_ suatu kemudahan kredit diberikan oleh pemberi

kemudahan kredit itu kepada pembeli itu dalam
suatu urus niaga jualan kredit bagi barang itu; dan

_(b)_ bayaran kredit bagi barang yang dibeli itu dibuat oleh

pembeli kepada pemberi kemudahan kredit secara
ansuran;

“rebat berkanun” ertinya—

_(a)_ suatu rebat atas caj terma yang belum dijelaskan yang

dikira mengikut formula yang ditetapkan; atau

_(b)_ suatu rebat atas amaun premium yang dibayar

berkenaan dengan insurans barang,

yang diberikan atas penyelesaian awal pembayaran amaun
keseluruhan yang belum dijelaskan yang kena dibayar
di bawah suatu perjanjian jualan kredit;


-----

_Rang Undang-Undang_

“urus niaga jualan kredit” ertinya suatu urus niaga kredit
antara pemberi kemudahan kredit dengan pembeli bagi
pembayaran barang yang dibeli secara ansuran.

**Kuasa Menteri untuk menetapkan barang**

**24m.** Bagi maksud Bahagian ini, suatu perjanjian jualan
kredit hanya boleh dibuat berkenaan dengan apa-apa
barang atau kelas barang sebagaimana yang ditetapkan oleh
Menteri.

**Prasyarat perjanjian jualan kredit**

**24n. (1) Sebelum apa-apa perjanjian jualan kredit dibuat**
berkenaan dengan apa-apa barang atau kelas barang, penjual
atau pemberi kemudahan kredit, atau mana-mana orang
yang bertindak bagi pihak penjual atau pemberi kemudahan
kedit itu, atau pengedar, yang menjalankan rundingan
yang membawa kepada pembuatan perjanjian jualan kredit
hendaklah menyerahkan kepada bakal pembeli suatu pernyataan
bertulis yang ditetapkan yang berhubungan dengan ringkasan
obligasi kewangan bakal pembeli itu yang dilengkapkan dan
ditandatangani dengan sewajarnya oleh penjual, pemberi
kemudahan kredit, orang yang bertindak bagi pihak penjual
atau pemberi kemudahan kredit itu, atau pengedar itu, mengikut
mana-mana yang berkenaan.

(2) Selepas pernyataan bertulis yang disebut dalam
subseksyen (1) diserahkan dan apabila permohonan dibuat—

_(a)_ oleh bakal pembeli itu kepada penjual atau orang

yang bertindak bagi pihak penjual atau pemberi
kemudahan kredit, atau pengedar itu, yang disebut
dalam subseksyen (1), penjual, orang atau pengedar
itu hendaklah mengambil apa-apa langkah untuk
mendapatkan persetujuan pemberi kemudahan kredit
untuk memberikan kemudahan kredit kepada bakal
pembeli itu dan pemberi kemudahan kredit itu boleh
memberikan persetujuannya; atau


-----

_Perlindungan Pengguna (Pindaan)_ 5

_(b)_ oleh bakal pembeli itu kepada pemberi kemudahan

kredit yang disebut dalam subseksyen (1), pemberi
kemudahan kredit itu boleh memberi persetujuannya
untuk memberikan kemudahan kredit kepada bakal
pembeli itu.

(3) Pemberi kemudahan kredit boleh mengenakan suatu
fi pemprosesan yang tidak melebihi fi yang ditetapkan ke
atas bakal pembeli yang membuat permohonan di bawah
subseksyen (2).

(4) Pemberi kemudahan kredit itu hanya boleh mengenakan
satu fi pemprosesan berkenaan dengan satu perjanjian jualan
kredit tanpa mengira bilangan barang yang dibeli di bawah
perjanjian itu.

(5) Selepas persetujuan pemberi kemudahan kredit untuk
memberikan kemudahan kredit kepada bakal pembeli diberikan
di bawah subseksyen (2), penjual atau pemberi kemudahan
kredit itu, atau orang yang bertindak bagi pihak penjual atau
pemberi kemudahan kredit itu, atau pengedar itu, mengikut
mana-mana yang berkenaan, hendaklah menyerahkan kepada
bakal pembeli itu suatu pernyataan bertulis yang ditetapkan
yang berhubungan dengan persetujuan pemberi kemudahan
kredit untuk memberikan kemudahan kredit kepada bakal
pembeli itu yang dilengkapkan dan ditandatangani dengan
sewajarnya oleh pemberi kemudahan kredit itu.

(6) Pernyataan bertulis yang disebut dalam subseksyen (1)
dan (5) hendaklah diserahkan dengan menghantarserahkan
pernyataan bertulis itu sendiri kepada bakal pembeli atau
mana-mana orang yang bertindak bagi pihaknya yang hendaklah
mengaku terima pernyataan bertulis itu.

(7) Mana-mana bakal pembeli yang telah diserahkan dengan
pernyataan bertulis yang disebut dalam subseksyen (1) atau
(5) tiada apa-apa obligasi untuk membuat apa-apa perjanjian
jualan kredit, dan tiada bayaran atau balasan lain yang boleh
dikehendaki daripadanya berkenaan dengan penyediaan atau
penyerahan pernyataan bertulis itu.

(8) Tiada perjanjian jualan kredit boleh dibuat dalam
tempoh sepuluh hari bekerja selepas penyerahan pernyataan
bertulis di bawah subseksyen (5).


-----

_Rang Undang-Undang_

(9) Walau apa pun subseksyen (8), bakal pembeli boleh
memilih untuk membuat suatu perjanjian jualan kredit selepas
tiga hari bekerja dari tarikh penyerahan pernyataan bertulis
di bawah subseksyen (5).

(10) Pemberi kemudahan kredit hendaklah membayar balik
fi pemprosesan yang dikenakan di bawah subseksyen (3)
kepada bakal pembeli jika—

_(a)_ persetujuan pemberi kemudahan kredit itu untuk

memberikan kemudahan kredit tidak diberikan
di bawah subseksyen (2); atau

_(b)_ bakal pembeli itu memilih untuk tidak membuat

perjanjian jualan kredit itu.

(11) Suatu perjanjian jualan kredit yang dibuat dengan
melanggar subseksyen (1), (5), (6), (7), (8) atau (9) adalah
tidak sah.

(12) Jika pengedar atau orang yang bertindak bagi pihak
penjual atau pemberi kemudahan kredit menjalankan rundingan
yang membawa kepada pembuatan suatu perjanjian jualan
kredit dengan melanggar subseksyen (1) atau (5), dan selepas
itu penjual atau pemberi kemudahan kredit itu membuat suatu
perjanjian jualan kredit, walaupun perjanjian jualan kredit itu
adalah tidak sah, pengedar atau orang itu melakukan suatu
kesalahan.

(13) Mana-mana orang yang—

_(a)_ mengenakan suatu obligasi ke atas bakal pembeli

untuk membuat apa-apa perjanjian jualan kredit
selepas pernyataan bertulis yang disebut dalam
subseksyen (1) atau (5) diserahkan kepada bakal
pembeli itu; atau

_(b)_ menghendaki bakal pembeli untuk membuat apa-apa

bayaran atau balasan lain berkenaan dengan
penyediaan atau penyerahan pernyataan bertulis yang
disebut dalam subseksyen (1) atau (5),

walaupun perjanjian jualan kredit itu adalah tidak sah,
melakukan suatu kesalahan.


-----

_Perlindungan Pengguna (Pindaan)_ 7

(14) Pemberi kemudahan kredit yang membuat suatu
perjanjian jualan kredit dengan melanggar subseksyen (1),
(5), (6), (8) atau (9), walaupun perjanjian jualan kredit itu
adalah tidak sah, melakukan suatu kesalahan.

(15) Pemberi kemudahan kredit yang gagal mematuhi
subseksyen (3), (4) atau (10) melakukan suatu kesalahan.

**Perjanjian jualan kredit hendaklah dibuat secara bertulis**

**24o.** (1) Suatu perjanjian jualan kredit berkenaan dengan
apa-apa barang atau kelas barang hendaklah dibuat secara
bertulis dan dalam bahasa kebangsaan atau bahasa Inggeris.

(2) Suatu perjanjian jualan kredit yang melanggar
subseksyen (1) adalah tidak sah.

(3) Pemberi kemudahan kredit yang membuat suatu
perjanjian jualan kredit yang tidak mematuhi subseksyen (1),
walaupun perjanjian jualan kredit itu adalah tidak sah,
melakukan suatu kesalahan.

**Kandungan perjanjian jualan kredit**

**24p.** (1) Tiap-tiap perjanjian jualan kredit—

_(a)_ hendaklah mengandungi maklumat yang berikut:

(i) tarikh perjanjian jualan kredit itu mula berkuat

kuasa;

(ii) bilangan ansuran bulanan yang hendaklah

dibayar oleh pembeli di bawah perjanjian
jualan kredit itu;

(iii) amaun bagi setiap ansuran, dan orang yang

kepadanya dan tempat di mana bayaran
ansuran itu hendaklah dibuat;

(iv) tarikh bagi pembayaran setiap ansuran;


-----

_Rang Undang-Undang_

(v) perihalan mana-mana bahagian balasan yang

diberikan atau yang akan diberikan selain
tunai;

(vi) perihalan barang yang mencukupi untuk

mengenal pasti barang itu;

(vii) alamat di mana barang di bawah perjanjian

jualan kredit itu disimpan atau digunakan;

(viii) caj terma, dan caj sampingan termasuk caj

bayaran lewat, fi pemprosesan, fi penyimpanan,
fi pungutan atau caj penghantarserahan, jika
ada; dan

(ix) hak dan obligasi pembeli dan pemberi

kemudahan kredit;

_(b)_ hendaklah mengandungi maklumat yang berikut dalam

bentuk jadual:

(i) harga tunai, iaitu harga yang mungkin dibayar

oleh pembeli untuk barang itu, jika dia
membeli barang itu secara tunai, pada masa
menandatangani perjanjian jualan kredit itu;

(ii) amaun yang dibayar atau diberikan secara

deposit, termasuk apa-apa fi tempahan,
oleh pembeli yang menunjukkan secara
berasingan amaun yang dibayar secara tunai
dan amaun yang diberikan melalui apa-apa
balasan selain tunai, jika ada;

(iii) caj tambang muatan, iaitu apa-apa amaun

yang ditanggung bagi perbelanjaan untuk
menghantarserahkan barang kepada pembeli,
dan termasuk apa-apa amaun yang ditanggung
berdasarkan pesanan penghantarserahan
pembeli, jika ada;

(iv) fi pendaftaran kenderaan, iaitu apa-apa amaun

yang kena dibayar bagi fi pendaftaran
kenderaan berkenaan dengan suatu kenderaan
motor, jika ada;


-----

_Perlindungan Pengguna (Pindaan)_ 9

(v) apa-apa amaun yang kena dibayar bagi insurans

berkenaan dengan barang atau mana-mana
daripada barang itu, jika ada;

(vi) jumlah amaun yang disebut dalam subperenggan

(i), (iii), (iv) dan (v) ditolak deposit yang
disebut dalam subperenggan (ii), jika ada;

(vii) caj terma;

(viii) kadar peratusan tahunan bagi caj terma yang

hendaklah dikira mengikut formula yang
ditetapkan;

(ix) baki permulaan yang kena dibayar, iaitu jumlah

amaun yang disebut dalam subperenggan
(vi) dan (vii); dan

(x) jumlah amaun yang kena dibayar yang

hendaklah mengandungi—

(A) amaun yang disebut dalam

subperenggan (ii), (vi) dan (vii);
atau

(B) amaun yang disebut dalam
subperenggan (i), (iii), (iv), (v)
dan (vii); dan

_(c)_ tidak boleh mengandungi apa-apa maklumat yang

berbeza dalam apa-apa cara yang material daripada
maklumat yang dinyatakan dalam perenggan (1)(a)
dan _(b)._

(2) Suatu perjanjian jualan kredit yang melanggar
subseksyen (1) adalah tidak sah.

(3) Pemberi kemudahan kredit yang membuat suatu perjanjian
jualan kredit dengan melanggar subseksyen (1), walaupun
perjanjian jualan kredit itu adalah tidak sah, melakukan suatu
kesalahan.


-----

10 _Rang Undang-Undang_

**Pemunyaan barang yang dibeli di bawah perjanjian**
**jualan kredit**

**24q. Apabila perjanjian jualan kredit ditandatangani,**
pemunyaan barang yang dibeli hendaklah berpindah kepada
pembeli.

**Hak dan obligasi pembeli**

**24r. (1) Berhubung dengan suatu perjanjian jualan kredit,**
pembeli—

_(a)_ berhak untuk memilih sama ada perjanjian itu dibuat

dalam bahasa kebangsaan atau bahasa Inggeris
sebelum perjanjian itu ditandatangani;

_(b)_ berhak kepada gerenti tersirat bahawa dia hendaklah

mempunyai dan menikmati milikan aman barang
itu; dan

_(c)_ berhak kepada gerenti tersirat bahawa barang itu

hendaklah bebas daripada apa-apa gadaian atau
bebanan.

(2) Berhubung dengan suatu perjanjian jualan kredit,
pembeli hendaklah—

_(a)_ membayar amaun ansuran bulanan yang kena dibayar

kepada pemberi kemudahan kredit pada tarikh
pembayaran yang dipersetujui bagi setiap ansuran;

_(b)_ menyebabkan supaya barang yang dibeli itu

diinsuranskan atas namanya selama tempoh perjanjian
itu, jika berkenaan; dan

_(c) apabila diminta oleh pemberi kemudahan kredit di_

bawah perenggan 24s(1)(a), memaklumkan pemberi
kemudahan kredit secara bertulis di mana barang
itu disimpan atau digunakan, atau jika barang itu
tiada dalam milikannya, kepada siapa dia telah
menghantarserahkan barang itu atau hal keadaan
yang dia telah kehilangan milikan barang itu.


-----

_Perlindungan Pengguna (Pindaan)_ 11

**Hak dan obligasi pemberi kemudahan kredit**

**24s.** (1) Berhubung dengan suatu perjanjian jualan kredit,
pemberi kemudahan kredit berhak untuk—

_(a)_ meminta, melalui notis secara bertulis, pembeli untuk

menyatakan secara bertulis di mana barang itu
disimpan atau digunakan, atau jika barang itu tiada
dalam milikan pembeli, kepada siapa pembeli telah
menghantarserahkan barang itu atau hal keadaan
yang pembeli itu telah kehilangan milikan barang
itu;

_(b)_ menyebabkan supaya barang itu diinsuranskan atas

nama pembeli terhadap apa-apa risiko yang difikirkan
patut oleh pemberi kemudahan kredit itu, jika ada,
selama tempoh perjanjian jualan kredit itu; dan

_(c)_ memungut apa-apa fi tempahan atau deposit daripada

pembeli berkenaan dengan apa-apa barang yang
dibeli, jika berkenaan.

(2) Berhubung dengan suatu perjanjian jualan kredit,
pemberi kemudahan kredit hendaklah—

_(a)_ menyerahkan suatu salinan perjanjian jualan kredit

itu kepada pembeli dalam masa dua puluh satu hari
selepas perjanjian jualan kredit itu dibuat;

_(b)_ memberikan suatu resit kepada pembeli berkenaan

dengan setiap bayaran ansuran yang dibuat;

_(c)_ tertakluk kepada subseksyen (3), pada bila-bila masa

sebelum bayaran ansuran terakhir dibuat di bawah
perjanjian jualan kredit itu, dan dalam masa dua
puluh satu hari selepas pemberi kemudahan kredit
itu menerima suatu permintaan secara bertulis
daripada pembeli, membekalkan kepada pembeli itu
suatu pernyataan yang ditandatangani oleh pemberi
kemudahan kredit itu yang menunjukkan—

(i) jumlah amaun yang telah dibayar kepada

pemberi kemudahan kredit itu oleh atau
bagi pihak pembeli;


-----

12 _Rang Undang-Undang_

(ii) amaun yang telah genap masa di bawah

perjanjian itu tetapi belum dibayar;

(iii) amaun yang akan kena dibayar di bawah

perjanjian itu; dan

(iv) amaun yang diperoleh daripada caj terma

bagi ansuran yang lampau tempoh;

_(d)_ mengeluarkan suatu kad kuasa kepada mana-mana

orang yang bertindak bagi pihak pemberi kemudahan
kredit bagi maksud memungut atau menerima bayaran
ansuran atau apa-apa amaun yang belum dijelaskan
di bawah perjanjian jualan kredit itu, atau memungut
atau menerima barang yang diserahkan balik oleh
pembeli di bawah seksyen 24w; dan

_(e)_ jika pengedar atau orang yang bertindak bagi pihak

pemberi kemudahan kredit itu bagi maksud memungut
atau menerima bayaran ansuran atau apa-apa amaun
yang belum dijelaskan di bawah perjanjian jualan
kredit itu, atau memungut atau menerima barang
yang diserahkan balik oleh pembeli, telah terhenti
menjadi pengedar atau orang yang sedemikian
itu, memaklumkan pembeli secara bertulis tentang
pemberhentian itu dan bahawa tiada bayaran ansuran
atau penyerahan balik barang boleh dibuat kepada
pengedar atau orang itu.

(3) Pemberi kemudahan kredit boleh untuk tidak mematuhi
permintaan yang disebut dalam perenggan (2)(c) jika dia telah
membekalkan kepada pembeli itu pernyataan yang disebut
dalam perenggan itu dalam tempoh tiga bulan sebaik sebelum
permintaan itu diterima.

(4) Pemberi kemudahan kredit yang gagal mematuhi
subseksyen (2) melakukan suatu kesalahan.

**Pengehadan caj terma**

**24t. (1) Kadar caj terma berkenaan dengan apa-apa barang**
atau kelas barang di bawah suatu perjanjian jualan kredit
sebagaimana yang dikira mengikut formula yang ditetapkan
tidak boleh melebihi kadar yang ditetapkan berkenaan dengan
barang atau kelas barang itu.


-----

_Perlindungan Pengguna (Pindaan)_ 13

(2) Jika suatu perjanjian jualan kredit dibuat dengan
melanggar subseksyen (1), pembeli boleh, melalui notis secara
bertulis kepada pemberi kemudahan kredit, memilih—

_(a)_ untuk menganggap perjanjian itu sebagai tidak sah;

atau

_(b)_ supaya amaun lebihan itu dikurangkan daripada

jumlah amaun caj terma yang kena dibayar olehnya
di bawah perjanjian itu.

(3) Jika pembeli itu memilih untuk menganggap perjanjian
jualan kredit itu sebagai tidak sah di bawah perenggan (2)(a)—

_(a)_ perjanjian itu hendaklah menjadi tidak sah;

_(b)_ pemberi kemudahan kredit itu hendaklah membayar

balik kepada pembeli apa-apa amaun yang telah
dibayar daripada jumlah amaun yang kena dibayar
atau balasan lain yang diberikan oleh atau bagi
pihak pembeli di bawah perjanjian itu; dan

_(c)_ pembeli itu hendaklah menyerahkan balik barang

yang dibeli itu kepada pemberi kemudahan kredit
itu.

(4) Jika pembeli memilih supaya amaun lebihan itu
dikurangkan daripada jumlah amaun caj terma yang kena
dibayar olehnya di bawah perenggan (2)(b), pemberi
kemudahan kredit itu hendaklah mengurangkan amaun lebihan
itu daripada jumlah amaun caj terma yang kena dibayar
di bawah perjanjian jualan kredit itu.

(5) Jika selepas pengurangan dibuat di bawah subseksyen (4),
didapati bahawa jumlah amaun caj terma yang kena dibayar
telah terlebih dibayar oleh pembeli di bawah perjanjian
jualan kredit itu, pembeli itu boleh menolak amaun yang
terlebih dibayar itu terhadap jumlah amaun yang kena dibayar
di bawah perjanjian itu.

(6) Pemberi kemudahan kredit yang gagal mematuhi
subseksyen (1), perenggan (3)(b) atau subseksyen (4) melakukan
suatu kesalahan.


-----

14 _Rang Undang-Undang_

(7) Pembeli yang gagal mematuhi perenggan (3)(c)
melakukan suatu kesalahan.

(8) Dalam seksyen ini, “amaun lebihan” ertinya perbezaan
antara amaun caj terma berkenaan dengan apa-apa barang
atau kelas barang di bawah suatu perjanjian jualan kredit
dengan amaun caj terma sebagaimana yang dikira mengikut
kadar yang ditetapkan.

**Pengehadan tempoh bayaran ansuran dan caj**

**24u. (1) Tempoh bayaran ansuran di bawah suatu perjanjian**
jualan kredit tidak boleh melebihi tempoh yang ditetapkan.

(2) Kadar caj bayaran lewat ke atas ansuran lampau tempoh
yang dikenakan di bawah suatu perjanjian jualan kredit tidak
boleh melebihi kadar yang ditetapkan.

(3) Pemberi kemudahan kredit yang gagal mematuhi
subseksyen (1) atau (2) melakukan suatu kesalahan.

**Kemungkiran pembayaran ansuran oleh pembeli**

**24v.** (1) Sekiranya berlaku kemungkiran pembayaran dua
ansuran berturut-turut oleh pembeli di bawah suatu perjanjian
jualan kredit, pemberi kemudahan kredit hendaklah mengeluarkan
suatu notis kepada pembeli mengenai penyelesaian ansuran
lampau tempoh di bawah perjanjian itu.

(2) Apabila notis di bawah subseksyen (1) diterima, pembeli
boleh dalam masa dua puluh satu hari memilih untuk—

_(a)_ membayar ansuran lampau tempoh dan caj bayaran

lewat itu kepada pemberi kemudahan kredit;

_(b)_ membuat penyelesaian awal bagi perjanjian jualan

kredit itu dengan membayar jumlah amaun yang
kena dibayar di bawah perjanjian itu kepada pemberi
kemudahan kredit; atau


-----

_Perlindungan Pengguna (Pindaan)_ 15

_(c)_ menamatkan perjanjian jualan kredit itu dan

menyerahkan balik barang yang dibeli kepada
pemberi kemudahan kredit mengikut seksyen 24w.

(3) Jika pembeli memilih untuk membuat penyelesaian
awal di bawah perenggan (2)(b), pemberi kemudahan kredit
hendaklah memberi rebat berkanun kepada pembeli itu.

(4) Jika pembeli gagal membuat pemilihan di bawah
subseksyen (2), pemberi kemudahan kredit boleh mendapatkan,
melalui prosiding undang-undang, amaun keseluruhan
yang belum dijelaskan yang kena dibayar oleh pembeli itu
di bawah perjanjian jualan kredit sebagai suatu hutang yang
kena dibayar kepada pemberi kemudahan kredit itu.

(5) Pemberi kemudahan kredit yang gagal mematuhi
subseksyen (1) atau (3) melakukan suatu kesalahan.

**Penyerahan balik barang**

**24w.** (1) Pembeli boleh, pada bila-bila masa atau apabila
pemilihan di bawah perenggan 24v(2)(c) dibuat, menyerahkan
balik barang yang dibeli kepada pemberi kemudahan kredit.

(2) Pembeli hendaklah menyerahkan balik barang yang
dibeli pada tarikh yang dipersetujui oleh pemberi kemudahan
kredit dan pembeli itu, dan di tempat perniagaan pemberi
kemudahan kredit yang terdekat dengan tempat di mana
barang yang dibeli itu disimpan atau digunakan atau di tempat
lain yang dipersetujui oleh pemberi kemudahan kredit dan
pembeli itu.

(3) Jika barang yang dibeli itu diserahkan balik di bawah
subseksyen (1), pemberi kemudahan kredit tidak boleh
mengenakan apa-apa kos yang ditanggung oleh pemberi
kemudahan kredit itu bagi penyimpanan barang yang dibeli
itu atau apa-apa kos sampingan yang lain.

(4) Apabila barang yang dibeli yang diserahkan balik oleh
pembeli di bawah subseksyen (1) diterima, pemberi kemudahan
kredit hendaklah menjual atau selainnya melupuskan barang
yang dibeli itu.


-----

16 _Rang Undang-Undang_

(5) Jika barang yang dibeli yang diserahkan balik oleh
pembeli di bawah subseksyen (1) dijual atau dilupuskan,
pembeli itu berhak kepada harga yang terbaik yang boleh
diperoleh secara munasabah oleh pemberi kemudahan
kredit itu apabila barang yang dibeli itu dijual atau dilupuskan.

(6) Jika terdapat apa-apa lebihan antara hasil jualan
atau pelupusan barang yang dibeli yang diserahkan balik
itu dengan amaun keseluruhan yang belum dijelaskan yang
kena dibayar di bawah perjanjian jualan kredit, pemberi
kemudahan kredit hendaklah membayar amaun lebihan itu
kepada pembeli.

(7) Jika terdapat apa-apa kekurangan antara hasil jualan
atau pelupusan barang yang dibeli yang diserahkan balik itu
dengan amaun keseluruhan yang belum dijelaskan yang kena
dibayar di bawah perjanjian jualan kredit, pembeli hendaklah
membayar amaun yang kurang itu kepada pemberi kemudahan
kredit.

(8) Jika pembeli gagal membayar amaun yang kurang itu
kepada pemberi kemudahan kredit di bawah subseksyen (7),
pemberi kemudahan kredit itu boleh mendapatkan, melalui
prosiding undang-undang, amaun yang kurang itu sebagai
suatu hutang yang kena dibayar kepada pemberi kemudahan
kredit itu.

(9) Pemberi kemudahan kredit yang gagal mematuhi
subseksyen (3), (4) atau (6) melakukan suatu kesalahan.

**Sekatan ke atas pendedahan atau pengedaran data peribadi**

**24x. Pemberi kemudahan kredit tidak boleh mendedahkan atau**
mengedarkan data peribadi pembeli yang diperoleh di bawah
suatu urus niaga jualan kredit kepada pihak ketiga melainkan
jika pembeli itu telah dimaklumkan tujuan pendedahan atau
pengedaran itu dan suatu kebenaran bertulis daripada pembeli
itu telah diperoleh.


-----

_Perlindungan Pengguna (Pindaan)_ 17

**Larangan ke atas pengambilan semula milikan barang**

**24y.** Pemberi kemudahan kredit tidak boleh pada bila-bila
masa, sama ada atas kemungkiran pembayaran ansuran atau
selainnya, mengambil semula milikan barang yang dibeli
daripada pembeli.

**Pelanggaran seksyen 24x** **atau 24y adalah suatu kesalahan**

**24z.** (1) Pemberi kemudahan kredit yang melanggar seksyen
24x atau 24y melakukan suatu kesalahan dan boleh, apabila
disabitkan—

_(a)_ jika orang itu suatu pertubuhan perbadanan, didenda

tidak melebihi dua ratus lima puluh ribu ringgit,
dan bagi kesalahan kali kedua atau yang berikutnya,
didenda tidak melebihi lima ratus ribu ringgit; atau

_(b)_ jika orang itu bukan suatu pertubuhan perbadanan,

didenda tidak melebihi satu ratus ribu ringgit atau
dipenjarakan selama tempoh tidak melebihi tiga
tahun, atau kedua-duanya, dan bagi kesalahan kali
kedua atau yang berikutnya, didenda tidak melebihi
dua ratus lima puluh ribu ringgit atau dipenjarakan
selama tempoh tidak melebihi enam tahun, atau
kedua-duanya.

(2) Dalam hal kesalahan yang berterusan, pesalah boleh,
sebagai tambahan kepada penalti di bawah subseksyen (1),
didenda tidak melebihi dua ribu ringgit bagi setiap hari atau
sebahagian hari selama kesalahan itu berterusan selepas
sabitan.

**Peraturan-peraturan yang berhubungan dengan urus**
**niaga jualan kredit**

**24aa.** (1) Menteri boleh membuat apa-apa peraturan-peraturan
yang perlu atau suai manfaat berkenaan dengan urus niaga
jualan kredit dan perjanjian jualan kredit.


-----

18 _Rang Undang-Undang_

(2) Tanpa menjejaskan keluasan subseksyen (1), peraturanperaturan itu boleh menetapkan—

_(a)_ tatacara yang berhubungan dengan pembuatan dan

penyempurnaan perjanjian jualan kredit termasuk
perlakuan pihak-pihak sebelum dan selepas pembuatan
perjanjian itu; dan

_(b)_ formula dan kadar bagi caj terma, tempoh ansuran,

rebat berkanun, caj bayaran lewat, fi tempahan dan
caj sampingan.”.

**Pindaan seksyen 123**

**4.** Seksyen 123 Akta ibu dipinda—

_(a)_ dengan menomborkan semula seksyen yang sedia ada

sebagai subseksyen (1); dan

_(b)_ dengan memasukkan selepas subseksyen (1) yang

dinomborkan semula subseksyen yang berikut:

“(2) Tanpa menjejaskan kuasa penyiasatan di bawah
Bahagian ini, Penolong Pengawal yang menyiasat
apa-apa pelakuan kesalahan di bawah Akta ini boleh
menjalankan semua atau mana-mana kuasa yang
berhubungan dengan penyiasatan polis dalam kes
boleh tangkap yang diperuntukkan oleh Kanun Tatacara
Jenayah [Akta 593].”.

**Seksyen baharu 123a**

**5.** Akta ibu dipinda dengan memasukkan selepas seksyen 123
seksyen yang berikut:

“Aduan kepada Penolong Pengawal

**123a.** (1) Penolong Pengawal boleh, apabila mendapat aduan
daripada seseorang, menjalankan penyiasatan terhadap manamana orang yang telah melakukan atau sedang melakukan
apa-apa kesalahan di bawah Akta ini.

(2) Aduan itu hendaklah menyatakan orang yang terhadapnya
aduan itu dibuat dan butiran kesalahan yang dikatakan
di bawah Akta ini.”.


-----

_Perlindungan Pengguna (Pindaan)_ 19

**Seksyen baharu 124a, 124b, 124c, 124d dan 124e**

**6.** Akta ibu dipinda dengan memasukkan selepas seksyen 124
seksyen yang berikut:

“Kuasa Penolong Pengawal untuk menghendaki maklumat

**diberi**

**124a. (1) Seksyen ini terpakai bagi seseorang jika Penolong**
Pengawal, dalam menjalankan penyiasatan di bawah Bahagian
ini, mempunyai sebab untuk mempercayai bahawa orang itu—

_(a)_ mempunyai apa-apa maklumat atau apa-apa dokumen

yang berkaitan dengan pelaksanaan kuasa dan fungsi
Penolong Pengawal di bawah Akta ini; atau

_(b)_ berupaya memberikan apa-apa keterangan yang Penolong

Pengawal mempunyai sebab untuk mempercayai
adalah berkaitan dengan pelaksanaan kuasa dan
fungsi Penolong Pengawal di bawah Akta ini.

(2) Walau apa pun peruntukan mana-mana undang-undang
bertulis yang lain, Penolong Pengawal, dengan notis bertulis,
boleh mengarahkan mana-mana orang—

_(a)_ supaya memberi Penolong Pengawal, dalam tempoh

dan mengikut cara dan bentuk yang dinyatakan
dalam notis itu, apa-apa maklumat yang disebut
dalam subseksyen (1);

_(b)_ supaya mengemukakan kepada Penolong Pengawal,

dalam tempoh dan mengikut cara yang dinyatakan
dalam notis itu, apa-apa dokumen yang disebut dalam
subseksyen (1), sama ada dalam bentuk fizikal atau
media elektronik;

_(c)_ supaya membuat salinan, atau cabutan daripada,

apa-apa dokumen yang disebut dalam subseksyen (1)
dan untuk mengemukakan salinan atau cabutan
dokumen itu, mengikut mana-mana yang berkenaan,
kepada Penolong Pengawal dalam tempoh dan
mengikut cara yang dinyatakan dalam notis itu;


-----

20 _Rang Undang-Undang_

_(d)_ jika orang itu seorang individu, untuk hadir di hadapan

Penolong Pengawal pada masa dan di tempat yang
dinyatakan dalam notis itu untuk memberikan apa-apa
maklumat, sama ada secara lisan atau bertulis,
dan mengemukakan apa-apa dokumen yang disebut
dalam subseksyen (1), sama ada dalam bentuk fizikal
atau media elektronik;

_(e)_ jika orang itu suatu pertubuhan perbadanan, untuk

menyebabkan pegawai yang berkaitan dan berwibawa
bagi pertubuhan perbadanan itu untuk hadir di hadapan
Penolong Pengawal pada masa dan di tempat yang
dinyatakan dalam notis itu untuk memberikan apaapa maklumat, sama ada secara lisan atau bertulis,
dan mengemukakan apa-apa dokumen yang disebut
dalam subseksyen (1), sama ada dalam bentuk fizikal
atau media elektronik;

_(f)_ jika orang itu suatu perkongsian, untuk menyebabkan

individu yang merupakan seorang pekongsi dalam
perkongsian itu atau pekerja perkongsian itu untuk
hadir di hadapan Penolong Pengawal pada masa dan
di tempat yang dinyatakan dalam notis itu untuk
memberikan apa-apa maklumat, sama ada secara
lisan atau bertulis, dan mengemukakan apa-apa
dokumen yang disebut dalam subseksyen (1), sama
ada dalam bentuk fizikal atau media elektronik; atau

_(g)_ supaya membuat suatu pernyataan kepada Penolong

Pengawal dengan memberikan suatu penjelasan
mengenai apa-apa maklumat atau dokumen yang
disebut dalam subseksyen (1) dalam tempoh dan
mengikut cara dan bentuk yang dinyatakan dalam
notis itu.

(3) Jika Penolong Pengawal mengarahkan mana-mana
orang supaya mengemukakan apa-apa dokumen di bawah
subseksyen (2) dan orang itu tidak mempunyai jagaan ke
atas dokumen itu, orang itu hendaklah—

_(a)_ menyatakan, sepanjang pengetahuan dan kepercayaannya,

di mana dokumen itu boleh dijumpai; dan


-----

_Perlindungan Pengguna (Pindaan)_ 21

_(b)_ mengenal pasti, sepanjang pengetahuan dan

kepercayaannya, orang terakhir yang mempunyai
jagaan ke atas dokumen itu dan menyatakan, sepanjang
pengetahuan dan kepercayaannya, di mana orang
terakhir yang disebut itu boleh dijumpai.

(4) Mana-mana orang yang diarahkan supaya memberikan
maklumat atau dokumen di bawah subseksyen (2) hendaklah
memastikan bahawa maklumat atau dokumen yang diberikan
itu adalah benar, tepat dan lengkap dan orang itu hendaklah
memberikan representasi yang nyata yang bermaksud sedemikian,
termasuk suatu perisytiharan bahawa dia tidak mengetahui
mengenai apa-apa maklumat atau dokumen lain yang boleh
menjadikan maklumat atau dokumen yang diberikan itu tidak
benar atau mengelirukan.

(5) Mana-mana orang yang enggan atau gagal mematuhi
arahan yang dibuat oleh Penolong Pengawal di bawah
subseksyen (2) melakukan suatu kesalahan.

**Penolong Pengawal boleh memegang simpan dokumen**

**124b. (1) Seseorang Penolong Pengawal boleh mengambil**
dan memegang simpan, selama tempoh yang perlu, milikan
mana-mana dokumen yang diperoleh di bawah Bahagian ini.

(2) Orang yang memberikan dokumen yang disebut dalam
subseksyen (1) berhak untuk dibekalkan, dengan secepat
yang dapat dilaksanakan, suatu salinan yang diperakui oleh
Penolong Pengawal sebagai suatu salinan benar dokumen itu.

(3) Walau apa pun peruntukan mana-mana undang-undang
bertulis yang lain, salinan terperaku bagi dokumen itu boleh
diterima sebagai keterangan seolah-olah salinan itu ialah
dokumen asal.

(4) Jika Penolong Pengawal berpuas hati bahawa dokumen
itu tidak lagi perlu dipegang simpan, Penolong Pengawal boleh
mengembalikan dokumen itu kepada orang yang memberikan
dokumen itu, dengan secepat yang dapat dilaksanakan.


-----

22 _Rang Undang-Undang_

**Akses kepada rekod**

**124c. (1) Mana-mana orang hendaklah, jika pada bila-bila masa**
diarahkan oleh Penolong Pengawal, membenarkan Penolong
Pengawal untuk mendapatkan akses kepada buku, rekod,
dokumen, benda atau perkaranya bagi maksud menjalankan
mana-mana fungsi atau kuasa Penolong Pengawal di bawah
Akta ini.

(2) Mana-mana orang yang gagal mematuhi arahan yang
dibuat oleh Penolong Pengawal di bawah subseksyen (1)
melakukan suatu kesalahan.

**Kuasa untuk memasuki premis, dan memeriksa barang**
**dan dokumen, dsb.**

**124d. Mana-mana Penolong Pengawal boleh, pada bila-bila**
masa yang munasabah, menjalankan kuasa yang berikut:

_(a)_ untuk memasuki mana-mana premis, selain premis

yang hanya digunakan untuk rumah kediaman, dan
memeriksa atau menentusahkan apa-apa barang atau
dokumen;

_(b)_ untuk mengambil sampel barang atau rekod yang

dijumpai di dalam premis itu bagi maksud menentukan,
dengan cara menguji atau selainnya, sama ada
kesalahan telah dilakukan;

_(c)_ untuk membuat salinan atau mengambil cabutan

daripada mana-mana buku, dokumen, rekod atau
benda lain yang dijumpai di dalam premis itu; dan

_(d)_ untuk menghendaki, tetapi hanya jika dan setakat yang

semunasabahnya perlu untuk memastikan bahawa
peruntukan Akta ini dan peruntukan mana-mana
perintah yang dibuat di bawah Akta ini dipatuhi
dengan sewajarnya, mana-mana orang yang mempunyai
kuasa untuk berbuat demikian supaya memecah buka
apa-apa bekas atau membuka apa-apa mesin layan
diri, dan jika orang itu tidak mematuhi kehendak itu,
Penolong Pengawal sendiri boleh berbuat demikian.


-----

_Perlindungan Pengguna (Pindaan)_ 23

**Kuasa menangkap**

**124e. (1) Mana-mana Penolong Pengawal boleh menangkap**
tanpa waran mana-mana orang yang dipercayainya
dengan munasabah telah melakukan atau sedang cuba untuk
melakukan suatu kesalahan di bawah seksyen 14, 16, 20
atau 23.

(2) Mana-mana Penolong Pengawal yang membuat tangkapan
di bawah subseksyen (1) hendaklah tanpa kelengahan yang
tidak perlu menyerahkan orang yang ditangkap sedemikian
kepada pegawai polis yang paling hampir atau, jika tiada
pegawai polis, membawa orang itu ke balai polis yang paling
hampir, dan selepas itu orang itu hendaklah diperlakukan
sebagaimana yang diperuntukkan oleh undang-undang yang
berhubungan dengan tatacara jenayah yang sedang berkuat
kuasa seolah-olah dia telah ditangkap oleh seorang pegawai
polis.”.

**Pindaan seksyen 125**

**7.** Akta ibu dipinda dengan memasukkan selepas subseksyen 125(5)
subseksyen yang berikut:

“(6) Penolong Pengawal yang menjalankan penggeledahan

di bawah perenggan (1)(a) boleh, bagi maksud menyiasat
kesalahan itu, memeriksa mana-mana orang yang berada
di dalam atau di premis itu.

(7) Penolong Pengawal yang membuat pemeriksaan ke atas

seseorang di bawah subseksyen (6) boleh menyita atau mengambil
milikan, dan menyimpan dalam jagaan selamat, semua benda
selain pakaian yang perlu yang dijumpai pada orang itu dan
apa-apa benda lain yang berkenaan dengannya terdapat sebab
untuk mempercayai bahawa benda itu merupakan peralatan atau
keterangan mengenai kesalahan itu, dan benda itu boleh ditahan
sehingga suatu perintah mahkamah dibuat untuk pelupusannya.”.


-----

24 _Rang Undang-Undang_

**Seksyen baharu 126a dan 126b**

**8.** Akta ibu dipinda dengan memasukkan selepas seksyen 126
seksyen yang berikut:

“Waran **boleh diterima walaupun cacat**

**126a. Sesuatu waran geledah yang dikeluarkan di bawah**
Akta ini adalah sah dan boleh dikuatkuasakan walau apa pun
apa-apa kecacatan, kesilapan atau peninggalan dalamnya atau
dalam permohonan bagi waran itu, dan apa-apa buku, rekod,
dokumen, barang atau benda yang disita di bawah waran itu
boleh diterima sebagai keterangan dalam mana-mana prosiding
di bawah Akta ini.

**Akses kepada maklumat berekod, data berkomputer, dsb.**

**126b. (1) Mana-mana Penolong Pengawal yang menjalankan**
kuasanya di bawah seksyen 125 atau 126 hendaklah diberi
akses kepada apa-apa maklumat berekod, atau data berkomputer
atau berdigital, sama ada yang disimpan dalam suatu komputer
atau selainnya.

(2) Dalam menjalankan kuasanya, Penolong Pengawal—

_(a)_ boleh memeriksa dan meneliti pengendalian apa-apa

komputer dan apa-apa radas atau bahan yang berkaitan
yang dia mempunyai sebab yang munasabah untuk
mengesyaki sedang atau telah digunakan berkaitan
dengan maklumat atau data itu;

_(b)_ boleh menghendaki orang yang Penolong Pengawal itu

mempunyai sebab yang munasabah untuk mengesyaki
sedang menggunakan atau telah menggunakan
komputer itu yang berkaitan dengan maklumat atau
data itu;

_(c)_ boleh menghendaki orang yang Penolong Pengawal

itu mempunyai sebab yang munasabah untuk
mengesyaki bahawa komputer itu digunakan atau
telah digunakan, bagi pihak orang itu, yang berkaitan
dengan maklumat atau data itu; atau


-----

_Perlindungan Pengguna (Pindaan)_ 25

_(d)_ boleh menghendaki orang yang bertanggungjawab

bagi, atau yang selainnya terlibat dengan, pengendalian
komputer, radas atau bahan itu,

untuk memberikan apa-apa bantuan yang munasabah kepadanya
sebagaimana yang dikehendakinya bagi maksud seksyen ini.

(3) Penolong Pengawal boleh membuat salinan atau
mengambil cabutan daripada maklumat berekod, atau data
berkomputer atau berdigital, jika difikirkannya perlu.

(4) Bagi maksud seksyen ini, “akses” termasuk diberi
kata laluan, kod penyulitan, kod penyahsulitan, perisian atau
perkakasan yang perlu dan apa-apa cara lain yang dikehendaki
untuk membolehkan maklumat berekod, atau data berkomputer
atau berdigital difahami.”.

**Pemotongan seksyen 128**

**9.** Akta ibu dipinda dengan memotong seksyen 128.

**Pemotongan seksyen 129**

**10.** Akta ibu dipinda dengan memotong seksyen 129.

**Pemotongan seksyen 130**

**11.** Akta ibu dipinda dengan memotong seksyen 130.

**Pindaan seksyen 131**

**12.** Seksyen 131 Akta ibu dipinda—

_(a)_ dalam subsekyen (5), dengan memasukkan selepas perkataan

“hendaklah merujukkan perkara itu kepada” perkataan
“Pengawal yang boleh mengarahkan supaya barang, benda,
buku, dokumen, rekod atau benda lain itu dilepaskan
atau dilucuthakkan, atau boleh mengarahkan Penolong
Pengawal untuk merujukkan perkara itu kepada”; dan

_(b)_ dalam subseksyen (7), dengan menggantikan perkataan

“Majistret” dengan perkataan “Pengawal”.


-----

26 _Rang Undang-Undang_

**Seksyen baharu 134a dan 134b**

**13.** Akta ibu dipinda dengan memasukkan selepas seksyen 134
seksyen yang berikut:

“Keterangan **_agent provocateur boleh diterima_**

**134a. (1) Walau apa pun mana-mana rukun undang-undang**
atau peruntukan Akta ini atau mana-mana undang-undang
bertulis lain yang berlawanan, tiada agent provocateur boleh
dianggap sebagai tidak boleh dipercayai hanya oleh sebab dia
cuba untuk bersubahat atau telah bersubahat dalam melakukan
suatu kesalahan oleh mana-mana orang di bawah Akta ini
jika cubaan untuk bersubahat atau pensubahatan itu adalah
semata-mata bagi maksud mendapatkan keterangan terhadap
orang itu.

(2) Walau apa pun mana-mana rukun undang-undang atau
peruntukan Akta ini atau mana-mana undang-undang bertulis
lain yang berlawanan, dan walaupun _agent provocateur itu_
ialah seorang Penolong Pengawal, apa-apa pernyataan, sama
ada lisan atau bertulis, yang dibuat kepada agent provocateur
itu oleh mana-mana orang yang selepas itu dipertuduh atas
suatu kesalahan di bawah Akta ini boleh diterima sebagai
keterangan dalam perbicaraannya.

**Anggapan dan pemeriksaan berkenaan dengan sampel**

**134b. (1) Jika apa-apa barang yang menjadi hal perkara**
suatu kesalahan di bawah Akta ini dijumpai di dalam dua
atau lebih bungkusan atau bekas yang sama perihalannya,
hendaklah dianggap sehingga dibuktikan sebaliknya bahawa
semua bungkusan atau bekas itu mengandungi barang yang
sama jenis, kuantiti dan kualiti.

(2) Jika bungkusan atau bekas mengandungi barang-barang
yang melanggar peruntukan Akta ini atau yang selainnya boleh
disita telahpun disita, adalah mencukupi untuk hanya membuka
dan memeriksa satu peratus atau tidak kurang daripada lima
sampel, mengikut mana-mana yang lebih kurang, daripada
kandungan setiap bungkusan atau bekas yang disita itu.

(3) Mahkamah hendaklah menganggap bahawa baki sampel
yang terkandung di dalam bungkusan atau bekas itu adalah
sama jenis dengan sampel yang diperiksa.”.


-----

_Perlindungan Pengguna (Pindaan)_ 27

**Seksyen baharu 135a**

**14.** Akta ibu dipinda dengan memasukkan selepas seksyen 135
seksyen yang berikut:

“Pemberian maklumat

**135a. (1) Mana-mana orang yang—**

_(a)_ mengetahui atau mempunyai sebab untuk mengesyaki

bahawa seorang Penolong Pengawal sedang bertindak,
atau bercadang untuk bertindak, berkaitan dengan
suatu penyiasatan yang sedang, atau akan, dijalankan
di bawah atau bagi maksud Akta ini atau mana-mana
perundangan subsidiari yang dibuat di bawah Akta
ini, dan mendedahkan kepada mana-mana orang lain
apa-apa maklumat atau perkara lain yang mungkin
akan menjejaskan penyiasatan itu atau penyiasatan
yang dicadangkan itu; atau

_(b)_ mengetahui atau mempunyai sebab untuk mengesyaki

bahawa suatu pendedahan telah dibuat kepada
seorang Penolong Pengawal di bawah Akta ini dan
mendedahkan kepada mana-mana orang lain apa-apa
maklumat atau perkara lain yang mungkin akan
menjejaskan apa-apa penyiasatan yang mungkin
dijalankan berikutan pendedahan itu,

melakukan suatu kesalahan.

(2) Tiada apa-apa jua dalam subseksyen (1) menjadikannya
suatu kesalahan bagi seseorang peguam bela dan peguam cara
atau pekerjanya untuk mendedahkan apa-apa maklumat atau
perkara lain—

_(a)_ kepada klien peguam bela dan peguam cara itu atau

wakil klien itu berkaitan dengan pemberian nasihat
kepada klien itu dalam penjalanan dan bagi maksud
khidmat profesional peguam bela dan peguam cara
itu; atau

_(b)_ kepada mana-mana orang pada menjangkakan, atau

berkaitan dengan dan bagi maksud, apa-apa prosiding
undang-undang.


-----

28 _Rang Undang-Undang_

(3) Subseksyen (2) tidak terpakai berhubung dengan
apa-apa maklumat atau perkara lain yang didedahkan dengan
tujuan untuk melaksanakan apa-apa maksud yang menyalahi
undang-undang.

(4) Dalam prosiding terhadap seseorang bagi suatu kesalahan
di bawah seksyen ini, menjadi suatu pembelaan jika orang
itu membuktikan bahawa—

_(a)_ dia tidak mengetahui atau mengesyaki bahawa

pendedahan yang dibuat di bawah perenggan (1)(b)
berkemungkinan menjejaskan penyiasatan itu; atau

_(b)_ dia mempunyai autoriti yang sah atau alasan yang

munasabah untuk membuat pendedahan itu.

(5) Seseorang Penolong Pengawal atau orang yang lain tidak
melakukan suatu kesalahan di bawah seksyen ini berkenaan
dengan apa-apa perkara yang telah dilakukan olehnya dalam
penjalanan tindakan yang berkaitan dengan penguatkuasaan,
atau penguatkuasaan yang dicadangkan, bagi Akta ini.”.

**Penggantian seksyen 136**

**15.** Akta ibu dipinda dengan menggantikan seksyen 136 dengan
seksyen yang berikut:

“Pemusnahan, penyembunyian, pencacatan dan pengubahan

**rekod, dsb.**

**136.** Mana-mana orang yang—

_(a)_ memusnahkan, menyembunyikan, mencacatkan atau

mengubah; atau

_(b)_ menghantar atau cuba untuk menghantar, atau

berkomplot dengan, mana-mana orang lain untuk
mengalihkan dari premisnya atau menghantar ke
luar Malaysia,

apa-apa buku, rekod, dokumen, benda atau perkara yang
disimpan atau disenggarakan dengan niat untuk memfraud
Penolong Pengawal atau untuk mencegah, melengahkan atau
menghalang penjalanan suatu penyiasatan atau penjalanan
mana-mana kuasa oleh Penolong Pengawal di bawah Akta
ini melakukan suatu kesalahan.”.


-----

_Perlindungan Pengguna (Pindaan)_ 29

**Pindaan seksyen 137**

**16.** Perenggan 137(1)(a) Akta ibu dipinda dengan memasukkan
selepas perkataan “palsu” perkataan “atau mengelirukan”.

**Penggantian seksyen 138**

**17.** Akta ibu dipinda dengan menggantikan seksyen 138 dengan
seksyen yang berikut:

“Halangan, dsb.

**138.** Mana-mana orang yang—

_(a)_ enggan memberi mana-mana Penolong Pengawal

akses kepada mana-mana premis yang Penolong
Pengawal itu berhak kepadanya di bawah Akta ini
atau dalam melaksanakan apa-apa kewajipan yang
dikenakan atau kuasa yang diberikan oleh Akta ini;

_(b) mengamang, menghalang, menggalang atau melengahkan_

mana-mana Penolong Pengawal dalam membuat
apa-apa kemasukan yang Penolong Pengawal itu
berhak membuatnya di bawah Akta ini atau dalam
melaksanakan apa-apa kewajipan yang dikenakan
atau kuasa yang diberikan oleh Akta ini; atau

_(c)_ enggan memberi mana-mana Penolong Pengawal

apa-apa maklumat yang berhubungan dengan suatu
kesalahan atau kesalahan yang disyaki di bawah
Akta ini atau apa-apa maklumat lain yang boleh
dikehendaki daripadanya secara munasabah dan
yang ada dalam pengetahuan atau kuasanya untuk
diberi,

melakukan suatu kesalahan.”.

**Pindaan seksyen 139**

**18.** Seksyen 139 Akta ibu dipinda—

_(a)_ dalam subseksyen (1), dengan memasukkan selepas perkataan

“Mana-mana orang yang” perkataan “mendedahkan atau”;


-----

30 _Rang Undang-Undang_

_(b)_ dalam subseksyen (2)—

(i) dengan memotong perkataan “pendedahan itu

dibuat”;

(ii) dalam perenggan (a), dengan memasukkan sebelum

perkataan “bagi atau berkaitan dengan” perkataan
“pendedahan itu dibuat”;

(iii) dalam perenggan (b), dengan memasukkan sebelum

perkataan “bagi maksud” perkataan “pendedahan
itu dibuat”;

(iv) dalam perenggan (c), dengan memasukkan sebelum

perkataan “bagi maksud” perkataan “pendedahan
itu dibuat”;

(v) dengan memasukkan selepas perenggan (c) perenggan

yang berikut:

“(ca) pendedahan itu dibuat dengan persetujuan

orang yang daripadanya maklumat atau
dokumen itu diperoleh;

_(cb) pendedahan itu dibuat dalam hal keadaan_

maklumat yang diberikan itu dirangka
dengan cara yang sebegitu rupa sehingga
sumber maklumat itu tidak dapat
dipastikan;

_(cc)_ maklumat itu telah sedia ada dalam domain

awam;”;

(vi) dalam perenggan (d), dengan memasukkan sebelum

perkataan “kepada mana-mana perunding” perkataan
“pendedahan itu dibuat”; dan

(vii) dalam perenggan (e), dengan memasukkan sebelum

perkataan “bagi atau berkaitan dengan” perkataan
“pendedahan itu dibuat”; dan


-----

_Perlindungan Pengguna (Pindaan)_ 31

_(c) dengan memasukkan selepas subseksyen (2) subsekyen_

yang berikut:

“(3) Bagi maksud seksyen ini, “maklumat sulit”
ertinya apa-apa maklumat perdagangan, perniagaan
atau perindustrian yang dipunyai oleh mana-mana
orang, dan yang mempunyai nilai ekonomi dan secara
amnya tidak tersedia kepada atau diketahui oleh orang
lain.”.

**Pindaan seksyen 146**

**19.** Perenggan 146(3)(b) Akta ibu dipinda dengan menggantikan
perkataan “hendaklah dilepaskan dengan segera” dengan perkataan
“boleh dilepaskan sebagaimana yang diarahkan oleh Pengawal”.

**Pindaan seksyen 150**

**20.** Seksyen 150 Akta ibu dipinda dengan memasukkan selepas
subseksyen (2) subseksyen yang berikut:

“(3) Mana-mana perundangan subsidiari yang dibuat

di bawah Akta ini boleh memperuntukkan apa-apa perbuatan
atau peninggalan yang melanggar perundangan subsidiari itu
menjadi suatu kesalahan dan boleh memperuntukkan penalti
denda tidak melebihi satu ratus ribu tinggit atau pemenjaraan
selama tempoh tidak melebihi tiga tahun, atau kedua-duanya,
dan bagi kesalahan kali kedua atau yang berikutnya, denda tidak
melebihi dua ratus lima puluh ribu ringgit atau pemenjaraan
selama tempoh tidak melebihi enam tahun, atau kedua-duanya.”.

**Kecualian**

**21.** Semua perjanjian jualan kredit yang dibuat sebelum permulaan
kuat kuasa Akta ini hendaklah, apabila Akta ini mula berkuat
kuasa, diuruskan seolah-olah Akta ini tidak pernah mula berkuat
kuasa.


-----

32 _Rang Undang-Undang_

HURAIAN

Rang Undang-Undang ini bertujuan untuk meminda Akta Perlindungan Pengguna
1999 (“Akta 599”). Tujuan utama pindaan adalah untuk melindungi kepentingan
pengguna yang membeli barang melalui urus niaga jualan kredit dan untuk
mengurangkan hutang isi rumah yang disumbangkan oleh urus niaga jualan
kredit. Pindaan ini juga bertujuan untuk memperkukuh kuasa penguatkuasaan
di bawah Akta 599.

2. Fasal 1 mengandungi tajuk ringkas dan peruntukan mengenai permulaan
kuat kuasa Akta yang dicadangkan.

3. _Fasal 2_ bertujuan untuk meminda seksyen 3 Akta 599 dengan memotong
takrif “surat cara kredit”.

4. _Fasal 3 bertujuan untuk memasukkan Bahagian baharu IIIb ke dalam_
Akta 599 yang memperkatakan urus niaga jualan kredit.

Seksyen 24k yang dicadangkan bertujuan untuk memperuntukkan pemakaian

dan ketidakpakaian Bahagian IIIb yang dicadangkan.

Seksyen 24l yang dicadangkan bertujuan untuk memperuntukkan takrif

“amaun keseluruhan yang belum dijelaskan yang kena dibayar”, “barang”,
“caj terma”, “kemudahan kredit”, “pemberi kemudahan kredit”, “pengedar”,
“penjual”, “perjanjian jualan kredit”, “rebat berkanun” dan “urus niaga jualan
kredit” yang digunakan dalam Bahagian IIIb yang dicadangkan.

Seksyen 24m yang dicadangkan bertujuan untuk memperuntukkan bahawa

suatu perjanjian jualan kredit hanya boleh dibuat berkenaan dengan apa-apa
barang atau kelas barang sebagaimana yang ditetapkan oleh Menteri.

Seksyen 24n yang dicadangkan bertujuan untuk memperuntukkan prasyarat

perjanjian jualan kredit. Antara lain, seksyen 24n yang dicadangkan menghendaki,
sebelum suatu perjanjian jualan kredit dibuat antara pembeli dengan pemberi
kemudahan kredit, suatu pernyataan bertulis yang berhubungan dengan ringkasan
obligasi kewangan bakal pembeli dan suatu pernyataan bertulis yang berhubungan
dengan persetujuan pemberi kemudahan kredit untuk memberikan kemudahan
kredit kepada bakal pembeli diserahkan sendiri kepada bakal pembeli.

Seksyen 24n yang dicadangkan juga bertujuan untuk memperuntukkan

tempoh bertenang selama sepuluh hari bekerja sebelum suatu perjanjian jualan
kredit boleh dibuat. Walau apa pun tempoh bertenang itu, bakal pembeli
boleh memilih untuk membuat suatu perjanjian jualan kredit selepas tiga hari
bekerja dari tarikh penyerahan pernyataan bertulis yang berhubungan dengan
persetujuan pemberi kemudahan kredit. Tempoh bertenang selama sepuluh
hari dan tiga hari bekerja itu akan memberikan masa yang munasabah kepada
bakal pembeli untuk mempertimbangkan pembelian barang itu. Perjanjian
jualan kredit yang dibuat dengan melanggar prasyarat ini adalah tidak sah dan
mana-mana pemberi kemudahan kredit yang membuat suatu perjanjian jualan
kredit dengan melanggar prasyarat ini melakukan suatu kesalahan di bawah
Akta 599.


-----

_Perlindungan Pengguna (Pindaan)_ 33

Seksyen 24o yang dicadangkan bertujuan untuk menghendaki suatu perjanjian

jualan kredit dibuat secara bertulis dan sama ada dalam bahasa kebangsaan
atau bahasa Inggeris. Suatu perjanjian jualan kredit yang melanggar kehendak
ini adalah tidak sah. Pelanggaran kehendak ini juga menjadi suatu kesalahan
di bawah Akta 599.

Seksyen 24p yang dicadangkan bertujuan untuk menghendaki suatu perjanjian

jualan kredit untuk mengandungi maklumat tertentu yang hendaklah termasuk
bilangan ansuran bulanan yang perlu dibayar, hak dan obligasi pembeli dan
pemberi kemudahan kredit, caj terma, jumlah amaun yang kena dibayar, dsb.
Perjanjian jualan kredit yang melanggar peruntukan ini adalah tidak sah dan
pelanggaran kehendak ini menjadi suatu kesalahan di bawah Akta 599.

Seksyen 24q yang dicadangkan bertujuan untuk memperuntukkan bahawa

pemunyaan barang yang dibeli hendaklah berpindah kepada pembeli apabila
perjanjian jualan kredit ditandatangani.

Seksyen 24r yang dicadangkan bertujuan untuk memperuntukkan hak dan

obligasi pembeli di bawah perjanjian jualan kredit. Antara lain, pembeli berhak
kepada gerenti tersirat bahawa dia hendaklah mempunyai dan menikmati
milikan aman barang yang dibeli dan pembeli mempunyai obligasi untuk
memaklumkan pemberi kemudahan kredit secara bertulis di mana barang yang
dibeli itu disimpan atau digunakan, atau jika barang itu tiada dalam milikannya,
kepada siapa dia telah menghantarserahkan barang itu atau hal keadaan yang
dia telah kehilangan milikan barang itu.

Seksyen 24s yang dicadangkan bertujuan untuk memperuntukkan hak dan

obligasi pemberi kemudahan kredit di bawah perjanjian jualan kredit. Antara
lain, pemberi kemudahan kredit berhak untuk menyebabkan supaya barang
yang dibeli diinsuranskan atas nama pembeli terhadap apa-apa risiko yang
difikirkan patut oleh pemberi kemudahan kredit itu dan untuk memungut apa-apa
fi tempahan atau deposit daripada pembeli. Pemberi kemudahan kredit
mempunyai obligasi, antara lain, untuk membekalkan kepada pembeli, dalam
masa dua puluh satu hari dari tarikh penerimaan oleh pemberi kemudahan
kredit itu suatu permintaan secara bertulis daripada pembeli, suatu pernyataan
yang mengandungi butir-butir tertentu termasuklah jumlah amaun yang telah
dibayar oleh pembeli, amaun yang akan kena dibayar di bawah perjanjian
itu dan amaun yang diperoleh daripada caj terma bagi ansuran yang lampau
tempoh. Kegagalan untuk menunaikan obligasi di bawah seksyen 24s yang
dicadangkan menjadi suatu kesalahan di bawah Akta 599.

Seksyen 24t yang dicadangkan bertujuan untuk menghendaki bahawa kadar

caj terma berkenaan dengan apa-apa barang atau kelas barang di bawah suatu
perjanjian jualan kredit sebagaimana yang dikira mengikut formula yang
ditetapkan tidak boleh melebihi kadar yang ditetapkan oleh Menteri. Kegagalan
untuk mematuhi peruntukan ini menjadi suatu kesalahan di bawah Akta 599.
Seksyen 24t yang dicadangkan juga bertujuan untuk memperuntukkan bahawa
jika suatu perjanjian jualan kredit dibuat dengan melanggar kehendak itu,
pembeli boleh memilih untuk menganggap perjanjian itu sebagai tidak sah atau
supaya amaun lebihan itu dikurangkan daripada jumlah amaun caj terma yang
kena dibayar jika caj terma itu melebihi kadar yang ditetapkan. Seksyen 24t
yang dicadangkan juga memperuntukkan tatacara yang perlu diikuti selepas
pembeli membuat pemilihan itu.


-----

34 _Rang Undang-Undang_

Seksyen 24u yang dicadangkan bertujuan untuk mengehadkan tempoh bayaran

ansuran yang tidak boleh melebihi tempoh yang ditetapkan oleh Menteri, dan
untuk mengehadkan kadar caj bayaran lewat yang tidak boleh melebihi kadar
yang ditetapkan oleh Menteri. Kegagalan untuk mematuhi peruntukan ini
menjadi suatu kesalahan di bawah Akta 599.

Seksyen 24v yang dicadangkan bertujuan untuk memperkatakan kemungkiran

pembayaran ansuran oleh pembeli. Apabila suatu notis daripada pemberi
kemudahan kredit diterima bahawa pembeli telah mungkir pembayaran dua
ansuran berturut-turut, pembeli boleh dalam masa dua puluh satu hari memilih
untuk membayar ansuran lampau tempoh dan caj bayaran lewat itu kepada
pemberi kemudahan kredit, untuk membuat penyelesaian awal, atau untuk
menamatkan perjanjian jualan kredit itu dan menyerahkan balik barang yang
dibeli kepada pemberi kemudahan kredit.

Seksyen 24w yang dicadangkan bertujuan untuk membenarkan pembeli, pada

bila-bila masa atau apabila membuat pemilihan untuk menamatkan perjanjian
jualan kredit, untuk menyerahkan balik barang yang dibeli kepada pemberi
kemudahan kredit. Bagi maksud menyerahkan balik barang yang dibeli, seksyen
24w yang dicadangkan juga memperuntukkan tatacara yang perlu diikuti oleh
pembeli dan pemberi kemudahan kredit.

Seksyen 24x yang dicadangkan bertujuan untuk mengehadkan pemberi

kemudahan kredit daripada mendedahkan atau mengedarkan data peribadi
pembeli yang diperoleh di bawah urus niaga jualan kredit kepada pihak
ketiga melainkan jika pembeli itu telah dimaklumkan tujuan pendedahan
atau pengedaran itu dan suatu kebenaran bertulis daripada pembeli itu telah
diperoleh.

Seksyen 24y yang dicadangkan bertujuan untuk melarang pemberi kemudahan

kredit daripada mengambil semula milikan barang yang dibeli daripada pembeli
pada bila-bila masa, sama ada atas kemungkiran pembayaran ansuran atau
selainnya.

Seksyen 24z yang dicadangkan bertujuan untuk memperuntukkan bahawa

apa-apa pelanggaran terhadap seksyen 24x atau 24y yang dicadangkan menjadi
suatu kesalahan.

Seksyen 24aa yang dicadangkan bertujuan untuk memberi Menteri kuasa

untuk membuat peraturan-peraturan berkenaan dengan urus niaga jualan kredit
dan perjanjian jualan kredit.

5. Fasal 4 bertujuan untuk meminda seksyen 123 Akta 599 untuk memperuntukkan
bahawa Penolong Pengawal yang menyiasat apa-apa pelakuan kesalahan di bawah
Akta 599 boleh menjalankan semua atau mana-mana kuasa yang berhubungan
dengan penyiasatan polis dalam kes boleh tangkap yang diperuntukkan oleh
Kanun Tatacara Jenayah.

6. Fasal 5 bertujuan untuk memasukkan seksyen baharu 123a ke dalam
Akta 599 untuk memperuntukkan kuasa Penolong Pengawal untuk menjalankan
penyiasatan terhadap mana-mana orang yang telah melakukan atau sedang
melakukan apa-apa kesalahan apabila mendapat aduan daripada seseorang.


-----

_Perlindungan Pengguna (Pindaan)_ 35

7. Fasal 6 bertujuan untuk memasukkan seksyen baharu 124a, 124b, 124c,
124d dan 124e ke dalam Akta 599.

Seksyen 124a yang dicadangkan bertujuan untuk memberi Penolong Pengawal

kuasa untuk mengarahkan mana-mana orang untuk mengemukakan apa-apa
maklumat atau dokumen, atau untuk hadir di hadapan Penolong Pengawal, jika
dia mempunyai sebab untuk mempercayai bahawa maklumat atau dokumen itu
berkaitan dengan pelaksanaan kuasa dan fungsi Penolong Pengawal di bawah
Akta 599. Apa-apa keengganan atau kegagalan untuk mematuhi arahan yang
dibuat sedemikian oleh Penolong Pengawal menjadi suatu kesalahan.

Seksyen 124b yang dicadangkan bertujuan untuk memberi Penolong Pengawal

kuasa untuk mengambil dan memegang simpan milikan mana-mana dokumen
yang diperoleh di bawah Akta 599.

Seksyen 124c yang dicadangkan bertujuan untuk memberi Penolong Pengawal

kuasa untuk mengarahkan mana-mana orang untuk membenarkan Penolong
Pengawal mendapatkan akses kepada buku, rekod, dokumen, benda atau
perkaranya bagi maksud menjalankan mana-mana fungsi atau kuasa Penolong
Pengawal di bawah Akta 599. Ketidakpatuhan pada arahan itu menjadi suatu
kesalahan.

Seksyen 124d yang dicadangkan bertujuan untuk memberi Penolong Pengawal

kuasa untuk memasuki mana-mana premis, selain premis yang hanya digunakan
untuk rumah kediaman, untuk memeriksa atau menentusahkan apa-apa barang
atau dokumen, untuk mengambil sampel barang atau rekod, atau untuk membuat
salinan atau mengambil cabutan daripada mana-mana buku, dokumen, rekod
atau benda lain yang dijumpai di dalam premis itu.

Seksyen 124e yang dicadangkan bertujuan untuk memberi Penolong Pengawal

kuasa untuk membuat tangkapan tanpa waran bagi mana-mana orang yang
dipercayainya dengan munasabah telah melakukan atau sedang cuba untuk
melakukan suatu kesalahan di bawah seksyen 14, 16, 20 atau 23. Walau
bagaimanapun, Penolong Pengawal yang membuat tangkapan itu hendaklah tanpa
kelengahan yang tidak perlu menyerahkan orang yang ditangkap sedemikian
kepada pegawai polis atau balai polis yang paling hampir.

8. _Fasal 7 bertujuan untuk meminda seksyen 125 Akta 599 untuk memberi_
Penolong Pengawal kuasa, bagi maksud menyiasat suatu kesalahan, untuk
memeriksa mana-mana orang yang berada di dalam atau di premis itu, dan
menyita atau mengambil milikan, dan menyimpan dalam jagaan selamat semua
benda selain pakaian yang perlu yang dijumpai pada orang itu. Benda yang
berkenaan dengannya yang terdapat sebab untuk mempercayai bahawa benda
itu merupakan peralatan atau keterangan mengenai kesalahan itu boleh ditahan
sehingga suatu perintah mahkamah dibuat untuk pelupusannya.

9. Fasal 8 bertujuan untuk memasukkan seksyen baharu 126a dan 126b ke
dalam Akta 599.


-----

36 _Rang Undang-Undang_

Seksyen 126a yang dicadangkan bertujuan untuk memperuntukkan bahawa

suatu waran geledah yang dikeluarkan di bawah Akta 599 adalah sah dan boleh
dikuatkuasakan walau apa pun apa-apa kecacatan, kesilapan atau peninggalan
dalamnya atau dalam permohonan bagi waran itu, dan apa-apa buku, rekod,
dokumen, barang atau benda yang disita di bawah waran itu boleh diterima
sebagai keterangan dalam mana-mana prosiding di bawah Akta 599.

Seksyen 126b yang dicadangkan bertujuan untuk menghendaki akses

diberi kepada Penolong Pengawal bagi apa-apa maklumat berekod, atau data
berkomputer atau berdigital, sama ada yang disimpan dalam suatu komputer
atau selainnya, semasa menjalankan kuasanya di bawah seksyen 125 atau 126
Akta 599.

10. _Fasal 9 dan 10 bertujuan untuk memotong seksyen 128 dan 129 Akta 599,_

masing-masing. Seksyen 128 yang dipotong telah digubal semula dan
dinomborkan semula sebagai seksyen 124a yang dicadangkan (fasal 6)
untuk memperkukuh kuasa seorang Penolong Pengawal dalam pengumpulan
maklumat yang berhubungan dengan kesalahan di bawah Akta 599. Seksyen 129
Akta 599 dipotong kerana kuasa untuk memeriksa secara lisan mana-mana
orang yang dikatakan mempunyai pengetahuan tentang fakta dan hal keadaan
kes itu boleh dijalankan oleh Penolong Pengawal mengikut subseksyen 123(2)
yang dicadangkan (fasal 4) yang selaras dengan seksyen 112 Kanun Tatacara
Jenayah.

11. _Fasal 11_ bertujuan untuk memotong seksyen 130 Akta 599 untuk

meniadakan peruntukan mengenai kebolehterimaan sebagai keterangan apa-apa
pernyataan yang dibuat oleh mana-mana orang kepada Penolong Pengawal pada
bila-bila masa sama ada sebelum atau selepas orang itu dipertuduh dan sama
ada semasa penyiasatan di bawah Akta 599 atau tidak dan sama ada atau tidak
kesemuanya atau sebahagiannya pada menjawab soalan. Pemotongan ini adalah
selaras dengan seksyen 113 Kanun Tatacara Jenayah yang memperuntukkan
bahawa tiada pernyataan yang dibuat oleh mana-mana orang kepada pegawai
polis semasa siasatan polis boleh digunakan sebagai keterangan.

12. _Fasal 12 bertujuan untuk meminda seksyen 131 Akta 599. Subfasal 12(a)_

bertujuan untuk meminda subseksyen 131(5) Akta 599 untuk menghendaki
Penolong Pengawal merujukkan tuntutan oleh mana-mana orang, bahawa
dia ialah pemunya barang atau benda lain yang disita, kepada Pengawal
yang boleh mengarahkan bahawa barang atau benda lain itu dilepaskan atau
dilucuthakkan, atau boleh mengarahkan Penolong Pengawal untuk merujukkan
perkara itu kepada Majistret bagi suatu keputusan. _Subfasal 12(b) bertujuan_
untuk meminda subseksyen 131(7) Akta 599 untuk menghendaki pelupusan
barang atau benda lain yang dilucuthakkan untuk dilupuskan mengikut arahan
Pengawal.

13. _Fasal 13 bertujuan untuk memasukkan seksyen baharu 134a dan 134b_

ke dalam Akta 599.

Seksyen 134 a yang dicadangkan bertujuan untuk memperkatakan

kebolehterimaan keterangan yang diberikan oleh agent provocateur di mahkamah.


-----

_Perlindungan Pengguna (Pindaan)_ 37

Seksyen 134b yang dicadangkan bertujuan untuk memperuntukkan bahawa

jika apa-apa barang yang menjadi hal perkara suatu kesalahan di bawah
Akta 599 dijumpai di dalam dua atau lebih bungkusan atau bekas yang sama
perihalannya, hendaklah dianggap sehingga dibuktikan sebaliknya bahawa
semua bungkusan atau bekas itu mengandungi barang yang sama jenis, kuantiti
dan kualiti, dan adalah mencukupi untuk hanya membuka dan memeriksa satu
peratus atau tidak kurang daripada lima sampel, mengikut mana-mana yang
lebih kurang, daripada kandungan setiap bungkusan atau bekas yang disita itu.

14. _Fasal 14 bertujuan untuk memasukkan seksyen baharu 135a ke dalam_

Akta 599 untuk memperuntukkan kesalahan bagi pemberian maklumat. Dalam
hal ini, mana-mana orang yang mendedahkan kepada mana-mana orang lain
apa-apa maklumat atau perkara lain yang mungkin akan menjejaskan apa-apa
penyiasatan atau penyiasatan yang dicadangkan bagi apa-apa kesalahan
di bawah Akta 599 melakukan suatu kesalahan. Ini adalah untuk memastikan
serbuan yang dilakukan oleh Penolong Pengawal berkesan dan tiada kebocoran
maklumat berhubung dengan serbuan yang bakal dilakukan.

15. _Fasal 15_ bertujuan untuk meminda seksyen 136 Akta 599 untuk

memperkatakan kesalahan yang berhubung dengan pemusnahan, penyembunyian,
pencacatan dan pengubahan rekod, dsb., dengan niat untuk memfraud Penolong
Pengawal atau untuk mencegah, melengahkan atau menghalang penjalanan
suatu penyiasatan atau penjalanan mana-mana kuasa Penolong Pengawal
di bawah Akta 599.

16. _Fasal 16 bertujuan untuk meminda perenggan 137(1)(a) Akta 599 untuk_

menjadikannya suatu kesalahan bagi mana-mana orang untuk mengemukakan
maklumat yang mengelirukan dalam apa-apa permohonan, laporan atau dokumen
lain di bawah Akta 599.

17. _Fasal 17_ bertujuan untuk meminda seksyen 138 Akta 599 untuk

menjadikannya suatu kesalahan bagi mana-mana orang untuk enggan memberi
Penolong Pengawal akses kepada mana-mana premis, untuk mengamang,
menghalang, menggalang atau melengahkan kemasukan Penolong Pengawal
ke dalam premis itu, atau untuk enggan memberi Penolong Pengawal apa-apa
maklumat yang berhubungan dengan suatu kesalahan di bawah Akta 599.

18. _Fasal 18 bertujuan untuk meminda seksyen 139 Akta 599. Subfasal 18(a)_

bertujuan untuk meminda subseksyen 139(1) Akta 599 untuk menjadikannya
suatu kesalahan bagi mana-mana orang untuk mendedahkan apa-apa maklumat
sulit yang diperoleh menurut peruntukan Akta 599. Perenggan 18(b)(v) bertujuan
untuk memasukkan perenggan baharu 139(2)(ca), _(cb) dan_ _(cc) ke dalam_
Akta 599. Dengan pindaan ini, pendedahan maklumat sulit boleh dibuat jika
pendedahan itu dibuat dengan persetujuan orang yang daripadanya maklumat
itu diperoleh atau pendedahan itu dibuat dalam hal keadaan maklumat yang
diberikan itu dirangka dengan cara yang sebegitu rupa sehingga sumber
maklumat itu tidak dapat dipastikan. Pendedahan maklumat sulit juga boleh
dibuat jika maklumat itu telah sedia ada dalam domain awam.


-----

38 _Rang Undang-Undang_

19. _Fasal_ _19 bertujuan untuk meminda perenggan 146(3)(b) Akta 599 untuk_

memperuntukkan bahawa jika suatu kesalahan telah dikompaun, apa-apa barang,
benda, buku, dokumen, rekod atau benda lain yang disita berkaitan dengan
kesalahan itu boleh dilepaskan sebagaimana yang diarahkan oleh Pengawal.

20. _Fasal 20_ bertujuan untuk memasukkan subseksyen baharu 150(3)

ke dalam Akta 599 untuk membolehkan mana-mana perundangan subsidiari
yang dibuat di bawah Akta 599 untuk memperuntukkan kesalahan dan penalti
denda yang tidak melebihi satu ratus ribu ringgit atau pemenjaraan selama
tempoh yang tidak melebihi tiga tahun, atau kedua-duanya, dan bagi kesalahan
kali kedua atau yang berikutnya, denda yang tidak melebihi dua ratus lima
puluh ribu ringgit atau pemenjaraan selama tempoh yang tidak melebihi enam
tahun, atau kedua-duanya.

21. _Fasal 21_ bertujuan untuk memperuntukkan peruntukan kecualian yang

berhubungan dengan perjanjian jualan kredit yang sedia ada.

_IMPLIKASI KEWANGAN_

Rang Undang–Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U2)3047]


-----

