---
Year: 2017
Bill: D.R.24/2017 - RUU Akses kepada Sumber Biologi dan Perkongsian Faedah 2017 (Lulus)
Title: D.R.24/2017 - RUU Akses kepada Sumber Biologi dan Perkongsian Faedah 2017 (Lulus)
Download URL: https://www.parlimen.gov.my/files/billindex/pdf/2017/D.R.24_2017%20(bm).pdf
URL: https://www.parlimen.gov.my/files/billindex/pdf/2017/D.R.24_2017%20(bm).pdf
---
---
Reading:
D.R.24/2017
Bacaan Pertama Pada:25/07/2017
Bacaan Kedua Pada:31/07/2017
Dibentang Oleh:YB Dato' Sri Wan Junaidi bin Tuanku Jaafar - Menteri NRE
Diluluskan Pada:01/08/2017
Dibentang Oleh:YB Dato' Sri Wan Junaidi bin Tuanku Jaafar - Menteri NRE
---

_Akses kepada Sumber Biologi dan Perkongsian Faedah_ 1

**D.R. 24/2017**

RANG UNDANG-UNDANG AKSES KEPADA SUMBER

BIOLOGI DAN PERKONGSIAN FAEDAH 2017

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Ketidakpakaian Akta

3. Akta hendaklah dibaca bersama-sama dengan undang-undang lain

4. Tafsiran

5. Akses kepada sumber biologi

6. Hak petani kecil

Bahagian II

PIHAK BERKUASA

7. Pihak Berkuasa Kompeten Kebangsaan

8. Fungsi Pihak Berkuasa Kompeten Kebangsaan

9. Pihak Berkuasa Kompeten

10. Fungsi dan kuasa Pihak Berkuasa Kompeten

11. Jawatankuasa Penasihat

Bahagian III

KEHENDAK BAGI PERMIT UNTUK MENGAKSES SUMBER BIOLOGI

12. Permohonan permit bagi maksud komersial atau komersial berpotensi

13. Pengeluaran permit bagi maksud komersial atau komersial berpotensi

14. Permit bagi maksud komersial atau komersial berpotensi tidak boleh
dipindah milik

15. Permohonan permit bagi maksud bukan komersial


-----

_Rang Undang-Undang_

_Fasal_

16. Pengeluaran permit bagi maksud bukan komersial

17. Keputusan hendaklah dimaklumkan

18. Hal keadaan apabila permit tidak dikehendaki

19. Pemindahan sumber biologi atau hasil penyelidikan berhubung dengan
sumber biologi

20. Permit bagi maksud bukan komersial tidak boleh digunakan bagi maksud
komersial

21. Pemilikan, dsb., sumber biologi dan pengetahuan tradisi yang berkaitan
dengan sumber biologi

22. Perjanjian perkongsian faedah

23. Kehendak keizinan termaklum awal dan terma dipersetujui bersama, dsb.

Bahagian IV

PERMIT, DAFTAR, REKOD DAN PELUPUSAN

24. Permit sebagai keterangan pematuhan

25. Daftar permit

26. Rekod

27. Pelupusan sumber biologi

Bahagian V

PEMBATALAN PERMIT DAN RAYUAN

28. Pembatalan permit

29. Rayuan terhadap pembatalan permit

Bahagian VI

PEMANTAUAN DAN PENGESANAN

30. Langkah bagi pemantauan dan pengesanan

31. Pemberitahuan bagi permohonan paten


-----

_Akses kepada Sumber Biologi dan Perkongsian Faedah_ 3

Bahagian VII

MEKANISME PUSAT PENJELASAN

_Fasal_

32. Penubuhan mekanisme pusat penjelasan

33. Paparan dan maklumat rahsia

Bahagian VIII

LANGKAH PENGGUNA

34. Langkah untuk menyokong undang-undang negara lain

Bahagian IX

KUASA YANG BERHUBUNGAN DENGAN PENGUATKUASAAN, PENYITAAN,

PENANGKAPAN, DSB.

35. Pegawai penguat kuasa

36. Kuasa penyiasatan

37. Kad kuasa

38. Kuasa untuk memasuki premis

39. Capaian kepada data berkomputer

40. Penyitaan benda, dsb.

41. Kuasa untuk memberhentikan, menggeledah dan menyita pengangkut

42. Notis penyitaan

43. Pemulangan sementara pengangkut, dsb.

44. Pelucuthakan sumber biologi yang disita, dsb.

45. Harta mengenai sumber biologi, dsb., yang dilucuthakkan

46. Pelepasan sumber biologi, dsb., yang disita

47. Kos memegang sumber biologi, dsb., yang disita

48. Tiada kos atau ganti rugi yang berbangkit daripada penyitaan boleh
didapatkan

49. Kuasa tambahan


-----

_Rang Undang-Undang_

Bahagian X

AM

_Fasal_

50. Pembayaran ke dalam kumpulan wang

51. Pengkompaunan kesalahan

52. Pemulaan pendakwaan

53. Perisytiharan palsu

54. Kesalahan yang dilakukan oleh pertubuhan perbadanan

55. Kesalahan oleh pekongsi, pekhidmat atau pengantara yang diberi kuasa

56. Pekhidmat awam

57. Perlindungan daripada tindakan guaman dan prosiding undang-undang

58. Perlindungan pemberi maklumat

59. Ganjaran

60. Kuasa untuk mengecualikan

61. Kuasa untuk meminda Jadual

62. Kuasa untuk membuat peraturan-peraturan

63. Peruntukan peralihan

Jadual Pertama

Jadual Kedua


-----

_Akses kepada Sumber Biologi dan Perkongsian Faedah_ 5

RANG UNDANG-UNDANG

_b e r n a m a_

Suatu Akta untuk melaksanakan Konvensyen Kepelbagaian
Biologi dan mana-mana protokol kepada Konvensyen berkenaan
dengan akses kepada sumber biologi dan pengetahuan tradisi yang
berkaitan dengan sumber biologi dan perkongsian faedah yang
terhasil daripada penggunaannya dan bagi perkara yang berkaitan
dengannya.

[ ]

**BAHAWASANYA Konvensyen Kepelbagaian Biologi telah dibuka**
untuk tandatangan di Rio De Janeiro, Brazil pada 5 Jun 1992 dan
telah mula berkuat kuasa pada 29 Disember 1993;

**DAN BAHAWASANYA Malaysia telah mendepositkan surat cara**
ratifikasi pada 24 Jun 1994 dan oleh yang demikian mengikut
Perkara 36 Konvensyen itu, Konvensyen tersebut mula berkuat kuasa
setakat yang berkenaan dengan Malaysia pada 22 September 1994;

**DAN BAHAWASANYA Konvensyen Kepelbagaian Biologi**
memerintahkan Pihak-Pihak untuk mengambil langkah-langkah
perundangan, pentadbiran atau polisi, sebagaimana yang sesuai,
untuk melaksanakan peruntukan yang berhubungan dengan akses
kepada sumber genetik dan perkongsian faedah yang adil dan
saksama hasil daripada penggunaan komersial dan penggunaan lain;


-----

6 _Rang Undang-Undang_

**MAKA, OLEH YANG DEMIKIAN, DIPERBUAT oleh Parlimen**
Malaysia seperti yang berikut:

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Akses kepada Sumber
Biologi dan Perkongsian Faedah 2017.

(2) Tertakluk kepada subseksyen (3), Akta ini mula berkuat kuasa
pada tarikh yang ditetapkan oleh Menteri melalui pemberitahuan
dalam Warta dan Menteri boleh menetapkan tarikh yang berlainan
bagi permulaan kuat kuasa peruntukan yang berlainan Akta ini.

(3) Akta ini mula berkuat kuasa di Negeri Sabah dan Sarawak
pada tarikh yang ditetapkan oleh Menteri, setelah berunding dengan
Pihak Berkuasa Negeri, melalui pemberitahuan dalam _Warta._

**Ketidakpakaian Akta**

**2. Akta ini tidak terpakai bagi sumber biologi atau genetik spesifik**
yang diliputi oleh dan bagi maksud mana-mana instrumen yang
khusus mengenai akses kepada sumber biologi dan perkongsian
faedah yang kepadanya Malaysia menjadi suatu pihak.

**Akta hendaklah dibaca bersama-sama dengan undang-undang**
**lain**

**3. (1) Akta ini hendaklah dibaca bersama-sama dengan**
mana-mana undang-undang bertulis lain yang berhubungan dengan
akses kepada sumber biologi dan perkongsian faedah yang terhasil
daripada penggunaan sumber biologi.

(2) Peruntukan Akta ini hendaklah menjadi tambahan kepada,
dan tidak mengurangkan, peruntukan dalam mana-mana
undang-undang lain yang berkuat kuasa pada masa ini, yang
berhubungan dengan hutan, hidupan liar, haiwan, perikanan dan
perdagangan antarabangsa mengenai spesies terancam, kecuali
perkara yang termasuk di bawah peruntukan Akta ini.


-----

_Akses kepada Sumber Biologi dan Perkongsian Faedah_ 7

(3) Tiada apa-apa jua dalam Akta ini boleh ditafsirkan sebagai
mengehadkan hak Negeri untuk mengambil tindakan yang
berhubungan dengan akses kepada sumber biologi dan perkongsian
faedah yang terhasil daripada penggunaannya, dengan syarat bahawa
tindakan itu selaras dengan objektif dan peruntukan Akta ini.

**Tafsiran**

**4. Dalam Akta ini, melainkan jika konteksnya menghendaki**
makna yang lain—

“badan penasihat” ertinya suatu badan yang terdiri daripada

masyarakat pribumi dan masyarakat tempatan yang ditubuhkan
oleh Pihak Berkuasa Kompeten di bawah subseksyen 9(2);

“Jawatankuasa Penasihat” ertinya suatu jawatankuasa yang

ditubuhkan oleh Pihak Berkuasa Kompeten Kebangsaan di bawah
seksyen 11;

“haiwan” termasuklah—

_(a) apa-apa mamalia (selain manusia), burung, reptilia, amfibia,_

artropod, atau vertebrata atau inverterbrata lain, sama ada
hidup atau mati, dan telur, yang mudanya atau bentuk
tidak matangnya yang terbit daripadanya;

_(b) apa-apa bahagian atau terbitan sesuatu haiwan yang mudah_

dikenali;

_(c) hidupan liar sebagaimana yang ditakrifkan dalam Akta_

Pemuliharaan Hidupan Liar 2010 [Akta 716]; dan

_(d) ikan sebagaimana yang ditakrifkan dalam Akta Perikanan_

1985 [Akta 317];

“pengantara yang diberi kuasa” ertinya mana-mana orang yang
dinamakan oleh pemohon bagi suatu permit di bawah seksyen 12
atau 15 untuk mengambil sumber biologi atau pengetahuan tradisi
yang berkaitan dengan sumber biologi bagi pihaknya;

“sumber biologi” termasuklah—

_(a) sumber genetik, organisma, mikroorganisma, terbitan dan_

bahagian sumber genetik, organisma, mikroorganisma
atau terbitan itu;

_(b) populasi dan apa-apa komponen biotik lain bagi suatu_

ekosistem yang mempunyai kegunaan atau nilai sebenar

t b t i k d i d


-----

8 _Rang Undang-Undang_

_(c) apa-apa maklumat yang berhubungan dengan_

perenggan _(a) dan_ _(b);_

“mekanisme pusat penjelasan” ertinya portal maklumat berasaskan
web yang ditubuhkan oleh Pihak Berkuasa Kompeten Kebangsaan
di bawah seksyen 32;

“Pihak Berkuasa Kompeten” ertinya Pihak Berkuasa Kompeten
sebagaimana yang dinyatakan dalam Jadual Pertama;

“Konvensyen” ertinya Konvensyen Kepelbagaian Biologi;

“terbitan” termasuklah suatu sebatian biokimia yang terhasil
secara semula jadi yang diterbitkan, dibangunkan atau disintesiskan,
daripada suatu sumber biologi atau terhasil daripada pelahiran
genetik atau metabolisme sumber biologi atau genetik itu, atau
bahagian, tisu atau ekstrak, sama ada ia mengandungi unit
keturunan kefungsian atau sebaliknya, dan maklumat berhubung
dengan terbitan;

“sumber genetik” ertinya apa-apa bahan berasal daripada
tumbuhan, haiwan, mikroorganisma, kulat atau asalan lain yang
mengandungi unit keturunan kefungsian dan mempunyai nilai
sebenar atau berpotensi bagi manusia;

“masyarakat pribumi” ertinya suatu kumpulan orang yang terdiri
daripada—

_(a) dalam hal Semenanjung Malaysia, orang asli sebagaimana_

yang ditakrifkan dalam Akta Orang Asli 1954 [Akta 134];
atau

_(b) dalam hal Sabah dan Sarawak, anak negeri sebagaimana_

yang ditakrifkan dalam Fasal (6) Perkara 161a Perlembagaan
Persekutuan,

dan yang bertutur dalam bahasa orang asli atau anak negeri dan
lazimnya mengikut dan mengamalkan cara hidup tradisi, adat dan
kepercayaan orang asli atau anak negeri;

“masyarakat tempatan” ertinya suatu kumpulan individu yang
telah menetap bersama dan mewarisi secara berterusan proses dan
budaya pengeluaran atau suatu kumpulan orang yang menetap
bersama dalam suatu kampung atau kawasan dan di bawah suatu
sistem ekobudaya;


-----

_Akses kepada Sumber Biologi dan Perkongsian Faedah_ 9

“mikroorganisma” ertinya apa-apa organisma yang bersaiz
mikroskopik dan bahagian organisma yang bersaiz mikroskopik,
termasuk organisma, virus dan viroid yang steril;

“Menteri” ertinya Menteri yang dipertanggungkan dengan
tanggungjawab bagi sumber asli dan alam sekitar;

“bukan komersial” ertinya bagi maksud akademik atau bukan
berorientasikan keuntungan;

“permit” ertinya permit yang dikeluarkan oleh Pihak Berkuasa
Kompeten di bawah seksyen 13 atau 16, mengikut mana-mana
yang berkenaan;

“pemegang permit” ertinya seseorang yang memegang permit
yang dikeluarkan oleh Pihak Berkuasa Kompeten di bawah
seksyen 13 atau 16;

“tumbuhan” termasuklah—

_(a) apa-apa spesies tumbuhan atau apa-apa bahagian daripadanya_

sama ada hidup atau mati dan termasuklah batang, dahan,
ubi, bebawang, umbisi, pokok penanti, kayu mata-tunas,
keratin, tut, keratan tunas, pelekap, akar, daun, bunga,
buah, biji atau apa-apa jua bahagian atau keluaran
lain dari sesuatu tumbuhan itu sama ada terputus atau
tercantum; dan

_(b) apa-apa bahagian atau terbitan tumbuhan yang mudah_

dikenali;

“premis” termasuklah apa-apa pondok, bangsal, struktur, platform,
rumah, bangunan, pengangkut dan tanah sama ada dipagari atau
dibina di atasnya atau tidak;

“ditetapkan” ertinya ditetapkan oleh peraturan-peraturan yang
dibuat di bawah Akta ini;

“bahan pembiakan” ertinya apa-apa bahan sumber biologi
termasuk bahan berasal daripada tumbuhan atau haiwan atau
apa-apa bahagian bahan sumber biologi, yang digunakan untuk
penggandaan atau penghasilan semula;


-----

10 _Rang Undang-Undang_

“penyelidikan dan pembangunan” termasuklah kajian atau
siasatan sistematik atau aplikasi teknologi melalui penganalisisan,
pensampelan, bioassai dan penyediaan inventori atau cara lain bagi
apa-apa tujuan termasuk penyelidikan taksonomi, dan pembangunan
produk komersial berpotensi;

“pemberi sumber” termasuklah—

_(a) Kerajaan Persekutuan, atau Pihak Berkuasa Negeri yang_

memiliki sumber biologi dalam keadaan _in-situ;_

_(b) Kerajaan Persekutuan, atau Pihak Berkuasa Negeri,_

berkenaan dengan sumber biologi ex-situ, tempat sumber
itu berasal;

_(c) Jabatan, agensi kerajaan atau institusi penggajian tinggi_

awam yang memegang sumber biologi dalam keadaan
_ex-situ, sama ada di dalam koleksi atau selainnya, yang_
asalan sumber biologi itu tidak boleh ditentukan dengan
usaha wajar;

_(d) Kerajaan Persekutuan atau, Pihak Berkuasa Negeri, dari_

tempat sumber itu diakses dalam keadaan yang—

(i) sumber biologi itu dipegang dalam keadaan

_ex-situ_ oleh suatu badan swasta; atau

(ii) sumber biologi itu diambil daripada tanah

persendirian; dan

(iii) asalan sumber biologi itu tidak dapat ditentukan

dengan usaha wajar.

_(e) masyarakat pribumi dan masyarakat tempatan, jika sumber_

itu berada di atas tanah yang mereka mempunyai hak
yang diperuntukkan oleh undang-undang;

_(f) masyarakat pribumi dan masyarakat tempatan, jika mereka_

ialah pemegang pengetahuan tradisi termasuk anggota
masyarakat yang merupakan dukun tradisi; atau

_(g) orang perseorangan, jika sumber biologi itu diambil_

daripada badan orang perseorangan itu;


-----

_Akses kepada Sumber Biologi dan Perkongsian Faedah_ 11

“Pihak Berkuasa Negeri” ertinya pihak berkuasa negeri
di negeri yang berkenaan di dalam Malaysia dan dalam hal
Wilayah Persekutuan, Menteri bagi Kerajaan Persekutuan yang
dipertanggungkan dengan tanggungjawab bagi Wilayah Persekutuan;

“ambil” termasuklah—

_(a) berhubung dengan suatu haiwan, menuai, menangkap,_

menawan, memerangkap dan membunuh atau memperoleh
melalui apa-apa cara lain;

_(b) berhubung dengan suatu spesimen tumbuhan, mengumpul,_

menuai, memetik, menghimpun dan memotong atau
memperoleh melalui apa-apa cara lain;

_(c) berhubung dengan sumber biologi lain termasuk_

mikroorganisma, mengumpul, memetik atau memperoleh
melalui apa-apa cara lain; atau

_(d) untuk memperoleh sumber biologi dengan apa-apa cara_

lain;

“taksa yang terancam” ertinya spesies yang terancam secara
kritikal, terancam atau rentan sebagaimana yang disenaraikan
dalam Lampiran I, II dan III Jadual Ketiga Akta Perdagangan
Antarabangsa mengenai Spesies Terancam 2008 [Akta 686]
masing-masing.

**Akses kepada sumber biologi**

**5. (1) Seseorang dikatakan mempunyai akses kepada sumber**
biologi sekiranya—

_(a) pengambilan sumber biologi daripada habitat semula jadinya_

atau tempat yang sumber itu disimpan, tumbuh atau
ditemui termasuk dalam pasaran bagi maksud penyelidikan
dan pembangunan; atau

_(b) terdapat prospek munasabah sebagaimana yang ditentukan_

oleh Pihak Berkuasa Kompeten bahawa sumber biologi
yang diambil oleh orang itu akan tertakluk kepada
penyelidikan dan pembangunan.


-----

12 _Rang Undang-Undang_

(2) Akses kepada sumber biologi tidaklah termasuk aktiviti
yang berikut:

_(a) menangkap ikan bagi perdagangan, rekreasi atau permainan;_

_(b) mengambil haiwan atau tumbuhan untuk makanan;_

_(c) mengambil sumber biologi yang telah ditanam atau dijaga_

bagi apa-apa maksud selain maksud penyelidikan dan
pembangunan;

_(d) mengambil hasil semula jadi termasuk minyak dan madu_

bagi apa-apa maksud selain maksud penyelidikan dan
pembangunan;

_(e) mengumpul bahan penghasilan semula tumbuhan untuk_

pembiakan;

_(f) menjalankan perhutanan komersial;_

_(g)_ berhubung dengan masyarakat pribumi dan masyarakat

tempatan, bagi penggunaan dan pertukaran sumber biologi
itu sesama mereka dalam melaksanakan amalan tradisi
dan adat mereka;

_(h)_ pengambilan sumber biologi oleh mana-mana orang yang

merupakan—

(i) organisma diubah suai yang hidup sebagaimana

yang ditakrifkan dalam Akta Biokeselamatan
2007 [Akta 678] yang hak harta intelek telah
diberikan dan masih wujud; atau

(ii) varieti tumbuhan yang suatu hak pembiak baka

telah diberikan dan masih wujud di bawah
Akta Perlindungan Varieti Baru Tumbuhan 2004

[Akta 634]; dan

_(i) akses kepada sumber biologi yang dikecualikan di bawah_

seksyen 60.


-----

_Akses kepada Sumber Biologi dan Perkongsian Faedah_ 13

**Hak petani kecil**

**6.** (1) Tiada apa-apa jua dalam Akta ini boleh ditafsirkan untuk
mengehadkan hak seseorang petani kecil—

_(a) untuk menyimpan, mengguna, menukar dan menjual biji_

benih dari ladang sendiri atau bahan pembiakan; dan

_(b) menjalankan pembiakbakaan konvensional atau amalan_

tradisi dalam penggunaan dalam bidang pertanian,
hortikultur, perladangan poltri, penternakan tenusu,
penternakan haiwan atau penyimpanan lebah.

(2) Bagi maksud seksyen ini, “petani kecil” mempunyai erti
yang diberikan kepadanya dalam Akta Perlindungan Varieti Baru
Tumbuhan 2004.

Bahagian II

PIHAK BERKUASA

**Pihak Berkuasa Kompeten Kebangsaan**

**7.** (1) Suatu Pihak Berkuasa yang dikenali sebagai “Pihak Berkuasa
Kompeten Kebangsaan” ditubuhkan.

(2) Pihak Berkuasa Kompeten Kebangsaan hendaklah terdiri
daripada anggota yang berikut:

_(a) Ketua Setiausaha bagi Kementerian yang dipertanggungkan_

dengan tanggungjawab bagi sumber asli dan alam sekitar
yang akan menjadi Pengerusi; dan

_(b) apa-apa bilangan orang yang akan dilantik oleh Menteri._

**Fungsi Pihak Berkuasa Kompeten Kebangsaan**

**8.** Pihak Berkuasa Kompeten Kebangsaan hendaklah mempunyai
fungsi yang berikut:

_(a)_ untuk menyelaraskan pelaksanaan dan penguatkuasaan

peruntukan Akta ini oleh Pihak Berkuasa Kompeten;


-----

14 _Rang Undang-Undang_

_(b)_ untuk menentukan fi yang kena bayar melalui rundingan

dengan Pihak Berkuasa Kompeten;

_(c)_ untuk berkomunikasi dengan negara lain dan sekretariat

yang ditubuhkan di bawah mana-mana triti, perjanjian,
konvensyen atau protokol yang berhubungan dengan
akses dan perkongsian faedah berhubung dengan sumber
biologi, sebagaimana yang sesuai, mengenai perkara di
bawah Akta ini;

_(d)_ untuk melaksanakan dan memenuhi kehendak di bawah

mana-mana triti, perjanjian, konvensyen atau protokol
yang berhubungan dengan akses dan perkongsian faedah
berhubung dengan sumber biologi yang kepadanya Malaysia
menjadi suatu pihak jika triti, perjanjian, konvensyen
atau protokol itu berhubung dengan maksud Akta ini;

_(e)_ untuk mewujudkan kesedaran dan menyediakan latihan,

pendidikan dan maklumat yang berhubungan dengan
akses dan perkongsian faedah berhubung dengan sumber
biologi;

_(f)_ untuk menyimpan dan menyenggara suatu daftar permit

yang dikeluarkan oleh Pihak Berkuasa Kompeten dan
maklumat yang berhubungan dengan permit itu;

_(g)_ untuk mewujudkan langkah di bawah subseksyen 30(1)

bagi maksud memantau dan mengesan sumber biologi
atau pengetahuan tradisi yang berkaitan dengan sumber
biologi yang diakses;

_(h)_ untuk menyokong undang-undang adat dan amalan masyarakat

pribumi dan masyarakat tempatan, dan pembangunan
protokol dan tatacara komuniti oleh masyarakat pribumi
dan masyarakat tempatan, mengikut mana-mana yang
berkenaan;

_(i)_ untuk menubuh dan menyenggara suatu mekanisme pusat

penjelasan di bawah seksyen 32;

_(j)_ untuk berperanan sebagai Pihak Berkuasa Kompeten bagi

semua koleksi _ex-situ jika asalan sumber biologi tidak_
boleh ditentukan dengan usaha wajar dan tidak termasuk
dalam bidang kuasa Pihak Berkuasa Kompeten lain; dan


-----

_Akses kepada Sumber Biologi dan Perkongsian Faedah_ 15

_(k)_ untuk melakukan apa-apa perkara yang disifatkannya sesuai

untuk membolehkannya melaksanakan fungsinya secara
berkesan atau yang bersampingan dengan pelaksanaan
fungsinya.

**Pihak Berkuasa Kompeten**

**9.** (1) Pihak Berkuasa Kompeten yang dinyatakan dalam
Jadual Pertama hendaklah mempunyai bidang kuasa ke atas semua
perkara yang berhubungan dengan akses kepada sumber biologi
dalam kawasan sebagaimana yang dinyatakan dalam Jadual Pertama.

(2) Pihak Berkuasa Kompeten hendaklah menubuhkan suatu
badan penasihat untuk menangani perkara yang berhubungan dengan
masyarakat pribumi dan masyarakat tempatan dan pengetahuan
tradisi yang berkaitan dengan sumber biologi yang terdiri daripada
wakil masyarakat pribumi dan masyarakat tempatan yang nasihat
itu hendaklah diminta dan diambil kira.

(3) Pihak Berkuasa Kompeten boleh, jika difikirkannya perlu,
menubuhkan apa-apa jawatankuasa untuk membantu dalam
menjalankan fungsinya di bawah Akta ini.

(4) Mana-mana anggota badan penasihat yang dilantik di bawah
subseksyen (2), orang lain yang diundang untuk menghadiri apa-apa
mesyuarat badan penasihat dan anggota jawatankuasa yang
ditubuhkan di bawah subseksyen (3) boleh dibayar apa-apa
elaun dan perbelanjaan lain sebagaimana yang ditentukan oleh
Pihak Berkuasa Kompeten.

(5) Pihak Berkuasa Kompeten hendaklah berunding dan
mendapatkan nasihat daripada Pihak Berkuasa Kompeten Kebangsaan
dalam menjalankan kuasanya dan melaksanakan fungsinya
di bawah Akta ini.

**Fungsi dan kuasa Pihak Berkuasa Kompeten**

**10.** (1) Pihak Berkuasa Kompeten hendaklah mempunyai fungsi
yang berikut:

_(a)_ untuk menguruskan semua permohonan bagi akses kepada

sumber biologi atau pengetahuan tradisi yang berkaitan
dengan sumber biologi dalam bidang kuasanya dan
perkongsian faedah yang terhasil daripada penggunaan
sumber biologi atau pengetahuan tradisi yang berkaitan


-----

16 _Rang Undang-Undang_

_(b)_ untuk menyenggara suatu rekod bagi semua permohonan

akses dan keputusan yang berhubungan dengan permohonan
itu, termasuk permit yang dikeluarkan;

_(c) untuk menyediakan suatu laporan tahunan berkenaan_

dengan apa-apa permohonan akses dan keputusan yang
berhubungan dengan permohonan itu termasuk permit
yang dikeluarkan dan mengemukakan laporan dan salinan
permit itu kepada Pihak Berkuasa Kompeten Kebangsaan
pada atau sebelum apa-apa tarikh yang akan ditentukan
oleh Pihak Berkuasa Kompeten Kebangsaan; dan

_(d)_ melakukan apa-apa perkara lain yang disifatkannya patut

untuk membolehkannya melaksanakan fungsinya secara
berkesan atau yang bersampingan dengan pelaksanaan
fungsinya.

(2) Pihak Berkuasa Kompeten hendaklah mempunyai kuasa
untuk melakukan semua perkara yang perlu atau suai manfaat
bagi atau yang berkaitan dengan pelaksanaan fungsinya di bawah
Akta ini.

**Jawatankuasa Penasihat**

**11. (1) Pihak Berkuasa Kompeten Kebangsaan hendaklah**
menubuhkan suatu Jawatankuasa Penasihat dan melantik apa-apa
bilangan orang yang mempunyai pengalaman, pengetahuan dan
kepakaran mengenai perkara yang berhubungan dengan disiplin
saintifik, perundangan, teknikal, etika dan disiplin lain yang
berkaitan untuk menjadi anggota Jawatankuasa Penasihat.

(2) Anggota Jawatankuasa Penasihat yang dilantik di bawah
subseksyen (1) dan mana-mana orang lain yang diundang ke apa-apa
mesyuarat Jawatankuasa Penasihat boleh dibayar apa-apa elaun
dan perbelanjaan lain sebagaimana yang ditentukan oleh Pihak
Berkuasa Kompeten Kebangsaan.

(3) Anggota Jawatankuasa Penasihat yang dilantik di bawah
subseksyen (1) hendaklah, melainkan jika dia terlebih dahulu
meletakkan atau mengosongkan jawatannya atau pelantikannya
terlebih dahulu dibatalkan, memegang jawatan selama tempoh
tidak melebihi dua tahun dan hendaklah layak untuk dilantik
semula.


-----

_Akses kepada Sumber Biologi dan Perkongsian Faedah_ 17

(4) Jawatankuasa Penasihat hendaklah, atas permintaan,
memberikan nasihat bagi perkara saintifik, perundangan, teknikal,
etika dan disiplin lain yang berkaitan kepada Pihak Berkuasa
Kompeten Kebangsaan dan Pihak Berkuasa Kompeten.

Bahagian III

KEHENDAK BAGI PERMIT UNTUK MENGAKSES

SUMBER BIOLOGI

**Permohonan permit bagi maksud komersial atau komersial**
**berpotensi**

**12. (1) Mana-mana orang yang berniat untuk mengakses sumber**
biologi atau pengetahuan tradisi yang berkaitan dengan sumber
biologi termasuk melalui suatu pengantara yang diberi kuasa untuk
tujuan komersial atau komersial berpotensi hendaklah memohon
permit kepada Pihak Berkuasa Kompeten yang berkenaan dalam
bentuk dan cara sebagaimana yang akan ditetapkan dan hendaklah
disertakan dengan bayaran fi yang ditetapkan.

(2) Pihak Berkuasa Kompeten boleh, selepas menerima

permohonan di bawah subseksyen (1), meluluskan permohonan
itu, jika perkara yang berikut dipenuhi:

_(a)_ suatu perjanjian perkongsian faedah telah dibuat mengikut

seksyen 22;

_(b) dalam hal akses kepada sumber biologi atau pengetahuan_

tradisi yang berkaitan dengan sumber biologi, mengikut
mana-mana yang berkenaan, pemohon telah mendapat
keizinan termaklum awal mengikut seksyen 23;

_(c)_ permohonan itu bukan bagi apa-apa taksa yang terancam;

_(d)_ permohonan itu bukan bagi apa-apa spesies yang endemik,

spesies nadir atau apa-apa spesies yang dilindungi
di bawah undang-undang Persekutuan atau Negeri;

_(e) akses itu tidak mungkin mendatangkan kesan buruk_

terhadap punca pencarian atau amalan budaya, termasuk
amalan keagamaan, istiadat atau tradisi atau adat lain
masyarakat pribumi dan masyarakat tempatan lain;


-----

18 _Rang Undang-Undang_

_(f) dalam hal akses kepada sumber genetik manusia,_

penggunaannya bukan bagi maksud yang bertentangan
dengan nilai-nilai etika atau kepentingan awam;

_(g) akses itu tidak boleh mendatangkan kesan buruk terhadap_

alam sekitar yang mungkin sukar untuk dikawal dan
dikurangkan;

_(h) akses itu tidak boleh mengakibatkan hakisan genetik atau_

menjejaskan apa-apa fungsi ekosistem;

_(i) akses itu tidak boleh menjejaskan keselamatan makanan;_

_(j) penggunaan sumber biologi itu bukanlah bagi maksud yang_

bertentangan dengan kepentingan negara atau Negeri;

_(k) penggunaan sumber biologi itu bukanlah bagi membangunkan_

senjata biologi atau kimia, atau bagi maksud ketenteraan
atau keganasan;

_(l) penggunaan sumber biologi itu bukanlah bagi maksud_

yang berkaitan dengan teknologi pembatasan penggunaan
genetik;

_(m) pemohon tidak melakukan suatu kesalahan di bawah_

Akta ini;

_(n) pemohon tidak dihukum bankrap atau, dalam hal suatu_

syarikat, tidak digulungkan;

_(o) permohonan itu mematuhi kehendak Akta ini atau_

mana-mana undang-undang bertulis lain; dan

_(p) penggunaan sumber biologi itu tidak bertentangan dengan_

perjanjian antarabangsa atau instrumen yang berkaitan
yang kepadanya Malaysia menjadi suatu pihak.

(3) Pihak Berkuasa Kompeten hendaklah menolak permohonan
itu jika—

_(a) apa-apa alasan yang dinyatakan dalam subseksyen (2)_

tidak dipenuhi; atau


-----

_Akses kepada Sumber Biologi dan Perkongsian Faedah_ 19

_(b) selepas berunding dengan Pihak Berkuasa Kompeten_

Kebangsaan, pemohon berasal dari, atau selainnya
berpangkalan atau beroperasi dalam, bidang kuasa yang
tidak memperuntukkan langkah-langkah yang mencukupi
dan berkesan yang menghendaki sumber biologi digunakan
dalam bidang kuasanya hendaklah diakses mengikut
keizinan termaklum awal dan terma dipersetujui bersama
hendaklah dibuat sebagaimana yang diperuntukkan di
bawah Akta ini.

(4) Walau apa pun subseksyen (3), Pihak Berkuasa Kompeten
boleh mengeluarkan permit yang berhubungan dengan
perenggan (2)(c) dan (d) jika Pihak Berkuasa Kompeten berpuas
hati bahawa permohonan permit itu tidak menjejaskan pemuliharaan
dan penggunaan biodiversiti secara mampan.

(5) Selepas memberikan pertimbangan yang sewajarnya kepada
permohonan di bawah subseksyen (1) dan (2), Pihak Berkuasa
Kompeten boleh—

_(a) meluluskan permohonan itu, dengan atau tanpa syarat,_

dan mengeluarkan suatu permit kepada pemohon; atau

_(b) menolak permohonan itu, dengan menyatakan alasan bagi_

penolakan.

(6) Mana-mana orang yang mengakses sumber biologi atau
pengetahuan tradisi yang berkaitan dengan sumber biologi
tanpa permit di bawah subseksyen (1) atau melanggar apa-apa
syarat yang dikenakan atas permit di bawah subseksyen (5)
melakukan suatu kesalahan dan boleh, apabila disabitkan—

_(a)_ jika orang itu ialah orang perseorangan, didenda tidak

melebihi lima ratus ribu ringgit atau dipenjarakan selama
tempoh tidak melebihi sepuluh tahun atau kedua-duanya;
atau

_(b)_ jika orang itu ialah suatu pertubuhan perbadanan, didenda

tidak melebihi lima juta ringgit.


-----

20 _Rang Undang-Undang_

**Pengeluaran permit bagi maksud komersial atau komersial**
**berpotensi**

**13. (1) Pihak Berkuasa Kompeten hendaklah mengeluarkan**
suatu permit bagi maksud komersial atau komersial berpotensi
yang mengandungi butir-butir sebagaimana yang ditentukan oleh
Pihak Berkuasa Kompeten Kebangsaan selepas berunding dengan
Pihak Berkuasa Kompeten.

(2) Selepas pengeluaran permit di bawah subseksyen (1), tiada
perubahan bagi penggunaan berhubung dengan sumber biologi
sebagaimana yang dinyatakan dalam permit boleh dibuat kecuali
apabila permohonan baharu dibuat dan suatu permit dikeluarkan
di bawah seksyen ini.

(3) Pihak Berkuasa Kompeten boleh pada bila-bila masa selepas
mengeluarkan permit di bawah subseksyen (1)—

_(a) mengenakan apa-apa syarat tambahan bagi permit_

sebagaimana yang difikirkannya perlu atau suai manfaat;
atau

_(b) meminda atau membatalkan apa-apa syarat yang dikenakan_

atas permit.

(4) Jika Pihak Berkuasa Kompeten menggunakan subseksyen (3),
Pihak Berkuasa Kompeten hendaklah memberikan notis bertulis
kepada pemegang permit mengenai niatnya untuk berbuat sedemikian
dan memberikan peluang untuk membuat representasi bertulis
dalam tempoh yang dinyatakan dalam notis itu.

(5) Selepas tamat tempoh yang dinyatakan dalam notis itu, dan
setelah mempertimbangkan apa-apa representasi yang dibuat oleh
pemegang permit, Pihak Berkuasa Kompeten hendaklah memutuskan
sama ada untuk mengenakan, mengubah atau membatalkan apa-apa
syarat di bawah subseksyen (3).

(6) Pihak Berkuasa Kompeten hendaklah memberikan suatu
notis bertulis kepada pemegang permit mengenai keputusannya
di bawah subseksyen (5) dengan secepat yang dapat dilaksanakan
dan keputusan itu akan berkuat kuasa pada tarikh yang dinyatakan
dalam notis bertulis itu.


-----

_Akses kepada Sumber Biologi dan Perkongsian Faedah_ 21

(7) Mana-mana orang yang melanggar subseksyen (2) atau
apa-apa syarat yang dikenakan bagi permit di bawah subseksyen (3)
melakukan suatu kesalahan dan boleh, apabila disabitkan—

_(a) jika orang itu ialah orang perseorangan, didenda tidak_

melebihi dua ratus ribu ringgit atau dipenjarakan selama
tempoh tidak melebihi sepuluh tahun atau kedua-duanya;
atau

_(b) jika orang itu ialah suatu pertubuhan perbadanan, didenda_

tidak melebihi lima ratus ribu ringgit.

**Permit bagi maksud komersial atau komersial berpotensi tidak**
**boleh dipindah milik**

**14. (1) Seorang pemegang permit tidak boleh memindah milik**
permitnya atau menyerahhakkan apa-apa hak, kewajipan, liabiliti
atau obligasi di bawah permit itu kepada mana-mana orang lain.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan—

_(a)_ jika orang itu ialah orang perseorangan, didenda tidak

melebihi dua ratus ribu ringgit atau dipenjarakan selama
tempoh tidak melebihi sepuluh tahun atau kedua-duanya;
atau

_(b)_ jika orang itu ialah suatu pertubuhan perbadanan, didenda

tidak melebihi lima ratus ribu ringgit.

**Permohonan** **permit bagi maksud bukan komersial**

**15.** (1) Mana-mana orang yang berniat untuk mengakses sumber
biologi atau pengetahuan tradisi yang berkaitan dengan sumber
biologi, termasuk melalui suatu pengantara yang diberi kuasa
bagi maksud bukan komersial hendaklah memohon permit kepada
Pihak Berkuasa Kompeten yang berkenaan dalam bentuk dan
cara sebagaimana yang ditetapkan dan hendaklah disertai dengan
suatu salinan akuan berkanun yang dilengkapkan dengan sempurna
sebagaimana yang dinyatakan dalam Jadual Kedua dan bayaran
fi yang ditetapkan.


-----

22 _Rang Undang-Undang_

(2) Apa-apa aktiviti yang dijalankan di bawah subseksyen (1)
hendaklah dijalankan dengan kerjasama dengan suatu institusi
pengajian tinggi awam, institusi penyelidikan awam atau agensi
Kerajaan, melainkan jika Pihak Berkuasa Kompeten yang berkenaan
berpuas hati bahawa—

_(a) pemohon ialah suatu pertubuhan bukan berasaskan keuntungan_

yang berpangkalan atau didaftarkan di Malaysia;

_(b) penyelidik tempatan terlibat dalam aktiviti itu; dan_

_(c) terdapat suatu program untuk membina keupayaan_

dimasukkan dalam aktiviti.

(3) Pihak Berkuasa Kompeten boleh, selepas menerima
permohonan di bawah subseksyen (1), meluluskan permohonan
itu, jika perkara yang berikut telah dipenuhi:

_(a) permohonan bukan bagi maksud komersial atau komersial_

berpotensi;

_(b) dalam hal akses kepada sumber biologi atau pengetahuan_

tradisi yang berkaitan dengan sumber biologi, mengikut
mana-mana yang berkenaan, pemohon telah mendapat
keizinan termaklum awal mengikut seksyen 23;

_(c)_ permohonan itu bukan bagi apa-apa taksa yang terancam;

_(d)_ permohonan itu bukan bagi apa-apa spesies yang endemik,

spesies nadir atau apa-apa spesies yang dilindungi
di bawah undang-undang Persekutuan atau Negeri;

_(e) akses itu tidak mungkin mendatangkan kesan buruk_

terhadap punca pencarian atau amalan budaya termasuk
amalan keagamaan, istiadat atau tradisi atau adat lain
masyarakat pribumi dan masyarakat tempatan lain;

_(f) dalam hal akses kepada sumber genetik manusia,_

penggunaannya bukan bagi maksud yang bertentangan
dengan nilai-nilai etika atau kepentingan awam;

_(g) akses itu tidak boleh mendatangkan kesan buruk terhadap_

alam sekitar yang mungkin sukar untuk dikawal dan
dikurangkan;


-----

_Akses kepada Sumber Biologi dan Perkongsian Faedah_ 23

_(h) akses itu tidak boleh mengakibatkan hakisan genetik atau_

menjejaskan apa-apa fungsi ekosistem;

_(i) akses itu tidak boleh menjejaskan keselamatan makanan;_

_(j) penggunaan sumber biologi itu bukanlah bagi maksud yang_

bertentangan dengan kepentingan negara atau Negeri;

_(k) penggunaan sumber biologi itu bukanlah untuk_

membangunkan senjata biologi atau kimia, atau bagi
maksud ketenteraan atau keganasan;

_(l) penggunaan sumber biologi itu bukanlah bagi maksud_

yang berkaitan dengan teknologi pembatasan penggunaan
genetik;

_(m) pemohon tidak melakukan suatu kesalahan di bawah Akta_

ini;

_(n) pemohon tidak dihukum bankrap atau, dalam hal suatu_

syarikat, tidak digulungkan;

_(o) permohonan itu mematuhi kehendak Akta ini atau_

mana-mana undang-undang bertulis lain; dan

_(p) penggunaan sumber biologi itu tidak bertentangan dengan_

perjanjian antarabangsa atau instrumen yang berkaitan
yang kepadanya Malaysia menjadi suatu pihak.

(4) Pihak Berkuasa Kompeten hendaklah menolak permohonan
itu jika—

_(a) apa-apa alasan yang dinyatakan dalam subseksyen (3)_

tidak dipenuhi; atau

_(b) selepas berunding dengan Pihak Berkuasa Kompeten_

Kebangsaan, pemohon berasal dari, atau selainnya
berpangkalan atau beroperasi dalam, bidang kuasa yang
tidak memperuntukkan langkah-langkah yang mencukupi
dan berkesan yang menghendaki sumber biologi digunakan
dalam bidang kuasanya hendaklah diakses mengikut
keizinan termaklum awal dan terma dipersetujui bersama
hendaklah dibuat sebagaimana yang diperuntukkan di
bawah Akta ini.


-----

24 _Rang Undang-Undang_

(5) Walau apa pun subseksyen (4), Pihak Berkuasa Kompeten
boleh mengeluarkan permit yang berhubungan dengan
perenggan (3)(c) dan _(d) jika Pihak Berkuasa Kompeten berpuas_
hati bahawa permohonan permit itu tidak menjejaskan pemuliharaan
dan penggunaan biodiversiti secara mampan.

(6) Selepas memberikan pertimbangan yang sewajarnya kepada
permohonan di bawah subseksyen (1) dan (3), Pihak Berkuasa
Kompeten boleh—

_(a) meluluskan permohonan, dengan atau tanpa syarat, dan_

mengeluarkan suatu permit kepada pemohon; atau

_(b) menolak permohonan itu, dengan menyatakan alasan bagi_

penolakan.

(7) Mana-mana orang yang mempunyai akses kepada sumber
biologi atau pengetahuan tradisi yang berkaitan dengan sumber
biologi tanpa permit di bawah subseksyen (1) atau melanggar
apa-apa syarat yang dikenakan atas permit di bawah subseksyen (6)
melakukan suatu kesalahan dan boleh, apabila disabitkan—

_(a)_ jika orang itu ialah orang perseorangan, didenda tidak

melebihi satu ratus ribu ringgit atau dipenjarakan selama
tempoh tidak melebihi tujuh tahun atau kedua-duanya;
atau

_(b)_ jika orang itu ialah suatu pertubuhan perbadanan, didenda

tidak melebihi satu juta ringgit.

**Pengeluaran permit bagi maksud bukan komersial**

**16. (1) Pihak Berkuasa Kompeten hendaklah mengeluarkan suatu**
permit bagi maksud bukan komersial yang mengandungi butir-butir
sebagaimana yang ditentukan oleh Pihak Berkuasa Kompeten
Kebangsaan selepas berunding dengan Pihak Berkuasa Kompeten.

(2) Selepas pengeluaran permit di bawah subseksyen (1), tiada
perubahan bagi penggunaan berhubung dengan sumber biologi
sebagaimana yang dinyatakan dalam permit boleh dibuat kecuali
apabila permohonan baharu dibuat dan suatu permit dikeluarkan
di bawah seksyen ini.


-----

_Akses kepada Sumber Biologi dan Perkongsian Faedah_ 25

(3) Pihak Berkuasa Kompeten boleh pada bila-bila masa selepas
mengeluarkan permit di bawah subseksyen (1)—

_(a) mengenakan apa-apa syarat tambahan bagi permit_

sebagaimana yang difikirkannya perlu atau suai manfaat;
atau

_(b) meminda atau membatalkan apa-apa syarat yang dikenakan_

atas permit.

(4) Jika Pihak Berkuasa Kompeten menggunakan subseksyen (3),
Pihak Berkuasa Kompeten hendaklah memberikan notis bertulis
kepada pemegang permit mengenai niatnya untuk berbuat sedemikian
dan memberikan peluang untuk membuat representasi bertulis
dalam tempoh yang dinyatakan dalam notis itu.

(5) Selepas tamat tempoh yang dinyatakan dalam notis itu, dan
setelah mempertimbangkan apa-apa representasi yang dibuat oleh
pemegang permit, Pihak Berkuasa Kompeten hendaklah memutuskan
sama ada untuk mengenakan, mengubah atau membatalkan apaapa syarat di bawah subseksyen (3).

(6) Pihak Berkuasa Kompeten hendaklah memberikan suatu
notis bertulis kepada pemegang permit mengenai keputusannya
di bawah subseksyen (5) dengan secepat yang dapat dilaksanakan
dan keputusan itu akan berkuat kuasa pada tarikh yang dinyatakan
dalam notis bertulis itu.

(7) Mana-mana orang yang melanggar subseksyen (2) atau
apa-apa syarat yang dikenakan bagi permit di bawah subseksyen (3)
melakukan suatu kesalahan dan boleh, apabila disabitkan—

_(a) jika orang itu ialah orang perseorangan, didenda tidak_

melebihi satu ratus ribu ringgit atau dipenjarakan selama
tempoh tidak melebihi tujuh tahun atau kedua-duanya;
atau

_(b) jika orang itu ialah suatu pertubuhan perbadanan, didenda_

tidak melebihi lima ratus ribu ringgit.

**Keputusan hendaklah dimaklumkan**

**17.** Pihak Berkuasa Kompeten hendaklah memaklumkan
keputusannya secara bertulis kepada pemohon dan memberitahu
Pihak Berkuasa Kompeten Kebangsaan dengan secepat yang dapat
dilaksanakan keputusan mana-mana permohonan yang berhubungan
dengan permit yang dibuat di bawah Akta ini.


-----

26 _Rang Undang-Undang_

**Hal keadaan apabila permit tidak dikehendaki**

**18.** Permit tidak dikehendaki bagi—

_(a) mana-mana orang yang bekerja atau belajar dan menjalankan_

penyelidikan bagi maksud bukan komersial di dalam
atau di bawah kuasa, institusi pengajian tinggi awam,
institusi penyelidikan awam atau agensi Kerajaan di dalam
Malaysia, tertakluk kepada apa-apa syarat sebagaimana
yang ditetapkan dan tertakluk kepada keizinan termaklum
awal masyarakat pribumi dan masyarakat tempatan
yang berkenaan telah diperoleh bagi apa-apa akses
kepada sumber biologi dan pengetahuan tradisi yang
berkaitan dengan sumber biologi yang disebut dalam
subseksyen 23(1);

_(b) bagi pertukaran sumber biologi antara orang di dalam suatu_

institusi pengajian tinggi awam, institusi penyelidikan
awam atau agensi Kerajaan di dalam Malaysia atau antara
institusi atau agensi itu di dalam Malaysia bagi maksud
bukan komersial, melainkan jika dikehendaki selainnya
oleh Pihak Berkuasa Kompeten dan tertakluk kepada
apa-apa syarat sebagaimana yang ditetapkan; atau

_(c) oleh mana-mana orang atau institusi di dalam atau_

di luar Malaysia yang mengakses sumber biologi daripada
pemegang permit di bawah subseksyen 15(1) atau orang
atau institusi di bawah perenggan _(a), atas permintaan_
pemegang permit atau orang atau institusi itu, bagi
maksud menjalankan atau meneruskan penyelidikan bagi
maksud bukan komersial.

**Pemindahan sumber biologi atau hasil penyelidikan berhubung**
**dengan sumber biologi**

**19. (1) Tiada orang atau institusi yang disebut dalam perenggan 18(a)**
dan _(b) boleh memindahkan apa-apa sumber biologi atau_
pengetahuan tradisi atau hasil penyelidikan berhubung dengan
sumber biologi atau pengetahuan tradisi kepada seseorang atau
institusi selain daripada yang disebut dalam perenggan 18(a) dan (b)
tanpa mendapatkan kelulusan terlebih dahulu daripada
Pihak Berkuasa Kompeten.

(2) Jika kelulusan diberikan oleh Pihak Berkuasa Kompeten
untuk pemindahan, pemindahan itu hendaklah tertakluk kepada
apa-apa syarat sebagaimana yang ditetapkan dan penerima pindahan
hendaklah memohon permit di bawah Akta ini, melainkan diputuskan


-----

_Akses kepada Sumber Biologi dan Perkongsian Faedah_ 27

(3) Pemegang permit atau orang atau institusi yang disebut
dalam perenggan 18(a) dan _(b) hendaklah memberitahu_
Pihak Berkuasa Kompeten mengenai akses itu dan akses itu
hendaklah tertakluk kepada apa-apa terma dan syarat yang boleh
dikenakan oleh Pihak Berkuasa Kompeten.

**Permit bagi maksud bukan komersial tidak boleh digunakan**
**bagi maksud komersial**

**20. Tiada orang yang kepadanya permit dikeluarkan bagi maksud**
bukan komersial dan tiada orang atau institusi yang disebut dalam
perenggan 18(a) dan _(b) dan penerima pindahan yang disebut_
dalam subseksyen 19(2) boleh menjalankan, atau membenarkan
pihak lain untuk menjalankan, penyelidikan dan pembangunan bagi
maksud komersial atas apa-apa sumber biologi atau pengetahuan
tradisi yang berkaitan dengan sumber biologi, melainkan jika
orang itu memperoleh suatu permit bagi maksud komersial atau
komersial berpotensi di bawah subseksyen 13 dan suatu perjanjian
perkongsian faedah telah dibuat mengikut seksyen 22.

**Pemilikan, dsb., sumber biologi dan pengetahuan tradisi yang**
**berkaitan dengan sumber biologi**

**21. (1) Mana-mana orang yang bukan seorang perantara yang**
diberi kuasa dan yang mempunyai dalam pemilikannya atau
di bawah kawalannya suatu sumber biologi atau pengetahuan
tradisi yang berkaitan dengan sumber biologi dan—

_(a) membekal, menjual, menawarkan atau mengiklankan untuk_

jualan; atau

_(b) menawarkan untuk keuntungan, perolehan atau faedah,_

sumber biologi atau pengetahuan tradisi yang berkaitan dengan
sumber biologi itu kepada seseorang yang menghendaki suatu
permit di bawah Akta ini melakukan suatu kesalahan.

(2) Mana-mana orang yang melakukan suatu kesalahan di bawah
subseksyen (1) boleh, apabila disabitkan—

_(a) jika orang itu ialah orang perseorangan, didenda tidak_

melebihi lima ratus ribu ringgit, atau dipenjarakan selama
tempoh tidak melebihi sepuluh tahun atau kedua-duanya;
atau

_(b)_ jika orang itu ialah suatu pertubuhan perbadanan, didenda

tidak melebihi lima juta ringgit


-----

28 _Rang Undang-Undang_

**Perjanjian perkongsian faedah**

**22.** (1) Pemohon bagi suatu permit untuk akses kepada sumber
biologi atau pengetahuan tradisi yang berkaitan dengan sumber
biologi, bagi maksud komersial atau komersial berpotensi hendaklah
membuat suatu perjanjian perkongsian faedah dengan pemberi
sumber itu.

(2) Perjanjian perkongsian faedah hendaklah berdasarkan terma
dipersetujui bersama dan memperuntukkan perkongsian faedah
yang adil dan saksama.

(3) Jika Kerajaan Persekutuan atau Pihak Berkuasa Negeri bukan
pemberi sumber di bawah subseksyen (1), Kerajaan Persekutuan
atau Pihak Berkuasa Negeri boleh menghendaki pemohon untuk
membayar suatu peratusan daripada apa-apa faedah kewangan yang
diperoleh di bawah perjanjian perkongsian faedah sebagaimana
yang ditentukannya.

(4) Apa-apa faedah kewangan itu hendaklah didepositkan ke
dalam kumpulan wang yang ditubuhkan oleh Kerajaan Persekutuan
atau Kerajaan Negeri.

(5) Pihak Berkuasa Kompeten hendaklah menggunakan apaapa bayaran atau mana-mana bahagian daripada bayaran yang
diterima di bawah Bahagian ini bagi pemuliharaan biodiversiti
dan penggunaan mampan komponennya dan untuk perbelanjaan
sampingan lain.

**Kehendak keizinan termaklum awal dan terma dipersetujui**
**bersama, dsb.**

**23.** (1) Keizinan termaklum awal masyarakat pribumi dan
masyarakat tempatan yang berkenaan hendaklah diperoleh bagi
apa-apa akses kepada—

_(a)_ suatu sumber biologi atas tanah yang masyarakat pribumi

dan masyarakat tempatan itu mempunyai hak sebagaimana
yang ditetapkan oleh undang-undang; dan

_(b) pengetahuan tradisi yang berkaitan dengan sumber biologi_

yang dipegang oleh masyarakat pribumi dan masyarakat
tempatan itu.


-----

_Akses kepada Sumber Biologi dan Perkongsian Faedah_ 29

(2) Keizinan termaklum awal masyarakat pribumi dan masyarakat
tempatan hendaklah diperoleh mengikut undang-undang dan amalan
adat, protokol dan tatacara masyarakat pribumi dan masyarakat
tempatan itu, mengikut mana-mana yang berkenaan.

(3) Mana-mana orang yang berniat untuk mengakses sumber
biologi atau pengetahuan tradisi dalam subseksyen (1) bagi maksud
komersial atau komersial berpotensi di bawah subseksyen 12(1)
hendaklah membuat suatu perjanjian perkongsian faedah dengan
masyarakat pribumi dan masyarakat tempatan yang berkaitan.

(4) Keizinan termaklum awal hendaklah diperoleh daripada
dan perjanjian perkongsian faedah hendaklah dibuat dengan—

_(a) wakil, pertubuhan atau badan yang dikenal pasti mengikut_

undang-undang dan amalan adat, protokol dan tatacara
bagi masyarakat pribumi dan masyarakat tempatan
tersebut; atau

_(b) jika tiada wakil atau pertubuhan bagi pengetahuan tradisi_

yang berkaitan dengan sumber biologi itu yang boleh
dikenal pasti—

(i) dengan pemegang pengetahuan tradisi yang berkaitan

dengan sumber biologi dalam masyarakat pribumi
dan masyarakat tempatan itu; atau

(ii) dengan Kerajaan Persekutuan atau Pihak Berkuasa

Negeri, mengikut mana-mana yang berkenaan,
jika pemegang pengetahuan tradisi yang berkaitan
dengan sumber biologi itu tidak boleh dikenal
pasti.

(5) Apa-apa faedah kewangan yang diperoleh daripada perjanjian
perkongsian faedah yang dibuat di bawah subperenggan 4(b)(ii)
hendaklah didepositkan ke dalam suatu kumpulan wang yang
ditubuhkan oleh Kerajaan Persekutuan atau Negeri dan apa-apa
faedah, termasuk jika berkenaan faedah bukan kewangan, hendaklah
digunakan untuk kepentingan masyarakat pribumi dan masyarakat
tempatan dengan mengambil kira nasihat badan penasihat yang
ditubuhkan di bawah subseksyen 9(2).


-----

30 _Rang Undang-Undang_

(6) Jika pengetahuan tradisi yang berkaitan dengan sumber
biologi yang sama dikongsi oleh lebih daripada satu masyarakat
pribumi atau tempatan—

_(a)_ pemohon hendaklah memperoleh keizinan termaklum

awal dan membuat perjanjian perkongsian faedah dengan
wakil atau pertubuhan bagi semua pemegang pengetahuan
tradisi yang berkaitan dengan sumber biologi yang boleh
dikenal pasti dengan sewajarnya; atau

_(b)_ jika tidak boleh dipraktikkan dalam semua hal keadaan

untuk menentukan kesemua pemegang itu, dan hal ini
dibuktikan sehingga Pihak Berkuasa Kompeten berpuas
hati, pemohon hendaklah memperoleh keizinan termaklum
awal, dan membuat perjanjian perkongsian faedah dengan
wakil atau pertubuhan pemegang itu yang boleh dikenal
pasti dengan sewajarnya oleh pemohon.

(7) Dalam keadaan terdapat tuntutan daripada mana-mana
masyarakat pribumi dan masyarakat tempatan bahawa ia merupakan
pemegang sah pengetahuan tradisi yang berkaitan dengan sumber
biologi setelah permohonan itu diluluskan, Pihak Berkuasa
Kompeten hendaklah—

_(a)_ menentukan tuntutan tersebut selepas berunding dengan

masyarakat pribumi dan masyarakat tempatan yang
daripadanya keizinan termaklum awal telah diperoleh
dan perjanjian perkongsian faedah dibuat;

_(b)_ jika tuntutan itu dibuktikan sehingga Pihak Berkuasa

Kompeten berpuas hati, mengisytiharkan bahawa
masyarakat pribumi dan masyarakat tempatan tersebut
berhak untuk berkongsi faedah yang kena dibayar kepada
masyarakat pribumi dan masyarakat tempatan bawah
perjanjian perkongsian faedah; dan

_(c)_ menentukan kuantum atau sifat faedah yang masyarakat

pribumi dan masyarakat tempatan berhak di bawah
perenggan (b), selepas berunding dengan semua masyarakat
pribumi dan masyarakat tempatan yang berkaitan.


-----

_Akses kepada Sumber Biologi dan Perkongsian Faedah_ 31

Bahagian IV

PERMIT, DAFTAR, REKOD DAN PELUPUSAN

**Permit sebagai keterangan pematuhan**

**24.** (1) Pihak Berkuasa Kompeten hendaklah, setelah pengeluaran
permit di bawah seksyen 13 atau 16, mengemukakan kepada
Pihak Berkuasa Kompeten Kebangsaan sesalinan permit itu.

(2) Permit yang disebut dalam subseksyen (1) hendaklah menjadi
keterangan berkenaan dengan maklumat yang berikut:

_(a) keizinan termaklum awal Pihak Berkuasa Kompeten bagi_

akses kepada sumber biologi;

_(b) keizinan termaklum awal masyarakat pribumi dan masyarakat_

tempatan di bawah seksyen 23 bagi akses kepada sumber
biologi atau pengetahuan tradisi yang berkaitan dengan
sumber biologi, mengikut mana-mana yang berkenaan;

_(c) asalan sumber biologi yang diakses;_

_(d) penetapan suatu perjanjian perkongsian faedah dengan_

pemberi sumber jika berkenaan;

_(e)_ orang yang kepadanya permit itu dikeluarkan; dan

_(f) kegunaan yang baginya permit itu dikeluarkan._

**Daftar permit**

**25.** Pihak Berkuasa Kompeten Kebangsaan hendaklah menyimpan
dan menyenggara suatu daftar permit yang dikeluarkan oleh
Pihak Berkuasa Kompeten.

**Rekod**

**26. (1)** Mana-mana orang yang kepadanya permit dikeluarkan
bagi akses kepada sumber biologi atau pengetahuan tradisi yang
berkaitan dengan sumber biologi hendaklah menyimpan rekod
yang berikut:

_(a) perihalan sumber biologi atau pengetahuan tradisi yang_

berkaitan dengan sumber biologi itu, termasuk pengenalan
unik yang ada;


-----

32 _Rang Undang-Undang_

_(b) tarikh atau tarikh-tarikh akses;_

_(c) tempat akses;_

_(d) kuantiti atau saiz sumber biologi itu (seperti berat atau_

dimensi fizikal);

_(e) nama umum dan saintifik, atau yang diberikan kepada,_

sumber biologi itu;

_(f) lokasi sumber biologi itu disimpan; dan_

_(g)_ butir-butir berkenaan dengan apa-apa pelupusan fizikal

yang kemudian bagi sumber biologi itu, termasuk nama
dan alamat pihak lain yang mempunyai milikan sumber
biologi atau suatu bahagian sumber biologi itu.

(2) Suatu salinan rekod yang disebut dalam subseksyen (1)
hendaklah diberikan kepada Pihak Berkuasa Kompeten Kebangsaan
atau Pihak Berkuasa Kompeten dalam tempoh tiga puluh hari selepas
sumber biologi itu diambil atau apa-apa tempoh lain sebagiamana
yang ditentukan oleh Pihak Berkuasa Kompeten Kebangsaan dan
Pihak Berkuasa Kompeten, masing-masingnya.

(3) Suatu rekod yang disebut dalam subseksyen (1) hendaklah
disimpan oleh pemegang permit semasa sumber biologi atau
pengetahuan tradisi yang berkaitan dengan sumber biologi itu
dalam milikan pemegang itu dan untuk dua puluh tahun selepas
tamat tempoh penggunaan.

**Pelupusan sumber biologi**

**27.** (1) Jika seseorang pemegang permit tidak berniat untuk
menyimpan sumber biologi yang baginya pemegang itu mempunyai
rekod mengikut subseksyen 26(1), pemegang permit itu hendaklah
menawarkan sumber biologi itu kepada Pihak Berkuasa Kompeten.

(2) Jika Pihak Berkuasa Kompeten tidak bersetuju untuk
mengambil sumber biologi itu dalam keadaan yang dinyatakan
dalam subseksyen (1), pemegang permit itu hendaklah melupuskan
sumber biologi itu mengikut cara yang ditentukan oleh Pihak
Berkuasa Kompeten dan pemegang permit itu hendaklah dengan
serta-merta mengemukakan suatu laporan bagi pelupusan sumber
biologi itu kepada Pihak Berkuasa Kompeten.


-----

_Akses kepada Sumber Biologi dan Perkongsian Faedah_ 33

Bahagian V

PEMBATALAN PERMIT DAN RAYUAN

**Pembatalan permit**

**28.** (1) Pihak Berkuasa Kompeten boleh pada bila-bila masa
membatalkan mana-mana permit yang dikeluarkan di bawah Akta
ini atas semua atau mana-mana daripada alasan yang berikut:

_(a) pemegang permit itu telah melanggar mana-mana peruntukan_

Akta ini;

_(b) pemegang permit telah melanggar apa-apa syarat permit_

itu;

_(c) permit itu dikeluarkan akibat maklumat palsu, mengelirukan_

atau tidak tepat;

_(d) permit itu telah diperoleh dengan cara tidak sepatutnya_

atau menyalahi undang-undang; atau

_(e)_ pemegang permit telah disabitkan atas suatu kesalahan

di bawah Akta ini.

(2) Sebelum membatalkan permit itu, Pihak Berkuasa Kompeten
hendaklah memberikan pemegang permit suatu peluang untuk
didengari.

(3) Jika Pihak Berkuasa Kompeten membatalkan permit
di bawah subseksyen (1), Pihak Berkuasa Kompeten hendaklah
dengan serta-merta memberitahu pemegang permit dan Pihak Berkuasa
Kompeten Kebangsaan keputusan dan alasan bagi pembatalan itu.

(4) Setelah diberitahukan sedemikian, pemegang permit
hendaklah dengan serta-merta menyerahkan permit itu, apa-apa
hasil penyelidikan dan dokumen yang berkenaan, dan sumber
biologi yang telah diakses kepada Pihak Berkuasa Kompeten
yang mengeluarkan permit itu.

(5) Mana-mana pemegang permit yang melanggar subseksyen (4)
melakukan suatu kesalahan dan boleh, apabila disabitkan—

_(a)_ jika orang itu ialah orang perseorangan, didenda tidak

melebihi dua ratus ribu ringgit atau dipenjarakan selama
tempoh tidak melebihi sepuluh tahun atau kedua-duanya,
dan bagi suatu kesalahan berterusan, boleh didenda
lanjut tidak melebihi lima ribu ringgit bagi setiap hari
kesalahan itu berterusan selepas disabitkan; atau


-----

34 _Rang Undang-Undang_

_(b)_ jika orang itu ialah suatu pertubuhan perbadanan, didenda

tidak melebihi lima ratus ribu ringgit, dan bagi suatu
kesalahan berterusan, boleh didenda lanjut tidak melebihi
sepuluh ribu ringgit bagi setiap hari kesalahan itu
berterusan selepas disabitkan.

**Rayuan terhadap pembatalan permit**

**29.** (1) Seseorang yang terkilan dengan pembatalan permit boleh,
dalam tempoh tiga puluh hari selepas dimaklumkan secara bertulis
tentang pembatalan itu, merayu terhadap keputusan itu kepada
Mahkamah.

(2) Mahkamah boleh, setelah menimbangkan suatu rayuan yang
dibuat di bawah subseksyen (1), mengesahkan atau mengetepikan
keputusan yang dirayukan itu.

(3) Bagi maksud seksyen ini, “Mahkamah” ertinya Mahkamah
Tinggi Malaya dan Mahkamah Tinggi Sabah dan Sarawak atau
sama ada Mahkamah Tinggi di Malaya dan Mahkamah Tinggi
di Sabah dan Sarawak, mengikut kehendak keadaan.

Bahagian VI

PEMANTAUAN DAN PENGESANAN

**Langkah bagi pemantauan dan pengesanan**

**30.** (1) Pihak Berkuasa Kompeten Kebangsaan, selepas berunding
dengan Pihak Berkuasa Kompeten dan agensi lain yang berkenaan
hendaklah menetapkan langkah bagi maksud pemantauan dan
pengesanan sumber biologi atau pengetahuan tradisi yang berkaitan
dengan sumber biologi.

(2) Langkah itu hendaklah termasuk—

_(a) penentuan tempat pemeriksaan; dan_

_(b)_ kehendak untuk mengemukakan permit di tempat pemeriksaan

yang ditetapkan.


-----

_Akses kepada Sumber Biologi dan Perkongsian Faedah_ 35

(3) Tempat pemeriksaan yang ditentukan di bawah
perenggan (2)(a) hendaklah termasuk pejabat atau pihak berkuasa
yang menguruskan mengenai permohonan paten, pendaftaran atau
kelulusan produk dan geran pendanaan penyelidikan awam.

(4) Pihak berkuasa yang bertanggungjawab bagi tempat
pemeriksaan hendaklah memaklumkan Pihak Berkuasa Kompeten
Kebangsaan dan Pihak Berkuasa Kompeten yang berkenaan
secara bertulis mengenai permit yang dikemukakan di bawah
perenggan (2)(b).

**Pemberitahuan bagi permohonan paten**

**31. (1) Mana-mana orang yang memohon bagi suatu paten, sama**
ada di dalam atau di luar Malaysia, berhubung dengan sumber
biologi atau pengetahuan tradisi yang berkaitan dengan sumber
biologi yang diakses hendaklah memberitahu Pihak Berkuasa
Kompeten Kebangsaan secara bertulis dalam tempoh tiga puluh
hari dari tarikh permohonan itu.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan—

_(a) jika orang itu ialah orang perseorangan, didenda tidak_

melebihi satu ratus ribu ringgit atau dipenjarakan selama
tempoh tidak melebihi tujuh tahun atau kedua-duanya;
dan

_(c)_ jika orang itu ialah suatu pertubuhan perbadanan, didenda

tidak melebihi lima ratus ribu ringgit.

Bahagian VII

MEKANISME PUSAT PENJELASAN

**Penubuhan mekanisme pusat penjelasan**

**32.** Pihak Berkuasa Kompeten Kebangsaan hendaklah menubuhkan
dan menyenggara mekanisme pusat penjelasan sebagai suatu
cara perkongsian maklumat yang berhubungan dengan akses
dan perkongsian faedah dan maklumat yang diberikan oleh
Pihak Berkuasa Kompeten kepada Pihak Berkuasa Kompeten
Kebangsaan sebagaimana yang dikehendaki oleh Akta ini.


-----

36 _Rang Undang-Undang_

**Paparan dan maklumat rahsia**

**33.** (1) Suatu salinan permit termasuk maklumat yang terkandung
dalam permit itu yang dihantar kepada Pihak Berkuasa Kompeten
Kebangsaan di bawah Akta ini hendaklah, pada masa yang sama,
dipaparkan di laman web mekanisme pusat penjelasan oleh mana-mana
orang yang diberi kuasa.

(2) Maklumat di bawah subseksyen (1) hendaklah tidak boleh
dipaparkan jika maklumat itu dikelaskan sebagai rahsia sebagaimana
yang ditentukan oleh Pihak Berkuasa Kompeten yang berkaitan.

(3) Bagi maksud subseksyen (2), maklumat dikelaskan sebagai
rahsia jika—

_(a) maklumat itu sensitif mengikut kebudayaan; atau_

_(b) didedahkan, maklumat itu boleh—_

(i) merosakkan kepentingan komersial seseorang;

(ii) mengakibatkan risiko terhadap biodiversiti; atau

(iii) memudaratkan kepentingan negara.

(4) Apa-apa penentuan kerahsiaan di bawah subperenggan (3)(b)(i)
hendaklah dibuat atas permohonan oleh pemohon.

Bahagian VIII

LANGKAH PENGGUNA

**Langkah untuk menyokong undang-undang negara lain**

**34. (1) Mana-mana orang hendaklah mengemukakan permit atau**
apa-apa yang seumpamanya sebagai keterangan pematuhan kepada
undang-undang atau kehendak pengawalseliaan lain suatu pihak
kepada Protokol Nagoya kepada pihak berkuasa yang berkenaan,
sebelum menggunakan atau mengkomersialkan sumber biologi
atau pengetahuan tradisi yang berkaitan dengan sumber biologi
yang diakses daripada bidang kuasa Pihak itu, jika Pihak itu
menghendaki permit atau apa-apa yang seumpamanya.


-----

_Akses kepada Sumber Biologi dan Perkongsian Faedah_ 37

(2) Bagi maksud subseksyen (1), Pihak Berkuasa Kompeten
Kebangsaan hendaklah menetapkan langkah yang bertujuan untuk
mencegah penggunaan atau pengkomersialan di dalam Malaysia
berkenaan dengan sumber biologi atau pengetahuan tradisi yang
berkaitan dengan sumber biologi, yang tidak disertakan dengan
permit atau yang seumpamanya.

(3) Pemberitahuan oleh Pihak Berkuasa Kompeten pihak lain
kepada Protokol kepada Pihak Berkuasa Kompeten Kebangsaan
bahawa Pihak Berkuasa Kompeten itu tidak mengeluarkan permit
atau apa-apa yang seumpamanya untuk akses kepada sumber
biologinya atau pengetahuan tradisinya yang berkaitan dengan
sumber biologi, atau terma dipersetujui bersama telah ditetapkan,
ialah keterangan _prima facie pemberitahuan itu._

Bahagian IX

KUASA YANG BERHUBUNGAN DENGAN PENGUATKUASAAN,

PENYITAAN, PENANGKAPAN, DSB.

**Pegawai penguat kuasa**

**35.** Pegawai penguat kuasa ialah mana-mana pegawai yang
dilantik oleh Menteri atas syor Pihak Berkuasa Kompeten.

**Kuasa penyiasatan**

**36. (1) Seseorang pegawai penguat kuasa hendaklah mempunyai**
segala kuasa yang perlu untuk menjalankan penyiasatan di bawah
Akta ini.

(2) Dalam mana-mana hal yang berhubungan dengan pelakuan
sesuatu kesalahan di bawah Akta ini, mana-mana pegawai
penguat kuasa yang menjalankan penyiasatan boleh menjalankan
segala atau mana-mana kuasa khas berhubung dengan penyiasatan
polis dalam kes boleh tangkap yang diberikan oleh Kanun Tatacara
Jenayah [Akta 593].

(3) Seksyen ini tidak boleh dianggap sebagai mengehadkan
atau menyentuh mana-mana kuasa yang serupa yang diberikan
kepada mana-mana orang di bawah mana-mana undang-undang
bertulis lain.


-----

38 _Rang Undang-Undang_

**Kad kuasa**

**37.** (1) Maka hendaklah dikeluarkan kepada setiap pegawai penguat
kuasa di bawah seksyen 35 suatu kad kuasa yang ditandatangani
oleh seorang pegawai yang ditetapkan sewajarnya oleh Pihak
Berkuasa Kompeten yang berkaitan.

(2) Bilamana pegawai penguat kuasa itu menjalankan mana-mana
kuasa di bawah Akta ini, dia hendaklah, apabila diminta,
mengemukakan kepada orang yang terhadapnya kuasa itu sedang
dijalankan kad kuasa yang dikeluarkan kepadanya di bawah
subseksyen (1).

**Kuasa untuk memasuki premis**

**38.** Seorang pegawai penguat kuasa boleh pada bila-bila masa
memasuki mana-mana premis bagi maksud—

_(a) memeriksa mana-mana sumber biologi, pengangkut,_

jentera, peralatan, kelengkapan, buku, rekod, dokumen
atau benda lain sebagaimana yang difikirkannya perlu;

_(b) mengesahkan ketepatan rekod atau kenyataan atau apa-apa_

maklumat yang diberikan kepada pegawai penguat kuasa;
atau

_(c)_ memungut apa-apa sumber biologi.

**Capaian kepada data berkomputer**

**39.** Mana-mana pegawai penguat kuasa yang menjalankan suatu
penggeledahan di bawah Akta ini hendaklah diberi capaian kepada
data berkomputer sama ada disimpan dalam suatu komputer atau
selainnya, dan bagi maksud itu, hendaklah diberikan kata laluan,
kod penyulitan, kod penyahsulitan, perisian atau perkakasan yang
perlu dan apa-apa cara lain yang dikehendaki untuk membolehkan
data berkomputer itu difahami.


-----

_Akses kepada Sumber Biologi dan Perkongsian Faedah_ 39

**Penyitaan benda, dsb.**

**40.** Mana-mana sumber biologi, pengangkut, jentera, peralatan,
kelengkapan, buku, rekod, dokumen atau benda lain yang
semunasabahnya disyaki oleh seorang pegawai penguat kuasa
telah digunakan atau akan digunakan dalam pelakuan mana-mana
kesalahan di bawah Akta ini boleh disita dan ditahan oleh pegawai
penguat kuasa itu.

**Kuasa untuk memberhentikan, menggeledah dan menyita**
**pengangkut**

**41. (1) Jika seseorang pegawai penguat kuasa mempunyai sebab**
yang munasabah untuk mengesyaki bahawa mana-mana pengangkut
sedang membawa mana-mana sumber biologi, jentera, peralatan,
kelengkapan, buku, rekod, dokumen atau benda lain yang berkenaan
dengannya suatu kesalahan di bawah Akta ini sedang atau telah
dilakukan, dia boleh memberhentikan dan memeriksa pengangkut
itu dan boleh, jika atas pemeriksaan dia mempunyai sebab yang
munasabah untuk mempercayai bahawa pengangkut itu sedang
atau telah digunakan untuk melakukan kesalahan itu, menyita
pengangkut itu dan mana-mana sumber biologi, jentera, peralatan,
kelengkapan, buku, rekod, dokumen atau benda lain yang dijumpai
dalam pengangkut itu yang dengan semunasabahnya dipercayai
memberikan keterangan mengenai pelakuan kesalahan itu.

(2) Orang yang mengawal atau menjaga pengangkut itu hendaklah,
jika dikehendaki berbuat demikian oleh pegawai penguat kuasa—

_(a) memberhentikan pengangkut itu dan membenarkan pegawai_

penguat kuasa memeriksanya; dan

_(b) membuka semua bahagian pengangkut itu untuk diperiksa_

dan mengambil segala langkah yang perlu untuk
membolehkan atau memudahkan penjalanan pemeriksaan
itu sebagaimana yang difikirkan perlu oleh pegawai
penguat kuasa.

(3) Seseorang yang melanggar subseksyen (2) melakukan suatu
kesalahan dan boleh, apabila disabitkan, didenda tidak melebihi
satu ratus ribu ringgit atau dipenjarakan selama tempoh tidak
melebihi tujuh tahun atau kedua-duanya.


-----

40 _Rang Undang-Undang_

**Notis penyitaan**

**42.** (1) Jika apa-apa penyitaan dibuat di bawah Akta ini, pegawai
penguat kuasa yang membuat penyitaan itu hendaklah memberikan
suatu notis secara bertulis mengenai penyitaan itu dan alasan
penyitaan itu kepada pemunya sumber biologi, pengangkut, jentera,
peralatan, kelengkapan, buku, rekod, dokumen atau benda lain
yang disita dengan menyerahkan suatu salinan notis itu kepada
pemunya itu, jika pemunya itu atau tempat dia berada diketahui.

(2) Notis di bawah subseksyen (1) tidak perlu diberikan jika
penyitaan itu dibuat dalam kehadiran—

_(a) pemunya atau ejennya;_

_(b) penghuni premis itu; atau_

_(c)_ orang yang mengawal atau menjaga pengangkut itu jika

penyitaan itu dibuat di bawah seksyen 40.

(3) Jika mana-mana sumber biologi, pengangkut, jentera,
peralatan, kelengkapan, buku, rekod, dokumen atau benda lain yang
distorkan, disimpan atau dijumpai, pegawai penguat kuasa menyita
barang itu hendaklah menyediakan suatu senarai barang-barang
yang disita dan dengan segera menyerahkan suatu salinan
yang ditandatangani olehnya kepada pemunya atau orang yang
bertanggungjawab bagi tempat, premis atau pengangkut yang telah
digeledah, atau kepada ejen atau pekhidmat pemunya atau orang
itu, di tempat, premis atau pengangkut itu.

**Pemulangan sementara pengangkut, dsb.**

**43.** (1) Jika apa-apa pengangkut, jentera, peralatan atau kelengkapan
disita di bawah Akta ini, mahkamah boleh buat sementara
memulangkan pengangkut, jentera, peralatan atau kelengkapan itu
kepada pemunya pengangkut, jentera, peralatan atau kelengkapan
itu atau orang yang daripada milikan, jagaan atau kawalannya
ia disita, tertakluk kepada apa-apa terma dan syarat yang boleh
dikenakan oleh mahkamah, dan tertakluk kepada jaminan yang
mencukupi diberikan sehingga mahkamah berpuas hati bahawa
pengangkut, jentera, peralatan atau kelengkapan itu akan diserahkan
balik kepada mahkamah apabila diminta dan bahawa terma dan
syarat itu, jika ada, akan dipatuhi.


-----

_Akses kepada Sumber Biologi dan Perkongsian Faedah_ 41

(2) Jika apa-apa pengangkut, jentera, peralatan atau kelengkapan
yang disita dipulangkan buat sementara di bawah subseksyen (1),
seseorang yang—

_(a) tidak menyerahkan balik pengangkut, jentera, peralatan_

atau kelengkapan itu kepada mahkamah apabila diminta;
atau

_(b) melanggar mana-mana terma atau syarat yang dikenakan_

di bawah subseksyen (1),

melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi tujuh tahun atau kedua-duanya.

**Pelucuthakan sumber biologi yang disita, dsb.**

**44. (1) Mana-mana sumber biologi, pengangkut, jentera, peralatan,**
kelengkapan, buku, rekod, dokumen atau benda lain yang disita
pada menjalankan mana-mana kuasa yang diberikan di bawah
Akta ini boleh dilucuthakkan.

(2) Suatu perintah bagi pelucuthakan sumber biologi, pengangkut,
jentera, peralatan, kelengkapan, buku, rekod, dokumen atau benda
lain hendaklah dibuat jika dibuktikan sehingga memuaskan hati
mahkamah bahawa suatu kesalahan di bawah Akta ini telah
dilakukan dan bahawa sumber biologi, pengangkut, jentera,
peralatan, kelengkapan, buku, rekod, dokumen atau benda lain
itu merupakan hal perkara bagi atau digunakan dalam pelakuan
kesalahan itu, walaupun tiada orang telah disabitkan atas kesalahan
itu.

(3) Jika tiada pendakwaan berkenaan dengan mana-mana
sumber biologi, pengangkut, jentera, peralatan, kelengkapan, buku,
rekod, dokumen atau benda lain yang disita di bawah Akta ini,
sumber biologi, pengangkut, jentera, peralatan, kelengkapan,
buku, rekod, dokumen atau benda lain itu hendaklah diambil dan
disifatkan terlucut hak apabila tamat tempoh satu bulan kalendar
dari tarikh penyampaian notis ke alamat yang terakhir diketahui
orang yang daripadanya sumber biologi, pengangkut, jentera,
peralatan, kelengkapan, buku, rekod, dokumen atau benda lain
itu disita yang menyatakan bahawa tiada pendakwaan berkenaan
dengan sumber biologi, pengangkut, jentera, peralatan, kelengkapan,
buku, rekod, dokumen atau benda lain itu melainkan jika sebelum
tamat tempoh itu suatu tuntutan baginya telah dibuat mengikut
cara yang dinyatakan dalam subseksyen (4), (5), (6) dan (7).


-----

42 _Rang Undang-Undang_

(4) Mana-mana orang yang menegaskan bahawa dia ialah pemunya
sumber biologi, pengangkut, jentera, peralatan, kelengkapan, buku,
rekod, dokumen atau benda lain yang disebut dalam subseksyen (3)
dan bahawa ia tidak boleh dilucuthakkan boleh, dengan sendiri
atau melalui ejennya yang diberi kuasa secara bertulis, memberikan
notis bertulis kepada pengawai penguat kuasa yang dalam miliknya
sumber biologi, pengangkut, jentera, peralatan, kelengkapan, buku,
rekod, dokumen atau benda lain itu dipegang bahawa dia menuntut
sumber biologi, pengangkut, jentera, peralatan, kelengkapan, buku,
rekod, dokumen atau benda lain itu.

(5) Apabila notis yang disebut dalam subseksyen (4) diterima,
pegawai penguat kuasa itu hendaklah merujukkan tuntutan itu
kepada seorang Majistret bagi mendapatkan keputusannya.

(6) Majistret yang kepadanya sesuatu perkara dirujukkan
di bawah subseksyen (5) hendaklah mengeluarkan suatu saman yang
menghendaki orang yang menegaskan bahawa dia ialah pemunya
sumber biologi, pengangkut, jentera, peralatan, kelengkapan, buku,
rekod, dokumen atau benda lain itu dan orang yang daripadanya
ia disita hadir di hadapannya, dan apabila mereka hadir atau
apabila mereka tidak hadir, setelah dibuktikan bahawa saman itu
telah disampaikan dengan sewajarnya, Majistret itu hendaklah
meneruskan pemeriksaan perkara itu.

(7) Jika dibuktikan bahawa suatu kesalahan di bawah Akta
ini atau mana-mana perundangan subsidiarinya telah dilakukan
dan bahawa sumber biologi, pengangkut, jentera, peralatan,
kelengkapan, buku, rekod, dokumen atau benda lain yang disebut
dalam subseksyen (6) merupakan hal perkara bagi atau telah
digunakan dalam pelakuan kesalahan itu, maka Majistret itu
hendaklah memerintahkan supaya sumber biologi, pengangkut,
jentera, peralatan, kelengkapan, buku, rekod, dokumen atau benda
lain itu dilucuthakkan, dan hendaklah, jika tiada bukti sedemikian,
memerintahkan pelepasannya.

(8) Mana-mana sumber biologi, pengangkut, jentera, peralatan,
kelengkapan, buku, rekod, dokumen atau benda lain yang
dilucuthakkan atau disifatkan terlucut hak hendaklah diserahkan
kepada Pihak Berkuasa Kompeten dan hendaklah dilupuskan
mengikut apa-apa cara sebagaimana yang difikirkan patut oleh
Pihak Berkuasa Kompeten, termasuk penghantaran pulang di bawah
subseksyen (9) sekiranya Pihak Berkuasa Kompeten memutuskan
sedemikian.


-----

_Akses kepada Sumber Biologi dan Perkongsian Faedah_ 43

(9) Apabila suatu keputusan bagi penghantaran pulang dibuat
di bawah Akta ini berkenaan dengan mana-mana sumber biologi
yang telah diimport ke Malaysia yang melanggar Akta ini, dan
sumber biologi itu telah dibawa ke dalam Malaysia dalam suatu
pengangkut, pemunya atau pengimport sumber biologi itu atau
ejennya hendaklah, jika dikehendaki secara bertulis oleh Pihak
Berkuasa Kompeten, mengadakan atau bertanggungjawab bagi—

_(a)_ perjalanan percuma bagi pemulangan sumber biologi itu

ke tempat sumber biologi itu diangkut ke Malaysia, atau
ke mana-mana pelabuhan atau tempat yang lain yang
ditetapkan oleh Pihak Berkuasa Kompeten; dan

_(b)_ jika dikehendaki, penyenggaraan dan penstoran yang

sepatutnya bagi sumber biologi itu semasa pelayaran,
penerbangan atau perjalanan.

(10) Tiada seorang pun bertanggungan di bawah subseksyen (9)
melainkan keputusan penghantaran pulang telah dibuat oleh Pihak
Berkuasa Kompeten dalam tempoh—

_(a)_ jika tiada prosiding dimulakan, dua belas bulan dari tarikh

sumber biologi itu diimport ke dalam Malaysia jika tiada
prosiding dimulakan; atau

_(b) enam bulan dari tarikh prosiding bagi kesalahan yang_

berkaitan dengan pengimportan ke dalam Malaysia itu
selesai.

(11) Mana-mana orang yang melanggar subseksyen (9) melakukan
suatu kesalahan dan boleh, apabila disabitkan–

_(a) jika orang itu ialah orang perseorangan, didenda tidak_

melebihi satu ratus ribu ringgit atau dipenjarakan selama
tempoh tidak melebihi tujuh tahun atau kedua-duanya;
atau

_(b) jika orang itu ialah suatu pertubuhan perbadanan, didenda_

tidak melebihi satu ratus lima puluh ribu ringgit.

**Harta mengenai sumber biologi, dsb., yang dilucuthakkan**

**45.** Mana-mana sumber biologi, pengangkut, jentera, peralatan,
kelengkapan, buku, rekod, dokumen atau benda lain yang
dilucuthakkan atau disifatkan terlucut hak di bawah Akta ini
hendaklah menjadi harta Pihak Berkuasa Kompeten.


-----

44 _Rang Undang-Undang_

**Pelepasan sumber biologi, dsb., yang disita**

**46.** Walau apa pun seksyen 44, Pihak Berkuasa Kompeten
boleh, jika difikirkannya patut, pada bila-bila masa mengarahkan
supaya mana-mana sumber biologi, pengangkut, jentera, peralatan,
kelengkapan, buku, rekod, dokumen atau benda lain yang disita di
bawah Akta ini dilepaskan kepada orang yang daripada milikan,
jagaan atau kawalannya ia disita.

**Kos memegang sumber biologi, dsb., yang disita**

**47. Jika mana-mana sumber biologi, pengangkut, jentera, peralatan,**
kelengkapan, buku, rekod, dokumen atau benda lain yang disita
atau diserahkan di bawah Akta ini dipegang dalam jagaan
Pihak Berkuasa Kompeten sementara menunggu penyelesaian apaapa prosiding berkenaan dengan suatu kesalahan di bawah Akta
ini, kos untuk memegangnya dalam jagaan hendaklah, sekiranya
mana-mana orang didapati bersalah atas kesalahan itu, menjadi
hutang yang kena dibayar kepada Pihak Berkuasa Kompeten atau
Kerajaan, mengikut mana-mana yang berkenaan, oleh orang itu
dan bolehlah didapatkan dengan sewajarnya.

**Tiada kos atau ganti rugi yang berbangkit daripada penyitaan**
**boleh didapatkan**

**48. Tiada seorang pun boleh, dalam apa-apa prosiding di hadapan**
mana-mana mahkamah berkenaan dengan penyitaan mana-mana
sumber biologi, pengangkut, jentera, peralatan, kelengkapan, buku,
rekod, dokumen atau benda lain yang disita atau diserahkan pada
menjalankan mana-mana kuasa yang diberikan di bawah Akta
ini atau pada penjalanan yang berupa penjalanan mana-mana
kuasa yang diberikan di bawah Akta ini, berhak mendapat kos
prosiding itu atau apa-apa ganti rugi atau relief lain melainkan
jika penyitaan itu dibuat tanpa sebab yang munasabah.


-----

_Akses kepada Sumber Biologi dan Perkongsian Faedah_ 45

**Kuasa tambahan**

**49.** (1) Seseorang pegawai penguat kuasa hendaklah, bagi
maksud melaksanakan Akta ini atau mana-mana perundangan
subsidiarinya, mempunyai kuasa untuk melakukan segala atau
mana-mana daripada perbuatan yang berikut:

_(a)_ menghendaki pengemukaan rekod, akaun dan dokumen

dan meneliti, memeriksa dan menyalin mana-mana rekod,
akaun dan dokumen;

_(b)_ menghendaki pengemukaan apa-apa dokumen pengenalan

daripada mana-mana orang berhubung dengan mana-mana
hal atau kesalahan di bawah Akta ini atau mana-mana
perundangan subsidiarinya;

_(c)_ membuat apa-apa siasatan yang perlu untuk menentukan

sama ada peruntukan Akta ini atau mana-mana perundangan
subsidiarinya telah dipatuhi.

(2) Seseorang yang tidak mematuhi permintaan yang dibuat
di bawah subseksyen (1) melakukan suatu kesalahan dan boleh,
apabila disabitkan, didenda tidak melebihi satu ratus ribu ringgit
atau dipenjarakan selama tempoh tidak melebihi tujuh tahun atau
kedua-duanya.

Bahagian X

AM

**Pembayaran ke dalam kumpulan wang**

**50. Kecuali wang yang diterima oleh suatu Pihak Berkuasa**
Kompeten di bawah seksyen 22 dan subseksyen 23(5), semua wang
yang diterima di bawah Akta ini oleh Pihak Berkuasa Kompeten
hendaklah dibayar ke dalam dan menjadi sebahagian daripada—

_(a)_ jika Pihak Berkuasa Kompeten di bawah bidang kuasa

Kerajaan Persekutuan, Kumpulan Wang Disatukan; atau

_(b)_ jika Pihak Berkuasa Kompeten di bawah bidang kuasa

Kerajaan Negeri, Kumpulan Wang Disatukan Negeri.


-----

46 _Rang Undang-Undang_

**Pengkompaunan kesalahan**

**51.** (1) Menteri boleh, dengan kelulusan Pendakwa Raya, membuat
peraturan-peraturan bagi menetapkan—

_(a) mana-mana kesalahan di bawah Akta ini dan apa-apa_

peraturan-peraturan yang dibuat di bawah Akta yang
boleh dikompaun;

_(b) kriteria bagi mengkompaun kesalahan; dan_

_(c) kaedah dan tatacara mengkompaun kesalahan._

(2) Pihak Berkuasa Kompeten boleh, dengan keizinan bertulis
Pendakwa Raya, mengkompaun apa-apa kesalahan yang dilakukan
oleh mana-mana orang di bawah Akta ini dan yang ditetapkan
sebagai suatu kesalahan yang boleh dikompaun dengan membuat
suatu tawaran bertulis kepada orang yang disyaki telah melakukan
kesalahan itu untuk mengkompaun kesalahan itu apabila dibayar
kepada Pihak Berkuasa Kompeten suatu amaun yang tidak melebihi
lima puluh peratus amaun denda maksimum bagi kesalahan itu
dalam masa yang dinyatakan dalam tawaran bertulisnya.

(3) Suatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan.

(4) Jika amaun yang dinyatakan dalam tawaran itu tidak dibayar
dalam masa yang dinyatakan dalam tawaran itu atau dalam
apa-apa masa lanjutan yang diberikan oleh Pihak Berkuasa
Kompeten, pendakwaan bagi kesalahan itu boleh dimulakan pada
bila-bila masa selepas itu terhadap orang yang kepadanya tawaran
itu dibuat.

(5) Jika suatu kesalahan telah dikompaun di bawah subseksyen (2),
tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran untuk mengkompaun
itu dibuat, dan mana-mana sumber biologi, pengangkut, jentera,
peralatan, kelengkapan, buku, rekod, dokumen atau benda lain
disita berkaitan kesalahan itu boleh dilucuthakkan atau dilepaskan
oleh Pihak Berkuasa Kompeten di bawah seksyen 44 dan 46,
tertakluk kepada apa-apa terma dan syarat yang difikirkan patut
oleh Pihak Berkuasa Kompeten.


-----

_Akses kepada Sumber Biologi dan Perkongsian Faedah_ 47

**Pemulaan pendakwaan**

**52.** Tiada pendakwaan bagi atau berhubung dengan apa-apa
kesalahan di bawah Akta ini boleh dimulakan kecuali oleh atau
dengan keizinan bertulis Pendakwa Raya.

**Perisytiharan palsu**

**53. (1) Mana-mana orang yang membuat, secara lisan atau bertulis,**
menandatangani atau memberikan apa-apa perisytiharan, penyata,
perakuan atau dokumen atau maklumat lain yang dikehendaki di
bawah Akta ini yang tidak benar, tidak tepat atau mengelirukan
mengenai apa-apa butiran melakukan suatu kesalahan dan boleh,
apabila disabitkan—

_(a)_ jika orang itu ialah orang perseorangan, didenda tidak

melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya;
atau

_(b)_ jika orang itu ialah suatu pertubuhan perbadanan, didenda

tidak melebihi lima ratus ribu ringgit.

(2) Mana-mana orang yang—

_(a) tanpa kuasa yang sah mengubah, memalsukan, mencacatkan_

atau merosakkan apa-apa permit, perakuan atau pendaftaran;
atau

_(b) menggunakan apa-apa permit, perakuan atau pendaftaran_

yang diketahuinya telah diubah, dipalsukan, dicacatkan
atau dirosakkan,

melakukan suatu kesalahan dan boleh, apabila disabitkan—

_(aa) jika orang itu ialah orang perseorangan, didenda tidak_

melebihi satu ratus ribu ringgit atau dipenjarakan selama
tempoh tidak melebihi tujuh tahun atau kedua-duanya;
atau

_(bb) jika orang itu ialah suatu pertubuhan perbadanan, didenda_

tidak melebihi lima ratus ribu ringgit.


-----

48 _Rang Undang-Undang_

**Kesalahan yang dilakukan oleh pertubuhan perbadanan**

**54.** Jika suatu pertubuhan perbadanan melakukan suatu kesalahan
di bawah Akta ini atau mana-mana perundangan subsidiarinya,
mana-mana orang yang pada masa pelakuan kesalahan itu ialah
pengarah, pengurus, setiausaha atau pegawai lain yang seumpamanya
bagi pertubuhan perbadanan itu atau yang berupa bertindak atas
apa-apa sifat sedemikian atau yang dalam apa-apa cara atau
sehingga apa-apa takat bertanggungjawab bagi pengurusan apa-apa
hal ehwal pertubuhan perbadanan itu atau yang membantu dalam
pengurusan itu—

_(a)_ boleh didakwa secara berasingan atau bersesama dalam

prosiding yang sama bersekali dengan pertubuhan
perbadanan itu; dan

_(b)_ jika pertubuhan perbadanan itu didapati telah melakukan

kesalahan itu, hendaklah disifatkan telah melakukan
kesalahan itu dan boleh, apabila disabitkan, melainkan
jika, dengan mengambil kira jenis fungsinya atas sifat
itu dan segala hal keadaan, dia membuktikan—

(i) bahawa kesalahan itu telah dilakukan tanpa

pengetahuan, persetujuan atau pembiarannya;
dan

(ii) bahawa dia telah mengambil segala langkah

berjaga-jaga yang munasabah dan telah
menjalankan usaha yang wajar untuk mencegah
pelakuan kesalahan itu.

**Kesalahan oleh pekongsi, pekhidmat atau pengantara yang**
**diberi kuasa**

**55.** Mana-mana orang yang boleh dikenakan mana-mana penalti
di bawah Akta ini bagi apa-apa perbuatan, peninggalan, pengabaian
atau keingkaran jika perbuatan, peninggalan, pengabaian atau
keingkaran itu dilakukan olehnya sendiri boleh dikenakan penalti
yang sama jika perbuatan, peninggalan, pengabaian atau keingkaran
itu dilakukan oleh pekongsi, pekhidmatnya atau pengantara yang
diberi kuasa melainkan jika dia membuktikan—

_(a)_ bahawa perbuatan, peninggalan, pengabaian atau

keingkaran itu dilakukan tanpa pengetahuan, keizinan
atau pembiarannya; dan


-----

_Akses kepada Sumber Biologi dan Perkongsian Faedah_ 49

_(b)_ bahawa dia telah mengambil segala langkah berjaga-jaga

yang munasabah dan telah menjalankan usaha yang wajar
untuk mencegah perbuatan, peninggalan, pengabaian atau
keingkaran itu.

**Pekhidmat awam**

**56.** Tiap-tiap anggota, pegawai, pekhidmat atau ejen Pihak Berkuasa
Kompeten Kebangsaan atau Pihak Berkuasa Kompeten
semasa menunaikan kewajipannya sebagai anggota, pegawai,
pekhidmat atau ejen sedemikian hendaklah disifatkan sebagai
pekhidmat awam mengikut pengertian Kanun Keseksaan

[Akta 574].

**Perlindungan daripada tindakan guaman dan prosiding**
**undang-undang**

**57.** Tiada tindakan boleh diambil atau pendakwaan boleh dibawa,
dimulakan atau dibuat dalam mana-mana mahkamah terhadap—

_(a)_ mana-mana anggota, pegawai atau pegawai penguat kuasa

Pihak Berkuasa Kompeten Kebangsaan dan Pihak Berkuasa
Kompeten; dan

_(b)_ mana-mana orang lain bagi atau atas sebab atau berkenaan

dengan apa-apa perbuatan yang dilakukan atau berupa
dilakukan olehnya di bawah perintah, arahan atau
suruhan Pihak Berkuasa Kompeten Kebangsaan atau
Pihak Berkuasa Kompeten, pegawai penguat kuasa atau
mana-mana pegawai lain yang dilantik dengan sewajarnya
oleh Pihak Berkuasa Kompeten Kebangsaan atau
Pihak Berkuasa Kompeten,

jika perbuatan itu dilakukan dengan suci hati dan dengan
mempercayai semunasabahnya bahawa ia perlu bagi maksud
yang diniatkan untuk dicapai melaluinya dan bagi melaksanakan
peruntukan Akta ini.


-----

50 _Rang Undang-Undang_

**Perlindungan pemberi maklumat**

**58.** (1) Kecuali sebagaimana yang diperuntukkan dalam
subseksyen (2) dan (3), tiada saksi dalam apa-apa prosiding sivil
atau jenayah boleh dikehendaki atau dibenarkan menzahirkan nama
atau alamat pemberi maklumat atau isi maklumat yang diterima
daripadanya atau menyatakan apa-apa perkara yang mungkin
menyebabkan pemberi maklumat diketahui.

(2) Jika apa-apa buku, rekod, akaun, dokumen atau data
berkomputer yang menjadi keterangan atau yang boleh diperiksa
dalam apa-apa prosiding sivil atau jenayah mengandungi apa-apa
catatan yang dalamnya mana-mana pemberi maklumat dinamakan
atau diperihalkan atau yang mungkin menyebabkan pemberi
maklumat diketahui, mahkamah hendaklah menyebabkan supaya
semua bahagian itu ditutup daripada penglihatan atau dipadamkan
hanya setakat yang perlu untuk melindungi pemberi maklumat
daripada diketahui.

(3) Jika dalam perbicaraan bagi mana-mana kesalahan di bawah
Akta ini atau mana-mana perundangan subsidiarinya, mahkamah
selepas siasatan penuh tentang kes itu mempercayai bahawa
pemberi maklumat dengan sengaja membuat dalam aduannya
suatu pernyataan material yang dia tahu atau percaya adalah
palsu atau tidak percaya adalah benar, atau jika dalam apa-apa
prosiding lain mahkamah berpendapat bahawa keadilan tidak dapat
dicapai sepenuhnya antara pihak-pihak dalam prosiding itu tanpa
mengetahui pemberi maklumat, mahkamah boleh menghendaki
pengemukaan aduan asal, jika bertulis, dan membenarkan siasatan
dan menghendaki penzahiran sepenuhnya, berkenaan dengan
pemberi maklumat itu.

**Ganjaran**

**59.** Pihak Berkuasa Kompeten Kebangsaan atau Pihak Berkuasa
Kompeten boleh memerintahkan supaya dibayar apa-apa ganjaran
sebagaimana yang difikirkannya patut kepada mana-mana orang
bagi perkhidmatan yang diberikan berkaitan dengan pengesanan
mana-mana kesalahan di bawah Akta ini atau mana-mana perundangan
subsidiarinya, atau berkaitan dengan apa-apa penyitaan yang
dibuat di bawah Akta ini.


-----

_Akses kepada Sumber Biologi dan Perkongsian Faedah_ 51

**Kuasa untuk mengecualikan**

**60.** (1) Menteri boleh, melalui perintah yang disiarkan dalam
_Warta, mengecualikan daripada semua atau mana-mana peruntukan_
Akta ini yang berikut:

_(a) suatu sumber biologi atau koleksi sumber biologi spesifik,_

termasuk untuk tambahan koleksi pada masa hadapan
dan bagi maksud seperti yang dinyatakan oleh Menteri,
jika—

(i) sumber yang dipegang sebagai spesimen yang jauh

dari alam semula jadi, sama ada dalam koleksi
atau sebaliknya, oleh jabatan atau agensi kerajaan
dan akses kepada sumber biologi ditadbir oleh
jabatan atau agensi tersebut mengikut cara yang
selaras dengan objektif Akta ini;

(ii) terdapat permintaan secara bertulis oleh jabatan

kerajaan atau agensi yang memegang sumber
biologi mengikut subperenggan (1)(a)(i); atau

(iii) terdapat pertukaran dan penggunaan amalan sedia

ada yang memperuntukkan akses dan perkongsian
manfaat sumber biologi selaras dengan matlamat
Akta ini;

_(b) mana-mana orang atau golongan orang atau mana-mana_

sumber biologi, termasuk apa-apa penggunaan sumber
biologi, atas syor Pihak Berkuasa Kompeten yang
berkenaan dan rundingan dengan Pihak Berkuasa Kompeten
Kebangsaan dan badan penasihat yang berkenaan yang
ditubuhkan di bawah subseksyen 9(2) jika kepentingan
masyarakat Peribumi dan masyarakat tempatan mungkin
terjejas, tertakluk kepada apa-apa terma dan syarat yang
difikirkan patut dikenakan oleh Menteri.

(2) Menteri boleh menetapkan tatacara yang berbeza berkenaan
dengan sumber biologi yang tertentu atau koleksi sumber biologi
tertentu untuk menggalakkan pemuliharaan biodiversiti.

(3) Menteri hendaklah mendapatkan kebenaran daripada pihak
Berkuasa Negeri yang berkenaan sebelum membuat apa-apa
pengecualian di bawah perenggan (1)(a) jika sumber biologi
terletak dalam bidang kuasa Pihak Berkuasa Negeri tertentu.


-----

52 _Rang Undang-Undang_

(4) Menteri boleh, atas syor Pihak Berkuasa Kompeten yang
berkenaan selepas berunding dengan Pihak Berkuasa Kompeten
Kebangsaan dan badan penasihat yang berkenaan yang ditubuhkan
di bawah subseksyen 9(2) jika kepentingan masyarakat pribumi
dan masyarakat tempatan mungkin akan terjejas, membatalkan
apa-apa perintah yang dibuat di bawah subseksyen (1) jika dia
berpuas hati bahawa pengecualian itu tidak lagi diperlukan.

**Kuasa untuk meminda Jadual**

**61. (1) Tertakluk kepada subseksyen (2), Menteri boleh, melalui**
perintah yang disiarkan dalam _Warta, meminda Jadual._

(2) Jadual Pertama hanya boleh dipinda dengan persetujuan
Pihak Berkuasa Negeri yang berkaitan.

**Kuasa untuk membuat peraturan-peraturan**

**62. (1) Menteri boleh, selepas berunding dengan Pihak Berkuasa**
Kompeten Kebangsaan dan Pihak Berkuasa Kompeten, dan jika
perlu dan berkenaan, badan penasihat yang ditubuhkan di bawah
subseksyen 9(2), membuat apa-apa peraturan-peraturan yang suai
manfaat atau perlu bagi melaksanakan peruntukan Akta ini dengan
lebih baik.

(2) Tanpa menjejaskan keluasan subseksyen (1), peraturan-peraturan
boleh dibuat bagi maksud yang berikut:

_(a)_ menetapkan cara untuk memohon akses kepada sumber

biologi dan pengetahuan tradisi yang berkaitan dengan
sumber biologi di bawah Akta ini, butir-butir yang perlu
dikemukakan oleh pemohon, tempoh, terma, syarat dan
sekatan yang akan dikenakan ke atas pengeluaran permit;

_(b) menetapkan terma dan syarat bagi akses kepada sumber_

biologi dan pengetahuan tradisi yang berkaitan dengan
sumber biologi di bawah subseksyen 18(a) dan _(b);_

_(c) mengadakan tatacara khas untuk sumber biologi tertentu_

atau koleksi sumber biologi tertentu untuk memajukan
pemuliharaan biodiversiti;


-----

_Akses kepada Sumber Biologi dan Perkongsian Faedah_ 53

_(d) mengadakan tatacara atau kod standard bagi akses dan_

perkongsian faedah sumber biologi secara am atau
sumber biologi atau koleksi sumber biologi tertentu
dan pengetahuan tradisi yang berkaitan dengan sumber
biologi;

_(e) menetapkan cara bagi akses kepada sumber biologi dan_

pengetahuan tradisi yang berkaitan dengan sumber biologi
melalui pengantara yang diberi kuasa;

_(f)_ mengadakan peruntukan bagi pembatalan permit;

_(g)_ mengadakan peruntukan bagi perkara yang berhubungan

dengan fi dan caj;

_(h)_ mengadakan tatacara bagi rayuan;

_(i)_ mengadakan peruntukan bagi komposisi, elaun, tatacara

dan perkara-perkara bersampingan yang berhubungan
dengan penubuhan dan penjalanan badan penasihat,
jawatankuasa dan Jawatankuasa Penasihat;

_(j)_ mengadakan terma minimum bagi perjanjian perkongsian

faedah;

_(k)_ mengadakan langkah yang bertujuan untuk mencegah

penggunaan dalam Malaysia, sumber biologi atau
pengetahuan tradisi yang berkaitan dengan sumber biologi,
yang tidak disertakan dengan permit atau seumpamanya
dan keterangan terma yang telah dipersetujui bersama
telah diwujudkan;

_(l)_ mengadakan langkah bagi maksud pemantauan dan

pengesanan sumber biologi yang diakses;

_(m) mengadakan elemen penting untuk memperoleh keizinan_

termaklum awal masyarakat pribumi dan masyarakat
tempatan; dan

_(n)_ mengadakan peruntukan bagi apa-apa perkara lain yang

dimaksudkan oleh, atau yang perlu untuk melaksanakan
sepenuhnya peruntukan Akta ini dan bagi pentadbiran
yang sewajarnya.


-----

54 _Rang Undang-Undang_

(3) Peraturan-peraturan yang dibuat di bawah subseksyen (1)
boleh menetapkan apa-apa perbuatan yang melanggar
peraturan-peraturan itu menjadi suatu kesalahan dan boleh
menetapkan penalti—

_(a) jika orang itu ialah orang perseorangan, didenda tidak_

melebihi dua ratus ribu ringgit atau dipenjarakan selama
tempoh tidak melebihi sepuluh tahun atau kedua-duanya;
atau

_(b) jika orang itu ialah suatu pertubuhan perbadanan, didenda_

tidak melebihi lima ratus ribu ringgit.

**Peruntukan peralihan**

**63. (1) Mana-mana orang yang, pada tarikh permulaan kuat kuasa**
Akta ini, sedang mengakses sumber biologi atau pengetahuan
tradisi yang berkaitan dengan sumber biologi yang Akta ini
terpakai dengan keizinan pemberi sumber hendaklah, dalam tempoh
dua belas bulan dari tarikh permulaan kuat kuasa Akta ini, membuat
permohonan bagi permit di bawah seksyen 12 atau 15, mengikut
mana-mana yang berkenaan.

(2) Sementara menunggu penentuan permohonan itu, orang itu
boleh terus mengakses sumber biologi atau pengetahuan tradisi
yang berkaitan dengan sumber biologi itu.

(3) Selepas Akta ini mula berkuat kuasa, mana-mana orang yang
memiliki sumber biologi atau pengetahuan tradisi yang berkaitan
dengan sumber biologi yang berkenaan Akta ini akan terpakai dan
tiada perjanjian perkongsian faedah dibuat, hendaklah membuat
perjanjian dengan pemberi sumber jika—

_(a) terdapat suatu penggunaan baharu sumber biologi atau_

pengetahuan tradisi yang berkaitan dengan sumber biologi
itu; atau

_(b)_ terdapat pembangunan suatu produk baharu hasil daripada

sumber biologi atau pengetahuan tradisi yang berkaitan
dengan sumber biologi itu.

(4) Apabila tamatnya perjanjian perkongsian faedah di bawah
subseksyen (3), Pihak Berkuasa Kompeten hendaklah mengeluarkan
permit di bawah seksyen 12 bagi akses sumber biologi atau
pengetahuan tradisi yang berkaitan dengan sumber biologi.


-----

_Akses kepada Sumber Biologi dan Perkongsian Faedah_ 55

Jadual Pertama

[Subseksyen 9(1)]

PIHAK BERKUASA KOMPETEN

|Pihak Berkuasa Kompeten|Sumber Biologi|Kawasan|
|---|---|---|
|Kementerian Wilayah Persekutuan|Semua yang diliputi di bawah Akta ini|Wilayah Persekutuan Kuala Lumpur, Labuan dan Putrajaya|
|Unit Perancang Ekonomi Negeri Johor|Semua yang diliputi di bawah Akta ini|Johor|
|Unit Perancang Ekonomi Negeri Kedah|Semua yang diliputi di bawah Akta ini|Kedah|
|Unit Perancang Ekonomi Negeri Kelantan|Semua yang diliputi di bawah Akta ini|Kelantan|
|Unit Perancang Ekonomi Negeri Melaka|Semua yang diliputi di bawah Akta ini|Melaka|
|Jabatan Perhutanan Negeri Sembilan|Semua yang diliputi di bawah Akta ini|Negeri Sembilan|
|Bahagian Perancang Ekonomi Negeri Pahang|Semua yang diliputi di bawah Akta ini|Pahang|
|Unit Perancang Ekonomi Negeri Pulau Pinang|Semua yang diliputi di bawah Akta ini|Pulau Pinang|
|Unit Perancang Ekonomi Negeri Perak|Semua yang diliputi di bawah Akta ini|Perak|
|Unit Perancang Ekonomi Negeri Perlis|Semua yang diliputi di bawah Akta ini|Perlis|
|Unit Perancang Ekonomi Negeri Selangor|Semua yang diliputi di bawah Akta ini|Selangor|
|Unit Perancang Ekonomi Negeri Terengganu|Semua yang diliputi di bawah Akta ini|Terengganu|
|Majlis Biodiversiti Sabah|Semua yang diliputi di bawah Akta ini|Sabah|
|Kementerian Pembangunan Bandar dan Sumber Asli|Semua yang diliputi di bawah Akta ini|Sarawak|


-----

56 _Rang Undang-Undang_

Jadual Kedua

[Subseksyen 15(1)]

Borang 1

AKUAN BERKANUN

PERMOHONAN BAGI SUATU PERMIT BAGI MAKSUD BUKAN KOMERSIAL

Saya _______________ [nama pemohon] (No. Kad Pengenalan/No. Pasport

__________) dari _______________ [alamat] dengan sesungguhnya dan ikhlas
mengaku seperti yang berikut:

1. Bahawa berhubung dengan ………………......………………….........……

[masukkan sumber biologi, pengetahuan tradisi yang berkaitan dengan sumber
_biologi, tujuan akses dan kegunaan], saya—_

_(a) tidak berniat untuk menggunakan sumber biologi itu atau pengetahuan_

tradisi yang berkaitan dengan sumber biologi itu, yang cadangan
tindakan adalah berkaitan, bagi maksud komersial atau komersial
berpotensi;

_(b) mengaku janji untuk memberi laporan bertulis tentang apa-apa hasil_

penyelidikan ke atas sumber biologi itu atau pengetahuan tradisi yang
berkaitan dengan sumber biologi itu kepada Pihak Berkuasa Kompeten;

_(c) mengaku janji untuk menawarkan salinan pendua taksonomi sumber_

biologi yang dikutip kepada Pihak Berkuasa Kompeten;

_(d) mengaku janji untuk tidak memberi sumber biologi itu kepada_

mana-mana orang selain daripada Pihak Berkuasa Kompeten tanpa
keizinan bertulis terlebih dahulu; dan

_(e) mengaku janji untuk tidak menjalankan, atau membenarkan pihak lain_

menjalankan, penyelidikan atau pembangunan bagi maksud komersial atau
komersial berpotensi ke atas mana-mana sumber biologi, atau terbitan,
atau berhubung dengan pengetahuan tradisi yang berkaitan dengan sumber
biologi itu, melainkan jika dia memperoleh suatu permit bagi maksud
komersial atau komersial berpotensi mengikut seksyen 12 dan suatu
perjanjian perkongsian faedah telah dibuat, mengikut subseksyen 22(1)
Akta ini.

2. Saya sedar bahawa seseorang yang dengan niat membuat suatu kenyataan palsu
dalam suatu akuan berkanun melakukan suatu kesalahan di bawah seksyen 53
Akta ini.

Dan saya membuat akuan ini dengan sesungguhnya dan percaya dengan

hemat bahawa akuan ini adalah benar dan menurut peruntukan Akta Akuan
Berkanun 1960.


-----

_Akses kepada Sumber Biologi dan Perkongsian Faedah_ 57

Diperbuat dan dengan sesungguhnya diakui oleh
yang tersebut namanya di atas .................................
di................................................................................
di Negeri ...................................................................
pada............................................................................
................................................................, 20 ............

Di hadapan saya,

...................................................
(Tandatangan Hakim
Mahkamah Sesyen, Majistret
atau Pesuruhjaya Sumpah)

HURAIAN

Akta Akses kepada Sumber Biologi dan Perkongsian Faedah 2017 (“Akta yang
dicadangkan”) bertujuan untuk melaksanakan Konvensyen Kepelbagaian Biologi
dan Protokol Nagoya mengenai Akses kepada Sumber Genetik dan Perkongsian
Faedah secara Adil dan Saksama yang timbul daripada Penggunaannya kepada
Konvensyen Kepelbagaian Biologi dan untuk mengadakan peruntukan bagi
perkara-perkara lain yang berkaitan.

1. Bahagian I Akta yang dicadangkan memperkatakan perkara permulaan.

_Fasal 1_ mengandungi tajuk ringkas Akta yang dicadangkan dan memberi

Menteri kuasa untuk menetapkan tarikh permulaan kuat kuasa Akta yang
dicadangkan.

_Fasal 2 bertujuan untuk mengadakan peruntukan bagi ketidakpakaian Akta_

yang dicadangkan kepada sumber biologi atau genetik spesifik yang diliputi
oleh dan bagi maksud instrumen yang khusus mengenai akses kepada sumber
biologi dan perkongsian faedah.

_Fasal 3 bertujuan untuk memperuntukkan bahawa Akta yang dicadangkan_

ini hendaklah dibaca dengan undang-undang bertulis yang lain dan dianggap
sebagai tambahan kepada, dan bukan pengurangan daripada, undang-undang
lain.

_Fasal 4 mengandungi tafsiran perkataan dan ungkapan spesifik yang_

digunakan dalam Akta yang dicadangkan.

_Fasal 5_ bertujuan untuk mengadakan peruntukan bagi maksud akses

kepada sumber biologi dan aktiviti bagi maksud selain maksud penyelidikan
dan pembangunan yang bukan merupakan akses tersebut.

_Fasal 6 bertujuan untuk memperuntukkan bahawa hak-hak petani kecil_

tidak boleh dihadkan oleh Akta yang dicadangkan.


-----

58 _Rang Undang-Undang_

2. Bahagian II Akta yang dicadangkan mengandungi peruntukan yang
berhubungan dengan penubuhan Pihak Berkuasa Kompeten Kebangsaan,
Pihak Berkuasa Kompeten dan Jawatankuasa Penasihat.

_Fasal 7 bertujuan untuk mengadakan peruntukan bagi penubuhan_

Pihak Berkuasa Kompeten Kebangsaan dan anggotanya.

_Fasal 8 mengandungi fungsi Pihak Berkuasa Kompeten Kebangsaan._

_Fasal 9 bertujuan untuk mengadakan peruntukan bagi penubuhan_

Pihak Berkuasa Kompeten.

_Fasal 10 mengandungi fungsi dan kuasa Pihak Berkuasa Kompeten._

_Fasal 11 bertujuan untuk mengadakan peruntukan bagi penubuhan_

Jawatankuasa Penasihat oleh Pihak Berkuasa Kompeten Kebangsaan dan
fungsinya.

3. Bahagian III Akta yang dicadangkan mengandungi peruntukan yang
berhubungan dengan permit untuk mengakses sumber biologi atau pengetahuan
tradisi yang berkaitan dengan sumber biologi.

_Fasal 12 memperkatakan permohonan bagi permit untuk akses kepada_

sumber biologi atau pengetahuan tradisi yang berkaitan dengan sumber biologi
bagi maksud komersial atau komersial berpotensi. Seksyen yang dicadangkan
bertujuan untuk mengadakan peruntukan bagi perkara yang akan dipertimbangkan
oleh Pihak Berkuasa Kompeten yang berkenaan sebelum meluluskan permohonan
untuk permit.

_Fasal 13_ mengandungi peruntukan mengenai pengeluaran permit bagi

maksud komersial atau komersial berpotensi dengan atau tanpa syarat.

_Fasal 14 bertujuan untuk memperuntukkan bahawa permit bagi maksud_

komersial atau komersial berpotensi tidak boleh dipindah milik.

_Fasal 15 memperkatakan permohonan bagi permit untuk akses kepada_

sumber biologi atau pengetahuan tradisi berkaitan sumber biologi bagi maksud
bukan komersial. Seksyen yang dicadangkan bertujuan untuk mengadakan
peruntukan bagi perkara yang akan dipertimbangkan oleh Pihak Berkuasa
Kompeten yang berkenaan sebelum meluluskan permohonan untuk permit.

_Fasal 16 mengandungi peruntukan mengenai pengeluaran permit bagi_

maksud bukan komersial dengan atau tanpa syarat.

_Fasal 17 bertujuan untuk memperuntukkan bahawa keputusan apa-apa_

permohonan permit hendaklah dimaklumkan secara bertulis kepada pemohon.

_Fasal 18 mengandungi peruntukan mengenai keadaan jika permit tidak_

dikehendaki di bawah Akta yang dicadangkan.


-----

_Akses kepada Sumber Biologi dan Perkongsian Faedah_ 59

_Fasal 19 mengandungi peruntukan mengenai pemindahan sumber biologi_

atau pengetahuan tradisi yang berkaitan dengan sumber biologi atau hasil
penyelidikan berhubung dengan sumber biologi atau pengetahuan tradisi yang
berkaitan dengan sumber biologi kepada seseorang atau institusi.

_Fasal 20 bertujuan untuk memperuntukkan bahawa permit bagi maksud_

bukan komersial tidak boleh digunakan bagi maksud komersial.

_Fasal 21 mengandungi larangan mengenai berurusan dengan sumber biologi_

atau pengetahuan tradisi berkaitan sumber biologi dengan orang yang bukan
perantara yang diberi kuasa dan yang mempunyai dalam pemilikannya atau
di bawah kawalannya suatu sumber biologi atau pengetahuan tradisi berkaitan
sumber biologi.

_Fasal 22 bertujuan untuk memperuntukkan bahawa pemohon bagi_

mendapatkan permit untuk akses kepada sumber biologi atau pengetahuan
tradisi yang berkaitan dengan sumber biologi bagi maksud komersial atau
komersial berpotensi hendaklah membuat suatu perjanjian perkongsian faedah
dengan pemberi sumber itu.

_Fasal 23 mengandungi peruntukan mengenai keperluan untuk mendapatkan_

keizinan termaklum awal daripada masyarakat pribumi dan masyarakat tempatan
yang berkaitan dan perkongsian faedah melalui terma dipersetujui bersama.

4. Bahagian IV Akta yang dicadangkan mengandungi peruntukan mengenai
permit, daftar dan rekod permit, dan pelupusan sumber biologi.

_Fasal 24 bertujuan untuk memperuntukkan bahawa permit hendaklah_

menjadi keterangan pematuhan.

_Fasal 25 memperkatakan penyimpanan dan penyenggaraan daftar permit._

_Fasal 26 bertujuan untuk mengadakan peruntukan bagi rekod yang_

hendaklah disimpan oleh pemegang permit.

_Fasal 27 memperkatakan pelupusan sumber biologi oleh pemegang permit._

5. Bahagian V Akta yang dicadangkan mengandungi peruntukan mengenai
pembatalan permit dan rayuan.

_Fasal 28 bertujuan untuk mengadakan peruntukan bagi alasan pembatalan_

permit.

_Fasal 29 bertujuan untuk mengadakan peruntukan bagi rayuan oleh_

orang yang terkilan dengan pembatalan permit hendaklah dibuat kepada
Mahkamah Tinggi.

6. Bahagian VI Akta yang dicadangkan mengandungi peruntukan mengenai
pemantauan dan pengesanan sumber biologi atau pengetahuan tradisi yang
berkaitan dengan sumber biologi.

_Fasal 30 memperkatakan langkah-langkah untuk memantau dan mengesan_

sumber biologi atau pengetahuan tradisi berkaitan sumber biologi melalui
penubuhan tempat pemeriksaan.


-----

60 _Rang Undang-Undang_

_Fasal 31 bertujuan untuk memperuntukkan bahawa seseorang yang memohon_

bagi suatu paten berhubung dengan sumber biologi atau pengetahuan tradisi
berkaitan sumber biologi hendaklah memberitahu Pihak Berkuasa Kompeten
Kebangsaan dalam tempoh tiga puluh hari dari tarikh permohonan.

7. Bahagian VII mengandungi peruntukan yang berhubungan dengan mekanisme
pusat penjelasan.

_Fasal 32 bertujuan untuk mengadakan peruntukan bagi penubuhan mekanisme_

pusat penjelasan untuk perkongsian maklumat yang berhubungan dengan akses
dan perkongsian faedah.

_Fasal 33 bertujuan untuk mengadakan peruntukan bagi keperluan_

untuk menghantar salinan permit termasuk maklumat dalam laman web
mekanisme pusat penjelasan kecuali jika ia diklasifikasikan sebagai sulit oleh
Pihak Berkuasa Kompeten yang berkaitan. Kriteria apabila maklumat dalam
permit adalah dianggap sulit juga disediakan dalam _Fasal ini._

8. Bahagian VIII mengandungi peruntukan yang berhubung dengan langkah
pengguna.

_Fasal 34 bertujuan untuk mengadakan peruntukan bagi penubuhan langkah_

untuk menyokong undang-undang akses dan perkongisan faedah Pihak kepada
Protokol Nagoya Mengenai Akses kepada Sumber Genetik dan Perkongsian
Fedah secara Adil dan Saksama yang timbul daripada Penggunaan mereka dan
untuk menghalang penggunaan dalam Malaysia mana-mana sumber biologi atau
pengetahuan tradisi berkaitan sumber biologi yang belum diakses mengikut
undang-undang atau keperluan peraturan Pihak itu.

9. Bahagian IX mengandungi peruntukan yang berhubungan dengan
penguatkuasaan, penyitaan, penangkapan, dsb.

_Fasal 35 bertujuan untuk memberi Menteri kuasa untuk melantik_

pegawai-pegawai penguat kuasa atas syor Pihak Berkuasa Tempatan.

_Fasal 36 bertujuan untuk mengadakan peruntukan bagi kuasa pegawai_

penguat kuasa untuk menyiasat apa-apa kesalahan di bawah Akta yang
dicadangkan.

_Fasal 37 bertujuan untuk mengadakan peruntukan bagi setiap pegawai_

penguat kuasa yang diberi kuasa hendaklah dikeluarkan suatu kad kuasa dan
hendaklah apabila diminta mengemukakan kadnya apabila perlu di bawah Akta
yang dicadangkan.

_Fasal 38 bertujuan untuk mengadakan peruntukan bagi kuasa pegawai_

penguat kuasa untuk memasuki mana-mana premis bagi tujuan pemeriksaan,
pengesahan atau pengambilan sumber-sumber biologi.

_Fasal 39 bertujuan untuk mengadakan peruntukan bagi peruntukan yang_

berhubungan dengan akses kepada data berkomputer.

_Fasal 40 bertujuan untuk mengadakan peruntukan bagi peruntukan yang_

berhubungan dengan penyitaan benda, dsb.


-----

_Akses kepada Sumber Biologi dan Perkongsian Faedah_ 61

_Fasal 41 bertujuan untuk memberi kuasa kepada pegawai penguat kuasa_

untuk memberhentikan, menggeledah dan menyita pengangkut.

_Fasal 42 bertujuan untuk mengenakan kewajipan ke atas pegawai_

penguat kuasa untuk memberi notis penyitaan benda yang disita.

_Fasal 43 bertujuan untuk mengadakan peruntukan bagi pemulangan_

sementara pengangkut, jentera, peralatan atau kelengkapan yang disita oleh
mahkamah kepada pemunya tertakluk kepada apa-apa terma dan syarat yang
boleh dikenakan oleh mahkamah.

_Fasal 44 bertujuan untuk mengadakan peruntukan bagi pelucuthakan_

sumber biologi dsb. yang disita.

_Fasal 45 bertujuan untuk memperuntukkan bahawa apa-apa sumber biologi_

dan lain-lain yang dilucuthakkan atau disifatkan terlucut hak di bawah Akta
yang dicadangkan hendaklah menjadi harta Pihak Berkuasa Kompeten.

_Fasal 46 bertujuan untuk mengadakan peruntukan bagi pelepasan apa-apa_

yang disita di bawah Akta yang dicadangkan.

_Fasal 47 bertujuan untuk memperuntukkan bahawa kos memegang apa-apa_

jua yang disita atau diserahkan di bawah Akta yang dicadangkan hendaklah
menjadi hutang yang kena dibayar kepada Pihak Berkuasa Kompeten atau
Kerajaan dan boleh didapatkan kembali sewajarnya jika orang itu didapati
bersalah atas suatu kesalahan.

_Fasal 48 bertujuan untuk memperuntukkan bahawa tiada kos atau ganti rugi_

yang berbangkit daripada penyitaan atau penyerahan apa-apa pada menjalankan
mana-mana kuasa yang diberikan di bawah Akta ini atau pada penjalanan
yang berupa penjalanan mana-mana kuasa yang diberikan di bawah Akta ini,
hendaklah mendapatkan kembali dalam apa-apa prosiding di mana-mana
mahkamah melainkan jika penyitaan itu dibuat tanpa sebab yang munasabah.

_Fasal 49 bertujuan untuk mengadakan peruntukan bagi kuasa tambahan_

pegawai penguat kuasa bagi maksud pelaksanaan Akta yang dicadangkan.

10. Bahagian X mengandungi peruntukan yang berhubungan dengan perkaraperkara am.

_Fasal 50 bertujuan untuk memperuntukkan bahawa semua wang yang diterima_

kecuali di bawah seksyen 22 dan subseksyen 23(5) hendaklah dibayar ke dalam
Kumpulan Wang Disatukan dalam kes apabila Pihak Berkuasa Kompeten yang
berkenaan adalah di bawah bidang kuasa Kerajaan Persekutuan dan Kumpulan
Wang Disatukan Negeri dalam kes apabila Pihak Berkuasa Kompeten yang
berkenaan adalah di bawah bidang kuasa Kerajaan Negeri.

_Fasal 51 bertujuan untuk memberi kuasa kepada Pihak Berkuasa Kompeten_

untuk mengkompaun kesalahan secara bertulis dengan keizinan Pendakwa Raya.


-----

62 _Rang Undang-Undang_

_Fasal 52_ bertujuan untuk mengadakan peruntukan bagi permulaan

pendakwaan.

_Fasal 53 bertujuan untuk menjadikan suatu kesalahan bagi seseorang untuk_

memberikan apa-apa perisytiharan palsu, dsb.

_Fasal 54 bertujuan untuk mengadakan peruntukan bagi kesalahan yang_

dilakukan oleh pertubuhan perbadanan.

_Fasal 55 bertujuan untuk mengadakan peruntukan bagi kesalahan yang_

dilakukan oleh pekongsi, pekhidmat atau pengantara yang diberi kuasa.

_Fasal 56 bertujuan untuk memperuntukkan bahawa tiap-tiap anggota,_

pegawai, pekhidmat atau ejen Pihak Berkuasa Kompeten Kebangsaan atau Pihak
Berkuasa Kompeten hendaklah disifatkan sebagai pekhidmat awam mengikut
pengertian Kanun Keseksaan [Akta 574] semasa menunaikan kewajipannya
seperti itu.

_Fasal 57 dan 58 bertujuan untuk mengadakan peruntukan bagi peruntukan_

yang berhubungan dengan perlindungan pegawai dan pemberi maklumat
masing-masing terhadap prosiding undang-undang.

_Fasal 59 bertujuan untuk mengadakan peruntukan yang berhubungan_

dengan ganjaran.

_Fasal 60 bertujuan untuk memberi Menteri kuasa, untuk mengecualikan_

sumber biologi yang spesifik atau koleksi sumber biologi spesifik atau mana-mana
orang daripada peruntukan Akta yang dicadangkan.

_Fasal 61 bertujuan untuk memberi Menteri kuasa untuk meminda_

Jadual Pertama (dengan persetujuan Pihak Berkuasa Negeri berkenaan) dan
Jadual Kedua melalui perintah yang disiarkan dalam _Warta._

_Fasal 62 bertujuan untuk memberi Menteri kuasa untuk menetapkan_

peraturan-peraturan di bawah Akta yang dicadangkan.

_Fasal 63 memperkatakan peruntukan peralihan._

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U2)3017]


-----

