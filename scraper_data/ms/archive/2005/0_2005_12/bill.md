---
Year: 2005
Bill: D.R.14/2005 - Rang Undang-Undang Perbadanan Insurans Deposit Malaysia 2005 (Lulus)
Title: D.R.14/2005 - Rang Undang-Undang Perbadanan Insurans Deposit Malaysia 2005 (Lulus)
Download URL: https://www.parlimen.gov.my/files/billindex/pdf/2005/DR%20142005.pdf
URL: https://www.parlimen.gov.my/files/billindex/pdf/2005/DR%20142005.pdf
---
---
Reading:
D.R.14/2005
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

**D.R. 14/2005**

RANG UNDANG-UNDANG PERBADANAN INSURANS

DEPOSIT MALAYSIA 2005

SUSUNAN FASAL


BAHAGIAN I

PERMULAAN

Fasal

1. Tajuk ringkas dan permulaan kuat kuasa

2. Tafsiran

BAHAGIAN II PERBADANAN

INSURANS DEPOSIT MALAYSIA

Bab 1

_Penubuhan_

3. Penubuhan Perbadanan

4. Objektif Perbadanan

5. Meterai biasa dan meterai faksimili

6. Penyempurnaan dokumen

7. Penubuhan jawatankuasa

8. Pejabat Perbadanan

9. Kuasa untuk melantik Wakil dan ejen

10. Penubuhan subsidiari

Bab 2 Lembaga

_Pengarah_

11. Tugas dan komposisi

12. Undang-undang kecil Lembaga

13. Tempoh jawatan pengarah

14. Kehilangan kelayakan dan penamatan pengarah Lembaga


-----

_Rang Undang-Undang_

Fasal

15. Tindakan dan prosiding Lembaga tidak terjejas oleh kekosongan, dsb.

16. Saraan dan elaun bagi pengarah

17. Tugas pengarah

18. Mesyuarat

Bab 3 Ketua Pegawai

_Eksekutif_

19. Pelantikan, fungsi dan kebertanggungjawapan

20. Terma dan syarat perkhidmatan

Bab 4 Pegawai dan

_pekerja_

21. Pelantikan, terma dan syarat perkhidmatan

22. Bantuan kewangan kepada pegawai, pekerja dan orang lain

Bab 5 Tugas dan

_kuasa_

23. Sekatan menyiasat secara khusus hal-ehwal pelanggan tertentu

24. Kerahsiaan

25. Kuasa Perbadanan

26. Pemerolehan dan pelupusan melibatkan Perbadanan

27. Kuasa untuk melantik konservator dan konservator tambahan, dsb.

28. Hak untuk melupus dan mengekalkan nilai harta

BAHAGIAN III

KEWANGAN

29. Kumpulan wang dan sumber kumpulan wang

30. Peminjaman wang kepada Perbadanan

31. Pelaburan dibenarkan

32. Tahun kewangan

33. Keperluan untuk menyimpan buku, rekod, akaun atau dokumen lain

34. Juruaudit

35. Penyata kewangan dan laporan tahunan


-----

_Perbadanan Insurans Deposit Malaysia_

BAHAGIAN IV

INSURANS DEPOSIT

Bab 1 Keanggotaan, pembatalan- dan

_penamatan_

36. Takrif

37. Keanggotaan disifatkan

38. Terma dan syarat-syarat keanggotaan

39. Pembatalan keanggotaan

40. Penamatan keanggotaan

41. Kesan pembatalan atau penamatan

Bab 2

_Premium_

42. Premium pertama

43. Premium tahunan

44. Pengiraan premium tahunan

45. Tiada tolakan atas bayaran premium

46. Surcaj premium

47. Caj lampau tempoh

48. Peraturan premium

Bab 3 Bidang

_perlindungan_

49. Bidang perlindungan

50. Deposit dengan institusi bergabung, dsb

51. Deposit institusi anggota diperolehi oleh institusi bukan anggota

52. Deposit disifatkan

53. Bukan sebahagian deposit

Bab 4

_Bayaran_

54. Bayaran

55. Bayaran wajib

56. Bayaran budi bicara

57. Bayaran pendahuluan


-----

_Rang Undang-Undang_

Fasal

58. Tarikh mengira liabiliti

59. Bagaimana pulangan atau faedah atas deposit dikira bagi bayaran wajib

60. Perbadanan boleh membayar pulangan atau faedah atas bayaran wajib

61. Bagaimana pulangan atau faedah deposit dikira bagi bayaran budi
bicara

62. Pulangan atau faedah atas deposit berkaitan indeks

63. Pelepasan liabiliti

64. Subrogasi

65. Penyerahhakan

66. Batasan masa bagi tuntutan

BAHAGIAN V

PEMERIKSAAN INSTITUSI ANGGOTA

67. Bank Negara Malaysia mengemukakan maklumat

68. Pemeriksaan

69. Pemeriksaan khas

BAHAGIAN VI TINDAKAN OLEH

PERBADANAN

70. Pemberitahuan mengenai takberdaya maju

71. Kuasa Perbadanan dalam hal institusi anggota takberdaya maju

72. Penyelesaian ketetapan

73. Penubuhan Jawatankuasa Pentaksir

74. Peruntukan berhubungan dengan pengambilalihan kawalan di bawah
perenggan 7l(l)(c)

75. Kuasa mengurangkan modal syer dan membatalkan syer institusi
anggota di bawah perenggan 7l(1)(c)

76. Penggantungan prosiding

77. Pelanjutan masa

78. Perjanjian diatasi bagi maksud perenggan 7l(l)(c)

79. Perbekalan dan pendahuluan lanjutan

80. Perjanjian atau transaksi kewangan

81. Peruntukan berhubungan dengan pelantikan di bawah perenggan 71(1)(c)
dan (d)


-----

_Perbadanan Insurans Deposit Malaysia_ 5

Fasal

82. Keutamaan bayaran dalam hal penggulungan institusi anggota

83. Pemakaian Akta Bank dan Institusi-Institusi Kewangan 1989 atau Akta
Bank Islam 1983

BAHAGIAN VII

KESALAHAN

84. Pengemukaan diri sebagai institusi anggota

85. Pernyataan palsu

86. Kegagalan memberi maklumat, dsb.

87. Kesalahan am

88. Kesalahan oleh pertubuhan perbadanan atau bukan perbadanan atau
oleh pengarah, pegawai, pengawal, dsb.

89. Kuasa Perbadanan untuk mengkompaun kesalahan

90. Mahkamah boleh memerintahkan pematuhan

91. Hukuman kewangan tambahan

92. Perintah pematuhan atau penyekatan

93. Mendapatkan kembali denda

BAHAGIAN VIII

PERUNTUKAN AM

94. Pengemukaan maklumat kepada Perbadanan

95. Pengemukaan maklumat kepada Bank Negara Malaysia

96. Pengiktirafan kehakiman

97. Penggulungan Perbadanan

98. Imuniti

99. Pemakaian dan ketidakpakaian Akta lain

100.  Kuasa untuk membuat peraturan-peraturan, kaedah-kaedah, perintah,

undang-undang kecil, arahan, garis panduan, pekeliling atau nota

JADUAL


-----

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penubuhan
Perbadanan Insurans Deposit Malaysia, bagi mentadbir sistem
insurans deposit di bawah Akta ini dan bagi perkara yang
bersampingan atau berkaitan dengannya.

BAHAWASANYA kestabilan sistem kewangan adalah kunci pemutus
pembangunan dan kemakmuran ekonomi Malaysia:

DAN BAHAWASANYA sistem insurans deposit adalah suatu komponen
penting bagi jaring keselamatan kewangan kerana ia menggalak
dan menyumbang kepada kestabilan sistem kewangan:

DAN BAHAWASANYA maksud sistem deposit insurans adalah untuk
melindungi pendeposit daripada kehilangan sebahagian atau kesemua
deposit mereka dalam hal keadaan suatu kegagalan bank, bagi
membolehkan Perbadanan Insurans Deposit Malaysia untuk
ditubuhkan di bawah Akta bagi menjalankan fungsi yang dimandatkan
dengan cepat dan berkesan dan untuk mengadakan pengurusan
risiko yang kukuh dalam sistem itu:

DAN BAHAWASANYA peruntukan khusus diperlukan demi kepentingan
orang awam bagi memberi kuasa kepada Perbadanan untuk
melaksanakan dengan segera tindakan ketetapan yang dinyatakan
dalam Akta ini bagi membolehkan kos minimum dicapai kepada
sistem kewangan itu:


-----

8 _Rang Undang-Undang_

**DIPERBUAT oleh Parlimen Malaysia seperti yang berikut:**

BAHAGIAN 1

PERMULAAN

**Tajuk ringkas dan permulaan kuat kuasa**

**1 . ( 1 ) Akta ini bolehlah dinamakan Akta Perbadanan Insurans**
Deposit Malaysia 2005.

(2) Akta ini mula berkuat kuasa pada tarikh yang ditetapkan

oleh Menteri melalui pemberitahuan dalam _Warta_ dan Menteri
boleh menetapkan tarikh yang berlainan bagi mula berkuatkuasanya
peruntukan yang berlainan Akta ini.

**Tafsiran**

**2. (1) Dalam Akta ini, melainkan jika konteksnya menghendaki**
makna yang lain—

"aset" termasuklah apa-apa kemudahan pembiayaan Islam,

kemudahan kredit konvensional, harta dan perniagaan atau perusahaan
dalam apa-apa jenis;

"aset Islam" ertinya aset yang disenggara atau dimiliki melalui

suatu perniagaan perbankan Islam atau perniagaan kewangan
Islam;

"aset konvensional" ertinya aset selain daripada aset Islam;

"Bank Negara Malaysia" ertinya Bank Negara Malaysia yang

ditubuhkan di bawah Akta Bank Negara Malaysia 1958 _[Akta_
_519];_

"berkaitan", berhubungan dengan suatu perbadanan, ertinya

berkaitan mengikut pengertian seksyen 6 Akta Syarikat 1965

_[Akta 125];_

"bersekutu" ertinya suatu perbadanan yang tidak kurang daripada

dua puluh peratus dan tidak melebihi lima puluh peratus daripada
syer perbadanan itu dipegang oleh perbadanan lain, perbadanan
yang disebut pertama itu adalah menjadi suatu perbadanan bersekutu
kepada perbadanan yang lain itu;


-----

## Perbadanan Insurans Deposit Malaysia 9

 "cagaran" termasuklah suatu gadai janji atau gadaian, sama ada
 di sisi undang-undang atau ekuiti, debentur, bil pertukaran, nota janji hutang, jaminan, lien atau sandaran, sama ada sebenar atau konstruktif, surat hipotekasi, tanggungan rugi, akujanji atau Iain- lain cara untuk menjamin pembayaran atau pelepasan hutang atau liabiliti, sama ada pada masa sekarang atau pada masa hadapan, atau sama ada terletakhak atau kontingen;

 "deposit" ertinya—
 (a) suatu deposit konvensional; atau (b) suatu deposit Islam;

 "deposit diinsuranskan" ertinya deposit yang secara berasingan
 diinsuranskan sebagai deposit Islam atau deposit konvensional menurut seksyen 49;

 "deposit Islam" ertinya sejumlah wang atau nilai wang yang
 diterima atau dibayar menurut terma oleh mana-mana orang, yang penerimaan dan pembayaran balik hendaklah menurut terma sesuatu perjanjian Syariah atas apa-apa asas termasuklah jagaan atau perkongsian keuntungan;

 "deposit konvensional" ertinya deposit sebagaimana yang
 ditakrifkan di bawah seksyen 2 Akta Bank dan Institusi-Institusi Kewangan 1989 [Akta 372] dan tidak termasuk suatu deposit Islam;

 "depositori pusat" mempunyai erti yang sama sebagaimana
 ditakrifkan di bawah seksyen 2 Akta Perindustrian Sekuriti (Depositori Pusat) 1991 [Akta 453];

 "ditentukan", jika tiada cara disebutkan, ertinya ditentukan dari
 semasa ke semasa secara bertulis;

 "ditetapkan", jika tiada cara disebutkan, ertinya ditetapkan dari
 semasa ke semasa melalui perintah yang disiarkan dalam Warta;

 "dokumen" mempunyai erti yang sama sebagaimana ditakrifkan
 di bawah seksyen 3 Akta Keterangan 1950 [Akta 56];

 "dokumen konstituen", berhubungan dengan suatu pertubuhan,
 perbadanan atau bukan perbadanan, ertinya statut, piagam, memorandum persatuan, perkara persatuan, kaedah-kaedah, undang

-----

10 _Rang Undang-Undang_

undang kecil, perjanjian perkongsian, atau surat cara lain, yang di
bawahnya atau dengannya pertubuhan itu diperbadankan atau
ditubuhkan, atau struktur pengelolaan dan pentadbirannya, bidang
fungsi, perniagaan, kuasa atau tugasnya yang dinyatakan, sama
ada terkandung dalam satu dokumen atau lebih;

"ejen depositori yang dibenarkan" mempunyai erti yang sama

sebagaimana ditakrifkan di bawah seksyen 2 Akta Perindustrian
Sekuriti (Depositori Pusat) 1991;

"kumpulan perniagaan" ertinya suatu kumpulan syarikat yang

sesuatu institusi anggota itu adalah berkaitan atau bersekutu
dengan syarikat lain dalam kumpulan yang sama;

"Gabenor" ertinya Gabenor Bank Negara Malaysia;

"harta" ertinya apa-apa harta alih atau tak alih dan termasuklah—

_(a)_ apa-apa hak, kepentingan, hakmilik, tuntutan, hak dalam

tindakan, kuasa atau keistimewaan, sama ada pada masa
sekarang atau pada masa hadapan, atau sama ada terletakhak
atau kontingen, berhubungan dengan mana-mana harta,
atau yang selainnya mempunyai nilai;

_(b)_ apa-apa dokumen pemindahhakan yang disempurnakan

bagi memindahhakkan, menyerahhakkan, memperuntukkan,
menyerahkan,  atau  selainnya memindahkan  atau
melupuskan harta jika orang yang menyempurnakan
dokumen pemindahhakan itu adalah tuan punya atau
pemilik, atau jika di dalamnya dia berhak mendapat
suatu hak kontingen, sama ada bagi keseluruhan atau
sebahagian kepentingan itu;

_(c)_ apa-apa sekuriti, termasuklah apa-apa saham, syer, debentur,

bon, pinjaman saham, hak langganan atau waran boleh
dipindahmilik;

_(d)_ apa-apa surat cara boleh niaga, termasuklah apa-apa nota

bank, nota pembawa, bil Perbendaharaan, waran dividen,
bil pertukaran, nota janji hutang, cek dan perakuan
deposit boleh niaga;

_(e)_ apa-apa gadai janji atau gadaian, sama ada di sisi undang
undang atau ekuiti, jaminan, lien atau sandaran, sama
ada sebenar atau konstruktif, surat hipotekasi atau resit
amanah, tanggungan rugi, akujanji atau lain-lain cara


-----

_Perbadanan Insurans Deposit Malaysia_ 11

yang menjaminkan pembayaran atau pelepasan suatu
hutang atau liabiliti, sama ada pada masa sekarang atau
pada masa hadapan, atau sama ada terletakhak atau
kontingen; dan

_(f) apa-apa harta ketara atau tak ketara lain;_

"institusi kewangan" ertinya suatu bank berlesen atau syarikat

kewangan berlesen sebagaimana ditakrifkan di bawah seksyen 2
Akta Bank dan Institusi-Institusi Kewangan 1989 atau suatu bank
Islam sebagaimana ditakrifkan di bawah seksyen 2 Akta Bank
Islam 1983 [Akta 276];

'institusi anggota" ertinya mana-mana institusi kewangan yang

disifatkan sebagai institusi anggota di bawah seksyen 37 yang
keanggotaannya tidak dibatalkan di bawah seksyen 39 atau ditamatkan
di bawah seksyen 40;

"Jawatankuasa Pentaksir" ertinya jawatankuasa yang ditubuhkan

di bawah seksyen 73;

"kemudahan kredit konvensional" ertinya—

(a) pemberian apa-apa pendahuluan, pinjaman, kredit

perdagangan atau kemudahan lain dalam apa-apa jua
bentuk atau dengan apa-apa jua nama di mana orang
yang kepadanya pendahuluan, pinjaman, kredit perdagangan
atau kemudahan lain telah diberikan mempunyai akses,
secara langsung atau tak langsung, kepada kumpulan
wang atau harta orang yang memberinya;

_(b)_ pemberian suatu jaminan atau peruntukan apa-apa cagaran

berkenaan dengan kewajipan mana-mana orang; atau

(c) apa-apa urus niaga atau transaksi seumpama itu

sebagaimana yang ditetapkan oleh Perbadanan;

"ketua eksekutif', berhubungan dengan suatu perbadanan, ertinya

seseorang, tidak kira dengan apa jua nama, yang, sama ada secara
individu atau bersesama dengan seseorang atau lebih,
bertanggungjawab, tertakluk kepada kuasa pengarah, bagi penjalanan
perniagaan dan pentadbiran perbadanan itu;

"Ketua Pegawai Eksekutif ertinya ketua eksekutif Perbadanan;

"Kumpulan Wang Disatukan" ertinya Kumpulan Wang Disatukan

Persekutuan yang ditubuhkan oleh Perlembagaan Persekutuan;


-----

12 _Rang Undang-Undang_

"Lembaga" ertinya lembaga pengarah Perbadanan;

"Menteri" ertinya Menteri yang dipertanggungkan dengan

tanggungjawab bagi kewangan;

"meterai faksimili" ertinya suatu pendua kepada meterai biasa

Perbadanan;

"orang terjejas" ertinya—

(a) mana-mana syarikat yang mempunyai tugas atau liabiliti

di bawah suatu kemudahan pembiayaan Islam atau
kemudahan kredit konvensional kepada Perbadanan atau
mana-mana subsidiari Perbadanan, sama ada pada masa
sekarang, atau pada masa hadapan, atau sama ada
terletakhak atau kontingen;

_(b)_ mana-mana subsidiari syarikat yang disebut dalam

perenggan (a);

(c) mana-mana syarikat yang telah menyediakan jaminan

bagi pelaksanaan atau penunaian suatu tugas atau liabiliti
yang terhutang oleh mana-mana orang kepada Perbadanan
atau mana-mana subsidiari Perbadanan, sama ada pada
masa sekarang, atau pada masa hadapan, atau sama ada
terletakhak atau kontingen; atau

(d) mana-mana syarikat yang sekurang-kurangnya lima peratus

daripada modal syernya telah digadaikan, disandarkan
atau digadaijanjikan oleh mana-mana orang untuk menjamin
pelaksanaan atau pelepasan suatu tugas atau liabiliti
yang terhutang oleh mana-mana orang kepada Perbadanan
atau mana-mana subsidiari Perbadanan, sama ada pada
masa sekarang atau pada masa hadapan, atau sama ada
terletakhak atau kontingen;

"orang terjejas utama" ertinya mana-mana syarikat yang disebut

dalam perenggan (a) takrifan "orang terjejas";

"pegawai", berhubungan dengan suatu institusi anggota atau

seseorang terjejas, mempunyai maksud yang sama sebagaimana
ditakrifkan di bawah seksyen 4 Akta Syarikat 1965 dan, sebagai
tambahan kepadanya, termasuklah seorang yang dilantik di bawah
perenggan 71(l)(c) untuk mengambil alih kuasa suatu institusi
anggota atau seorang penerima, pengurus, penerima dan pengurus
atau pelikuidasi yang dilantik oleh mahkamah;


-----

## Perbadanan Insurans Deposit Malaysia 13

 "pejabat" termasuklah ibu pejabat, tempat utama perniagaan,
 cawangan, agensi, tempat perniagaan bergerak, tempat perniagaan yang diadakan dan disenggarakan bagi sesuatu tempoh terhad sahaja dan mana-mana tempat perniagaan yang lain;

 "kemudahan pembiayaan Islam" ertinya—
 (a) pemberian apa-apa pendahuluan, pinjaman, kredit
 perdagangan atau kemudahan lain dalam apa-apa bentuk atau dengan apa-apa nama di mana orang yang kepadanya pendahuluan, pinjaman, kredit perdagangan  atau kemudahan lain telah diberikan mempunyai akses, secara langsung atau tak langsung, kepada kumpulan wang atau harta orang yang memberinya dan hendaklah termasuk, tanpa batasan, apa-apa perkiraan jual dan beli balik, perkiraan usahasama, jualan penangguhan bayaran, perkiraan perkongsian pulangan dan apa-apa perkiraan pembiayaan lain yang dibuat menurut konsep perbankan Islam dalam apa-apa bentuk atau dengan apa-apa nama;
 (b) sewa beli, sewa dan beli, pemajakan, pemfaktoran,
 perdagangan hutang dan urus niaga atau transaksi yang seumpamanya;
 (c) pemberian suatu jaminan atau apa-apa cagaran berhubungan
 dengan kewajipan mana-mana orang; atau
 (d) apa-apa urus  niaga atau transaksi  seumpama itu
 sebagaimana yang ditetapkan oleh Perbadanan;

 "pendaftar kapal Malaysia" ertinya pendaftar kapal Malaysia
 yang dilantik di bawah subseksyen 14(1) Ordinan Perkapalan Saudagar 1952 [Ord. 70/1952] dan termasuklah Pendaftar Besar Kapal yang dilantik di bawah subseksyen 14(1) Ordinan itu;

 "Pendaftar Syarikat" ertinya Pendaftar Syarikat yang telah
 ditetapkan di bawah subseksyen 7(1) Akta Syarikat 1965;

 "pendaftar mahkamah" ertinya mana-mana Pendaftar, Timbalan
 Pendaftar, Penolong Pendaftar Kanan atau Penolong Pendaftar Mahkamah Tinggi yang dilantik di bawah seksyen 10 Akta Mahkamah Kehakiman 1964 [Akta 91];

 "Pendaftar tanah" ertinya Pendaftar sebagaimana ditakrifkan di
 bawah seksyen 5 Kanun Tanah Negara [Akta 5611965], Pendaftar sebagaimana ditakrifkan di bawah seksyen 4 Ordinan Tanah Sabah


-----

14 _Rang Undang-Undang_

_[Sabah Bab 68]_ atau Pengarah sebagaimana ditakrifkan di bawah
seksyen 2 Kanun Tanah Sarawak _[Sarawak Bab 81],_ mengikut
mana-mana yang berkenaan;

"pendeposit" ertinya seorang—

_(a)_ yang akaunnya telah atau akan dikreditkan berkenaan

dengan wang yang menjadi suatu deposit Islam atau
deposit konvensional atau sebahagian daripada deposit
itu; atau

_(b)_ kepadanya suatu institusi anggota bertanggungan berkenaan

dengan suatu surat cara yang dikeluarkan bagi wang
yang menjadi suatu deposit Islam atau deposit konvensional
atau sebahagian daripada deposit itu;

"Pengerusi" ertinya pengerusi Lembaga;

"Perbadanan" ertinya Perbadanan Insurans Deposit Malaysia

yang ditubuhkan di bawah seksyen 3;

"perbadanan" mempunyai erti yang sama sebagaimana ditakrifkan

bawah seksyen 4 Akta Syarikat 1965;

"perniagaan kewangan Islam" ertinya mana-mana perniagaan

kewangan yang tujuan dan operasinya tidak mengandungi apa-apa
unsur yang tidak dibenarkan oleh agama Islam;

"perniagaan perbankan Islam" mempunyai erti yang sama

sebagaimana ditakrifkan bawah seksyen 2 Akta Bank Islam 1983;

"pulangan" termasuklah apa-apa bentuk sewaan, keuntungan,

dividen atau faedah, termasuk apa-apa fi atau hadiah, boleh
dibayar atau akan diberikan berhubungan dengan apa-apa deposit,
dokumen, perjanjian, perkiraan atau surat cara;

"sekuriti" mempunyai erti yang sama sebagaimana ditakrifkan

di bawah seksyen 2 Akta Suruhanjaya Sekuriti 1993 [Akta 498];

"surat cara modal" ertinya syer keutamaan, pinjaman saham,

hutang berjangka subordinat atau surat cara lain yang diluluskan
oleh Bank Negara Malaysia sebagai layak untuk menjadi kumpulan
wang modal bagi maksud di bawah Akta Bank dan InstitusiInstitusi Kewangan 1989 dan Akta Bank Islam 1983;


-----

_Perbadanan Insurans Deposit Malaysia_ 15

"syarikat" mempunyai erti yang sama sebagaimana ditakrifkan

di bawah seksyen 4 Akta Syarikat 1965;

"syer" mempunyai erti yang sama sebagaimana ditakrifkan di

bawah seksyen 4 Akta Syarikat 1965;

"subsidiari" mempunyai erti yang sama sebagaimana ditakrifkan

di bawah seksyen 5 Akta Syarikat 1965;

"tahun taksiran", berhubungan dengan pengiraan dan bayaran

premium di bawah Akta ini, ertinya, tempoh yang bermula pada
hari pertama bulan Januari dan berakhir pada tiga puluh satu
Disember setiap tahun atau apa-apa tempoh lain yang diluluskan
oleh Menteri;

"liabiliti" termasuklah hutang, kewajipan dan obligasi daripada

setiap jenis, sama ada pada masa sekarang atau pada masa
hadapan, atau sama ada terletakhak atau kontingen.

(2) Apa-apa sebutan dalam Akta ini mengenai "Akta ini"

hendaklah, melainkan jika konteksnya menghendaki makna yang
lain, disifatkan sebagai termasuk sebutan mengenai mana-mana
kaedah-kaedah, peraturan-peraturan, undang-undang kecil, perintah,
pemberitahuan, garis panduan, pekeliling, nota atau mana-mana
perundangan subsidiari lain yang dibuat atau dikeluarkan di bawah
Akta ini.

BAHAGIAN II

PERBADANAN INSURANS DEPOSIT MALAYSIA

Bab 1

_Penubuhan_

**Penubuhan Perbadanan**

**3. Maka adalah dengan ini ditubuhkan suatu pertubuhan perbadanan**
dengan nama "Perbadanan Insurans Deposit Malaysia" yang kekal
turun-temurun dan mempunyai suatu meterai biasa, dan boleh
menyaman dan boleh disaman di atas nama perbadanannya.


-----

16 _Rang Undang-Undang_

**Objektif Perbadanan**

**4. (1) Objektif Perbadanan adalah bagi—**

_(a)_ mentadbir suatu sistem insurans deposit di bawah Akta

ini;

_(b)_ memperuntukkan insurans terhadap kehilangan sebahagian

atau kesemua deposit sesuatu institusi anggota;

_(c)_ memperuntukkan insentif untuk pengurusan risiko wajar

dalam sistem kewangan; dan

_(d)_ menggalak atau menyumbang kepada kestabilan sistem

kewangan.

(2) Dalam mencapai objektifnya di bawah perenggan (1)(b) dan

_(d),_ Perbadanan hendaklah bertindak dalam apa-apa cara bagi
meminimumkan kos kepada sistem kewangan.

**Meterai biasa dan meterai faksimili**

**5.** (1) Meterai biasa dan meterai faksimili Perbadanan boleh dari
semasa ke semasa dipecahkan, ditukar, diubah atau dibuat baru
sebagaimana yang difikirkan patut oleh Perbadanan.

(2) Lembaga boleh mengadakan suatu meterai faksimili dan

boleh membenarkan tanda tangan mana-mana pengarah dan setiausaha
dibuat melalui cetakan atau cara mekanikal yang lain.

(3) Meterai biasa hendaklah digunakan dengan kebenaran Lembaga

dan setiap surat cara yang meterai biasa itu dicapkan hendaklah
ditandatangani oleh seorang pengarah dan hendaklah ditandatangan
balas oleh setiausaha atau oleh seorang pengarah kedua atau oleh
seorang lain yang dilantik oleh Lembaga, dan semua surat ikatan,
dokumen dan surat cara lain yang berupa sebagai dimeteraikan
dengan meterai biasa itu, disahkan sebagaimana yang disebut
terdahulu, hendaklah disifatkan sebagai telah disempurnakan dengan
sah sehingga dibuktikan sebaliknya.

(4) Setiap surat cara yang meterai faksimili dicapkan dan

ditandatangani oleh seorang pengarah dan setiausaha melalui
cetakan atau cara mekanikal lain hendaklah mempunyai kuasa
yang sama dan sah seolah-olah meterai biasa itu telah dicapkan
atas surat cara demikian dan surat cara itu telah ditandatangani
menurut subseksyen (3).


-----

_Perbadanan Insurans Deposit Malaysia_ 17

(5) Semua mahkamah, hakim dan orang yang bertindak secara

kehakiman hendaklah mengambil pengiktirafan kehakiman terhadap
meterai biasa dan meterai faksimili.

(6) Meterai biasa dan meterai faksimili hendaklah disimpan

dalam jagaan setiausaha atau seorang yang lain sebagaimana
dibenarkan oleh Lembaga.

**Penyempurnaan dokumen**

**6.** Apa-apa dokumen atau surat cara yang, jika dilaksanakan oleh
seorang yang bukan suatu pertubuhan perbadanan, tidak dikehendaki
untuk berada di bawah meterai boleh dengan cara yang sama
dilaksanakan oleh Perbadanan, dan apa-apa dokumen atau surat
cara itu bolehlah dilaksanakan bagi pihak Perbadanan oleh manamaha pegawai Perbadanan yang diberi kuasa bagi pihaknya oleh
Lembaga secara am atau khusus.

**Penubuhan jawatankuasa**

**7.** Perbadanan boleh menubuhkan  apa-apa jawatankuasa
## sebagaimana difikirkannya perlu atau suai manfaat untuk melaksanakan fungsinya.

**Pejabat Perbadanan**

**8.** Perbadanan boleh, di dalam atau di luar Malaysia, menubuhkan
mana-mana pejabat sebagaimana difikirkannya perlu atau suai
manfaat untuk melaksanakan fungsinya.

**Kuasa untuk melantik Wakil dan ejen**

**9.** (1) Perbadanan boleh, melalui surat cara di bawah meterai
biasanya, melantik seseorang sama ada di Malaysia atau di suatu
tempat di luar Malaysia untuk menjadi Wakilnya, dan orang yang
dilantik itu boleh, tertakluk kepada surat cara itu, melakukan apaapa tindakan atau melaksanakan apa-apa kuasa atau fungsi yang
dia diberi kuasa oleh surat cara itu untuk melakukan atau
melaksanakan.

(2) Perbadanan boleh, di dalam atau di luar, melantik mana
mana ejen sebagaimana difikirkannya perlu atau suai manfaat
untuk melaksanakan fungsinya.


-----

18 _Rang Undang-Undang_

**Penubuhan subsidiari**

**10.** (1) Bagi maksud menjalankan fungsi, kuasa dan tugasnya di
bawah Akta ini, Perbadanan boleh menubuhkan subsidiari sedemikian
sebagaimana yang difikirkannya perlu atau suai manfaat.

(2) Mana-mana subsidiari Perbadanan yang ditetapkan olehnya

hendaklah mempunyai kuasa dan imuniti Perbadanan, termasuklah
kuasa dan imuniti yang diperuntukkan dalam seksyen 25, 26, 27,
28, perenggan 71(1)(b), Jadual Kedua, Ketiga dan Keempat
sebagaimana yang ditetapkan oleh Perbadanan.

Bab 2 Lembaga

_Pengarah_

**Tugas dan komposisi**

**11.** (1) Maka hendaklah ada suatu lembaga pengarah yang
bertanggungjawab bagi penjalanan urusan dan hal-ehwal Perbadanan
dan hendaklah menjalankan segala kuasa dan melakukan segala
tindakan yang boleh dijalankan atau dilakukan oleh Perbadanan.

(2) Lembaga hendaklah terdiri daripada pengarah yang berikut:

_(a)_ seorang Pengerusi yang dilantik oleh Menteri yang

hendaklah mempunyai pengalaman dalam sektor swasta
berkaitan;

_(b)_ Gabenor;

_(c)_ Ketua Setiausaha Perbendaharaan;

_(d)_ seorang pengarah yang dilantik oleh Menteri daripada

sektor awam; dan

_(e)_ tidak lebih daripada tiga pengarah lain yang dilantik oleh

Menteri yang hendaklah mempunyai pengalaman dalam
sektor swasta berkaitan dan sekurang-kurangnya seorang
daripada mereka hendaklah mempunyai pengalaman dalam
sektor perbankan dan kewangan berkaitan.

(3) Tanpa menjejaskan subseksyen 18(2), tiada seorang pengarah

pun dalam perenggan (b), (c), (d) atau (e) layak untuk dilantik
sebagai Pengerusi oleh Menteri.


-----

## Perbadanan Insurans Deposit Malaysia 19

 Undang-undang kecil Lembaga

 12. (1) Lembaga boleh membuat dari semasa ke semasa mana- mana undang-undang kecil sebagaimana perlu atau suai manfaat berkenaan dengan pentadbiran, pengurusan, kawalan, urusan, aset dan hal-ehwal Perbadanan termasuklah—

 (a) fungsi, kuasa, tugas, saraan, faedah dan terma dan syarat syarat perkhidmatan, kod kelakuan atau surcaj ke atas pegawai, pekerja dan ejen Perbadanan;

 (b) percanggahan kepentingan yang berhubungan dengan
 pengarah, pegawai dan pekerja Perbadanan yang sedang berkhidmat dan pengarah, pegawai dan pekerja yang telah meninggalkan perkhidmatan Perbadanan;

 (c) perlantikan, terma rujukan dan aktiviti jawatankuasa
 yang ditubuhkan oleh Perbadanan;

 (d) kaedah dan tata cara untuk dipatuhi oleh pengarah di
 mesyuarat Lembaga; atau
 (e) apa-apa perkara lain sebagaimana dikehendaki untuk
 diperuntukkan di bawah undang-undang kecil dalam Akta ini.


## (2) Undang-undang kecil yang dibuat di bawah seksyen ini
 hendaklah mengikat semua orang yang undang-undang kecil itu terpakai.

 (3) Mana-mana orang yang tidak mematuhi undang-undang kecil
 yang dibuat di bawah perenggan (1)(b) adalah melakukan suatu kesalahan di bawah Akta ini.

 Tempoh jawatan pengarah

 13. (1) Pengarah  yang  dilantik  oleh  Menteri  di  bawah subseksyen 11(2) hendaklah memegang jawatan selama suatu tempoh tidak melebihi tiga tahun dan adalah layak untuk dilantik semula.

 (2) Gabenor dan Ketua Setiausaha Perbendaharaan, masing-masing
 hendaklah menjadi pengarah sepanjang tempoh mereka memegang jawatan sebagai Gabenor dan Ketua Setiausaha Perbendaharaan.


-----

20 _Rang Undang-Undang_

**Kehilangan kelayakan dan penamatan pengarah Lembaga**

**14. (1) Tiada seorang pun boleh dilantik, atau dikekalkan, sebagai**
seorang pengarah Lembaga yang merupakan—

_(a)_ seorang ahli Dewan Negara atau Dewan Rakyat atau

mana-mana Dewan Perundangan;

_(b)_ seorang pegawai sesuatu institusi anggota; atau

_(c)_ seorang ketua bahagian, atau mana-mana orang yang

memegang  mana-mana jawatan  atau  kedudukan
seumpamanya dalam sesuatu parti politik.

(2) Menteri boleh menamatkan atau menggantung pelantikan

mana-mana pengarah jika—

_(a)_ dia menjadi tak waras atau selainnya menjadi tak berupaya

untuk menjalankan tugasnya;

_(b)_ telah dikenakan ke atas pengarah itu apa-apa bentuk sekatan

atau pengawasan melalui bon atau selainnya, di bawah
mana-mana undang-undang yang berhubungan dengan
pencegahan jenayah, atau tahanan pencegahan bagi
pencegahan jenayah atau pengedaran dadah, atau kediaman
terhad, atau buang negeri atau imigresen;

_(c)_ dia menjadi seorang bankrap, menggantung pembayaran

atau mencapai persetujuan dengan pemiutangnya;

_(d)_ dia telah dipertuduhkan dengan suatu kesalahan jenayah

di bawah mana-mana undang-undang yang boleh dihukum
pemenjaraan, sama ada hukuman pemenjaraan sahaja,
atau sebagai ganti, atau sebagai tambahan kepada, suatu
denda, di mana-mana mahkamah di dalam atau di luar
Malaysia;

_(e)_ dia bersalah kerana salah laku serius berhubungan dengan

tugasnya di bawah Akta ini; atau

_(f)_ dia tidak hadir, kecuali atas sebab cuti yang diberikan

oleh Menteri dalam hal Pengerusi oleh Menteri atau oleh
Pengerusi dalam hal semua pengarah lain daripada dua
mesyuarat Lembaga dalam mana-mana tempoh dua belas
bulan.


-----

_Perbadanan Insurans Deposit Malaysia_ 21

(3) Walau apa pun subseksyen (2), mana-mana pengarah yang

dilantik oleh Menteri di bawah subseksyen 11(2) boleh pada bilabila masa meletakkan jawatan dengan memberi notis bertulis tidak
melebihi tiga puluh hari kepada Menteri.

**Tindakan dan prosiding Lembaga tidak terjejas oleh kekosongan,**
**dsb.**

**15.** Lembaga boleh bertindak walau apa jua pun kekosongan, dan
prosidingnya tidak boleh menjadi tak sah oleh—

_(a)_ ketidakhadiran mana-mana pengarah;

_(b)_ apa-apa kecacatan kemudiannya diketahui dalam pelantikan

atau kelayakan mana-mana pengarah atau pembentukan
Lembaga;

_(c)_ apa-apa tinggalan, kecacatan atau salah aturan dalam

pengadaan atau penjalanan  sesuatu mesyuarat; atau

_(d)_ kehadiran atau penyertaan seseorang yang bukan seorang

pengarah Lembaga.

**Saraan dan elaun bagi pengarah**

**16.** Setiap pengarah yang menghadiri mana-mana mesyuarat
Lembaga, hendaklah dibayar oleh Perbadanan apa-apa fi, saraan
lain atau elaun sebagaimana yang diputuskan oleh Menteri, atas
syor Lembaga.

**Tugas pengarah**

**17.** (1) Seorang pengarah Lembaga hendaklah, pada setiap masa,
bertindak dengan jujur dan demi kepentingan Perbadanan dan
menggunakan kebijaksanaan munasabah dalam melaksanakan tugas
jawatannya.

(2) Seorang pengarah atau mana-mana orang yang pernah menjadi

seorang pengarah tidaklah boleh—

_(a) menggunakan secara salah apa-apa maklumat yang didapati_

oleh sebab kedudukannya sebagai seorang pengarah untuk
memperolehi, secara langsung atau tidak langsung, suatu
faedah bagi dirinya atau bagi mana-mana orang lain; atau


-----

22 _Rang Undang-Undang_

_(b) melakukan, memperkatakan atau menyiarkan apa-apa yang_

boleh memudaratkan kepentingan Perbadanan.

**Mesyuarat**

**18. (1) Lembaga hendaklah bermesyuarat sekerap yang diperlukan**
tetapi tidak kurang daripada empat kali setahun.

(2) Pengerusi hendaklah mempengerusikan semua mesyuarat

Lembaga dan semasa ketiadaannya, pengarah yang hadir hendaklah
melantik seorang pengerusi di kalangan pengarah dalam perenggan
1l(2)(e) daripada mereka untuk menjadi pengerusi dan orang yang
dilantik itu hendaklah mempengerusikan dan mempunyai segala
kuasa Pengerusi.

(3) Kuorum bagi mesyuarat Lembaga tidaklah boleh kurang

daripada empat orang pengarah, sekurang-kurangnya dua daripadanya
adalah terdiri daripada pengarah yang disebut dalam
perenggan11(2)(b),(c) atau (d).

(4) Keputusan Lembaga hendaklah diambil secara undi lebih

suara pengarah yang hadir dan mengundi.

(5) Dalam hal suatu bilangan undi yang sama banyak, Pengerusi

hendaklah mempunyai suatu undi pemutus.

(6) Suatu ketetapan secara bertulis, ditandatangani oleh semua

pengarah yang pada masa itu berhak untuk menerima notis suatu
mesyuarat pengarah, adalah sah dan berkesan seolah-olah ia telah
diluluskan di suatu mesyuarat pengarah yang sewajarnya diadakan
dan dijalankan dan apa-apa ketetapan boleh terdiri daripada beberapa
dokumen dalam bentuk serupa, setiap satunya ditandatangani oleh
seorang pengarah atau lebih.

(7) Tiada apa jua dalam seksyen ini boleh menghalang Pengerusi

daripada membenarkan seorang pengarah untuk menggunakan video
secara langsung, rangkaian televisyen atau kemudahan perhubungan
atau multimedia lain yang sesuai untuk mengambil bahagian dalam
mana-mana mesyuarat Lembaga jika, sebelum mesyuarat itu,
pengarah itu, melalui pemberitahuan kepada Pengerusi, telah
memohon bagi kebenaran itu.


-----

_Perbadanan Insurans Deposit Malaysia_ 23

Bab 3 Ketua Pegawai

_Eksekutif_

**Pelantikan, fungsi dan kebertanggungjawapan**

**19.** (1) Ketua Pegawai Eksekutif hendaklah dilantik oleh
Menteri, atas syor Lembaga.

(2) Ketua Pegawai Eksekutif hendaklah bertanggungjawab dalam

pentadbiran urusan dan hal-ehwal harian Perbadanan.

(3) Ketua Pegawai Eksekutif hendaklah bertanggungan menjawab

dan bertanggungan menerangkan kepada Lembaga dalam penjalanan
kuasa dan pelaksanaan tugasnya.

(4) Semasa ketiadaan atau ketakupayaan Ketua Pegawai Eksekutif,

Lembaga boleh membenarkan seorang pegawai Perbadanan untuk
melaksanakan tugas, fungsi dan tanggungjawab Ketua Pegawai
Eksekutif.

**Terma dan syarat perkhidmatan**

**20.** Ketua Pegawai Eksekutif hendaklah—

_(a)_ bagi maksud Bab 4, disifatkan sebagai seorang pegawai

atau pekerja Perbadanan dan tertakluk kepada terma dan
syarat perkhidmatan; dan

_(b)_ menikmati apa-apa pampasan dan apa-apa kemudahan

lain yang dibenarkan oleh Menteri, atas syor Lembaga.

Bab 4 Pegawai dan

_pekerja_

**Pelantikan, terma dan syarat perkhidmatan**

**21.** (1) Perbadanan boleh melantik mana-mana pegawai atau pekerja
sebagaimana perlu untuk menjalankan urusan dan hal-ehwal
Perbadanan dan pegawai atau pekerja sedemikian hendaklah
memegang jawatan bagi apa-apa tempoh, menerima apa-apa saraan,
elaun dan faedah, dan hendaklah tertakluk kepada apa-apa terma
dan syarat perkhidmatan sebagaimana yang boleh diputuskan oleh
Lembaga.


-----

24 _Rang Undang-Undang_

(2) Seorang pegawai atau pekerja Perbadanan hendaklah, pada

setiap masa, bertindak secara suci hati dan mematuhi apa-apa
kehendak, piawaian, tugas dan kod kelakuan termasuklah surcaj
sebagaimana yang diperuntukkan dalam undang-undang kecil yang
dibuat oleh Lembaga di bawah perenggan I2(1)(a).

(3) Perbadanan boleh, dengan kelulusan Lembaga, menubuh

dan menyenggara suatu kumpulan wang pencen atau simpanan
bagi pegawai dan pekerjanya daripada wang Perbadanan.

**Bantuan kewangan kepada pegawai, pekerja dan orang lain**

**22.** Perbadanan boleh memperuntukkan—

_(a)_ subsidi, pemberian, kemudahan pembiayaan Islam atau

kemudahan kredit konvensional, dengan atau tanpa
pulangan atau faedah, bagi maksud perumahan, kenderaan,
perubatan, dan pembiayaan atau pinjaman belas kasihan,
kepada pegawai dan pekerjanya;

_(b)_ kemudahan pembiayaan Islam atau kemudahan kredit

konvensional, dengan atau tanpa pulangan atau faedah,
bagi maksud pendidikan atau biasiswa kepada pegawai
dan pekerjanya atau mana-mana orang lain; dan

_(c)_ derma kepada mana-mana orang,

menurut apa-apa terma dan syarat sebagaimana yang boleh
diputuskan oleh Lembaga.

Bab 5

_Tugas dan kuasa_

**Sekatan menyiasat secara khusus mengenai hal-ehwal pelanggan**
**tertentu**

**23.** Tanpa menjejaskan kuasa penelitian, pemeriksaan, penyiasatan,
siasatan atau ketetapan yang diberikan kepada Perbadanan, tiada
apa-apa jua dalam Akta ini boleh—

_(a)_ membenarkan Menteri untuk mengarahkan Perbadanan;

atau

_(b)_ membenarkan Perbadanan,

untuk menyiasat secara khusus mengenai hal-ehwal mana-mana
pelanggan suatu institusi anggota.


-----

_Perbadanan Insurans Deposit Malaysia_ 25

**Kerahsiaan**

**24.** (1) Tiada pengarah, pegawai, pekerja atau ejen Perbadanan
termasuklah seorang yang dilantik di bawah subseksyen 25(3) atau
mana-mana orang yang kerana apa-apa jua sebab, mempunyai
dengan apa-apa cara akses kepada apa-apa rekod, buku, daftar,
surat-menyurat, atau apa-apa jua dokumen lain, atau bahan atau
maklumat, yang berhubungan dengan urusan dan hal-ehwal
Perbadanan, Bank Negara Malaysia, suatu institusi anggota atau
seorang pelanggan Bank Negara Malaysia yang dia telah memperolehi
semasa pelaksanaan tugasnya atau penjalanan fungsinya, boleh
memberi, mengemukakan, menzahirkan, menyiarkan, atau selainnya
mendedahkan, kepada mana-mana orang, dokumen, bahan atau
maklumat demikian kecuali pendedahan itu diperlukan—

_(a) di bawah mana-mana undang-undang;_

_(b)_ bagi pelaksanaan  tugasnya atau penjalanan fungsinya

di bawah Akta ini; atau

_(c)_ apabila dikehendaki berbuat demikian menurut undang
undang oleh mana-mana mahkamah.

(2) Seksyen ini tidaklah terpakai kepada apa-apa dokumen, bahan

atau maklumat yang pada masa pendedahan itu adalah, ataupun
telah dijadikan, tersedia ada menurut undang-undang kepada
orang awam daripada apa-apa sumber.

(3) Tiada seorang pun yang mempunyai apa-apa dokumen, bahan

atau maklumat yang pada pengetahuannya telah didedahkan dengan
melanggar subseksyen (1) boleh dengan apa jua cara sekalipun
mendedahkan dokumen, bahan atau maklumat kepada mana-mana
orang lain.

(4) Jika Perbadanan dalam masa penjalanan mana-mana kuasanya,

atau penunaian mana-mana tugasnya atau fungsinya, di bawah
Akta ini atau di bawah mana-mana jua undang-undang lain,
mengesyaki mana-mana orang telah melakukan mana-mana kesalahan
di bawah Akta ini, atau mana-mana jua undang-undang lain, maka
adalah sah di sisi undang-undang bagi Perbadanan untuk memberi
maklumat mengenai pelakuan itu kepada seorang pegawai polis,
atau menyampaikan mana-mana maklumat berhubungan dengan
kesalahan itu kepada mana-mana institusi anggota atau orang lain
yang terjejas oleh kesalahan itu atau kepada mana-mana pihak


-----

26 _Rang Undang-Undang_

berkuasa lain atau orang yang mempunyai kuasa untuk menyiasat
di bawah, atau menguatkuasakan, peruntukan undang-undang yang
di bawahnya kesalahan itu disyaki oleh Perbadanan telah dilakukan.

(5) Subseksyen (4) hendaklah berkuat kuasa dan berkesan

sepenuhnya, walau apa pun ketakselarasan berkenaan dengannya,
atau bertentangan dengannya, dalam Akta ini atau mana-mana
undang-undang lain.

(6) Mana-mana orang yang melanggar subseksyen (1) atau (3)

adalah melakukan suatu kesalahan dan boleh, apabila disabitkan,
dikenakan suatu denda tidak melebihi tiga juta ringgit atau dipenjara
bagi suatu tempoh tidak melebihi tiga tahun atau kedua-duanya.

**Kuasa Perbadanan**

**25. (1) Perbadanan hendaklah mempunyai semua kuasa sebagaimana**
perlu untuk atau berkaitan dengan, atau semunasabahnya
bersampingan kepada, bagi mencapai objektifnya, pelaksanaan
fungsinya atau penunaian tugasnya.

(2) Tanpa menjejaskan keluasan subseksyen (1), bagi maksud

Akta ini, Perbadanan boleh melakukan semua perkara yang perlu
atau bersampingan kepada objektif Perbadanan dan, terutama sekali,
Perbadanan boleh—

_(a) bagi maksud mengurangkan atau mengelakkan suatu risiko_

kepada sistem kewangan atau suatu kerugian terancam
kepada Perbadanan—

(i) memperoleh aset daripada suatu institusi anggota;

(ii) membuat pinjaman atau pendahuluan dengan atau

tanpa cagaran, atau jaminan dengan atau tanpa
cagaran apa-apa pinjaman atau pendahuluan yang
diperuntukkan, kepada suatu institusi anggota;

(iii) memperoleh, dengan cara cagaran atau selainnya,

syer atau surat cara modal suatu institusi anggota
dan memegang dan melupuskan syer atau surat cara
modal itu; atau

(iv) membuat atau menjamin suatu deposit dengan suatu

institusi anggota;


-----

_Perbadanan Insurans Deposit Malaysia_ 27

_(b)_ memegang, melupus atau selainnya berurusan dengan

aset yang diperolehi daripada suatu institusi anggota;

_(c)_ meminjam atau meningkatkan kumpulan wang mengikut

apa-apa cara yang difikirkan patut oleh Perbadanan;

_(d)_ memperolehi dan memegang apa-apa harta alih atau harta

tak alih bagi kegunaannya sendiri dan melupuskan atau
selainnya berurusan dengan harta demikian;

_(e)_ menjamin, menanggung rugi atau menjadi bertanggungan

bagi bayaran wang atau pelaksanaan apa-apa kewajipan;

_(f)_ menggadai janji, menggadai atau mewujudkan suatu

lien untuk memastikan atau menjamin pelaksanaan
kewajipannya atau kewajipan mana-mana orang lain;

_(g)_ membuat apa-apa perjanjian dengan mana-mana orang

untuk mencapai objektifnya atau berhubungan dengan
pelaksanaan fungsinya termasuklah suatu perjanjian
perikatan strategik dengan Bank Negara Malaysia;

_(h)_ menyelesai atau mengkompromi apa-apa tuntutan oleh

atau terhadap Perbadanan; atau

_(i)_ melakukan semua perkara yang lain yang perlu untuk

menjalankan apa-apa kuasa Perbadanan.

(3) Perbadanan boleh, sama ada secara am atau dalam mana
mana hal tertentu, melantik mana-mana orang yang bukan seorang
pengarah, pegawai atau pekerja Perbadanan, untuk memberi
apa-apa bantuan sebagaimana yang ditentukan olehnya dalam
penjalanan kuasanya, pelaksanaan fungsinya atau penunaian tugasnya,
di bawah Akta ini, atau untuk menjalankan, melaksanakan atau
menunaikan kuasa, fungsi atau tugas demikian sebagaimana yang
ditentukan oleh Perbadanan dan tertakluk kepada pengawasan
Lembaga bagi pihak dan atas nama Perbadanan.

**Pemerolehan dan pelupusan melibatkan Perbadanan**

**26. (1) Bagi maksud Akta ini, Perbadanan boleh memperoleh atau**
melupuskan mana-mana aset—

_(a)_ menurut peruntukan peletakhakan statutori yang dinyatakan

dalam Jadual Kedua; atau

_(b)_ mengikut undang-undang am.


-----

28 _Rang Undang-Undang_

(2) Suatu perakuan peletakhakan yang dikeluarkan menurut Jadual

Kedua hendaklah mempunyai kesan yang dinyatakan dalam Jadual
Kedua itu dan hendaklah mengikat mana-mana orang yang terjejas
dengannya.

**Kuasa untuk melantik konservator dan konservator tambahan,**
**dsb.**

**27. (1) Bagi maksud Akta ini, Perbadanan boleh melantik seorang**
konservator untuk mentadbir seorang terjejas jika ia berpuas hati
bahawa—

_(a)_ orang terjejas utama—

(i) tidak berupaya atau berkemungkinan tidak berupaya

untuk membayar hutangnya; atau

(ii) tidak berupaya atau berkemungkinan tidak berupaya

untuk memenuhi kewajipannya kepada

pemiutangnya;

_(b)_ kemandirian orang terjejas utama dan keseluruhan atau

mana-mana bahagian asetnya sebagai usaha berterusan
boleh tercapai;

_(c)_ penghasilan yang lebih menguntungkan akan aset orang

terjejas utama boleh dicapai selain daripada suatu
penggulungan; atau

_(d)_ perlantikan itu boleh mencapai penghasilan yang lebih

menguntungkan atau suatu penyelesaian yang lebih cepat
akan suatu tugas atau liabiliti yang terhutang oleh manamana orang kepada Perbadanan atau mana-mana subsidiari
Perbadanan, sama ada pada masa akan datang atau sekarang,
atau sama ada terletakhak atau kontingen.

(2) Perbadanan boleh melantik seorang atau lebih konservator

bagi orang terjejas.

(3) Perbadanan boleh pada bila-bila masa selepas perlantikan

mana-mana konservator di bawah subseksyen (2) melantik
konservator tambahan dan boleh, pada bila-bila masa, menamatkan
mana-mana konservator sedia ada dan melantik seorang konservator
baru untuk menggantikannya.


-----

_Perbadanan Insurans Deposit Malaysia_ 29

(4) Tiada apa-apa dalam subseksyen (3) boleh digunakan untuk

menamatkan pentadbiran mana-mana orang terjejas melainkan
ditamatkan oleh Perbadanan di bawah Jadual Ketiga.

(5) Apa-apa keputusan Perbadanan berhubungan dengan

perlantikan seorang konservator, seorang konservator tambahan,
penamatan mana-mana konservator sedia ada dan perlantikan seorang
konservator baru bagi menggantikannya, adalah muktamad.

(6) Perlantikan seorang konservator hendaklah mempunyai kesan

yang dinyatakan dalam Jadual Ketiga.

(7) Mana-mana konservator termasuklah seorang konservator

tambahan yang dilantik di bawah seksyen ini hendaklah mempunyai
kuasa dan tugas yang dinyatakan dalam Jadual Ketiga.

(8) Seorang konservator, dalam penjalanan kuasanya di bawah

Jadual Ketiga, tidak dikehendaki untuk memaklumkan atau
mendapatkan kelulusan pemegang saham atau pemiutang orang
terjejas dalam suatu mesyuarat agung atau selainnya walau apa jua
pun apa-apa kaedah undang-undang, kontrak atau apa-apa jua dalam
mana-mana undang-undang termasuklah seksyen 132c, 132D, 132E
dan 132G Akta Syarikat 1965 atau apa-apa jua dalam dokumen
konstituen orang terjejas itu.

(9) Mana-mana orang yang melanggar—

_(a)_ perenggan 9, 11 atau 15; atau

_(b)_ subperenggan 8(1), 12(1), 13(2), 14(1), 17(1) atau 20(1),

Jadual Ketiga adalah melakukan suatu kesalahan dan boleh, apabila
disabitkan, didenda tidak melebihi tiga juta ringgit atau dipenjarakan
selama suatu tempoh tidak melebihi tiga tahun atau kedua-duanya.

**Hak untuk melupus dan mengekalkan nilai harta**

**28. (1) Walau apa pun undang-undang dan sebagai tambahan kepada**
mana-mana kuasa lain yang Perbadanan boleh mempunyai di bawah
mana-mana kontrak atau undang-undang—

_(a) Perbadanan; dan_


-----

## 30 Rang Undang-Undang

 (b) mana-mana orang yang memperolehi suatu aset daripada
 Perbadanan,

 sebagai pemegang jaminan atas apa-apa harta, sama ada sebagai pemegang gadaian, pemegang gadai janji, pemegang serah hak, pemegang lien atau selainnya, hendaklah berhak—

 (i) untuk melupuskan harta itu atau mana-mana bahagian
 harta itu secara triti persendirian menurut Jadual Keempat; dan

 (ii) jika harta itu terdiri daripada tanah, untuk mengambil
 semua langkah yang ia rasakan patut untuk mengekalkan nilai tanah itu atau memudahkan pelupusan tanah itu secara triti persendirian mengikut Jadual Keempat, termasuklah memasuki tanah itu, sama ada secara bersendirian atau dengan mana-mana orang yang dibenarkan olehnya, untuk memeriksa, melindungi, menjamin, menyenggara atau membaiki tanah itu.

 (2) Pemerolehan dan pelupusan harta mengikut Jadual Keempat
 hendaklah mempunyai kesan yang dinyatakan dalam Jadual itu.

BAHAGIAN

III

KEWANGAN

## Kumpulan wang dan sumber kumpulan wang

 29. (1) Bagi maksud Akta ini, Perbadanan hendaklah menyenggara dan mentadbir dua kumpulan wang berasingan—

 (a) suatu kumpulan wang Islam, yang hendaklah terdiri
 daripada—
 (i) segala premium yang diterima oleh Perbadanan di
 bawah Akta ini; dan
 (ii) segala wang atau aset lain yang boleh dalam apa apa cara sekalipun cara boleh kena dibayar dengan sah, kepada, diterima oleh atau diletakhak atas


-----

_Perbadanan Insurans Deposit Malaysia_ 31

Perbadanan berhubungan dengan mana-mana perkara
yang bersampingan kepada kuasa, tugas dan
fungsinya,

berkenaan dengan deposit Islam; dan

_(b) suatu kumpulan wang konvensional, yang kepadanya_

hendaklah terdiri daripada dikreditkan—

(i) segala premium yang diterima oleh Perbadanan di

bawah Akta ini; dan

(ii) segala wang atau aset lain yang boleh dalam apa

cara sekalipun boleh kena dibayar dengan sah kepada,
diterima oleh atau diletakhak atas Perbadanan
berhubungan dengan mana-mana perkara yang
bersampingan kepada kuasa, tugas dan fungsinya,

berkenaan dengan deposit konvensional.

(2) Perbadanan diberi kuasa untuk mengkredit secara langsung

segala pendapatan pengendalian langsung kepada, atau mengecaj
mendebit segala perbelanjaan, kos dan kerugian terhadap daripada,
kumpulan wang Islam atau kumpulan wang konvensional, mengikut
mana-mana yang berkenaan, atau jika pendapatan, perbelanjaan,
kos atau kerugian itu tidak dapat ditentukan secara khusus berpunca
sama ada kumpulan wang Islam atau kumpulan wang konvensional,
apa kredit atau caj debit itu hendaklah berkadaran dengan jumlah
premium Islam dan konvensional yang dipungut dalam tahun taksiran
sebelum tahun yang di mana pengkreditan atau pengecajan pendebitan
itu dibuat.

(3) Berhubungan dengan tahun taksiran pertama Perbadanan,

pengkreditan atau pengecajan pendebitan itu hendaklah diputuskan
oleh Perbadanan.

**Peminjaman wang kepada Perbadanan**

**30. (1) Menteri boleh, atas permintaan Perbadanan, meminjamkan**
wang kepada Perbadanan menurut terma dan syarat sebagaimana
yang diputuskan oleh Menteri.

(2) Apa-apa peminjaman wang menurut subseksyen (1) hendaklah

dibuat daripada Kumpulan Wang Disatukan dan jika peminjaman
sedemikian dibuat, Menteri hendaklah mengadakan suatu penyata
mengenai peminjaman itu untuk dibentangkan di hadapan Dewan
Rakyat seawal peluang yang mungkin.


-----

32 _Rang Undang-Undang_

**Pelaburan dibenarkan**

**31. (1) Perbadanan boleh melabur dalam yang berikut:**

(i) sekuriti denominasi ringgit yang dikeluarkan atau dijamin

oleh Kerajaan atau Bank Negara Malaysia atau daripada
gred pelaburan tinggi sebagaimana yang dinilaikan oleh
suatu agensi penilaian yang mempunyai reputasi;

(ii) deposit dengan Bank Negara Malaysia atau mana-mana

institusi kewangan; atau

(iii) apa-apa pelaburan lain yang diluluskan oleh Menteri,

atas syor Lembaga.

(2) Perbadanan boleh, hanya untuk maksud melindungi apa-apa

pendedahan yang berbangkit daripada perenggan(l)(i), (ii) atau
(iii), membuat transaksi terbitan kewangan, sama ada diniagakan
di bursa atau di kaunter termasuklah kontrak swap, niaga hadapan,
opsyen dan hadapan.

(3) Apa-apa pelaburan yang dibuat oleh Perbadanan di bawah

subseksyen (1) daripada kumpulan wang Islam hendaklah dibuat
mengikut prinsip Syariah.

**Tahun kewangan**

**32.** Melainkan jika diarahkan selainnya oleh Menteri, tahun
kewangan Perbadanan hendaklah bermula pada hari pertama Januari
dan berakhir pada hari ke tiga puluh satu Disember pada setiap
tahun.

**Keperluan untuk menyimpan buku, rekod, akaun atau dokumen**
**lain**

**33.** Perbadanan hendaklah menyebabkan buku, rekod, akaun atau
dokumen lain disimpan dan hendaklah, dengan seberapa segera
yang boleh dilaksanakan mungkin setelah berakhir setiap tahun
kewangan, menyebabkan. disediakan bagi tahun kewangan itu penyata
kewangan yang sesuai mengikut Akta Badan Berkanun (Akaun
dan Laporan Tahunan) 1980 [Akta 240].


-----

_Perbadanan Insurans Deposit Malaysia_ 33

**Juruaudit**

**34.** Akaun Perbadanan hendaklah diaudit oleh Juruaudit Negara.

**Penyata kewangan dan laporan tahunan**

**35. Perbadanan hendaklah dalam masa tiga bulan daripada penutupan**
tahun kewangannya menghantar suatu salinan akaun tahunan yang
diperakui oleh Juruaudit Negara dan suatu laporan tahunan mengenai
perjalanan kerja Perbadanan sepanjang tahun itu kepada Menteri,
yang hendaklah, dengan seberapa segera yang mungkin, menyebabkan
ianya dibentangkan di hadapan Dewan Negara dan Dewan Rakyat.

BAHAGIAN IV

INSURANS DEPOSIT

Bab 1

_Keanggotaan, pembatalan dan penamatan_

**Takrif**

**36.** Bagi maksud Bahagian ini—

_(a)_ "deposit" ertinya baki belum dibayar daripada agregat

deposit sebagaimana ditakrifkan dalam subseksyen 2(1)
yang diterima atau dipegang oleh suatu institusi anggota
daripada atau bagi pihak seseorang dalam penjalanan
biasa perniagaan pengambilan deposit institusi anggota
itu dan hendaklah termasuk—

(i) suatu draf bank, cek diperakui atau surat cara

seumpama yang lain atau arahan bayaran, yang
dikeluarkan atau dibuat terhadap suatu akaun deposit
yang institusi anggota itu menjadi bertanggungan
terutamanya;

(ii) suatu cek yang dimasukkan ke dalam suatu sistem

pembayaran yang ditetapkan di bawah subseksyen
6(1) Akta Sistem Pembayaran 2003 [Akta 627] walau
apa pun apa-apa penangguhan atau kegagalan oleh
institusi anggota itu untuk mengkreditkan akaun
itu; atau


-----

34 _Rang Undang-Undang_

(iii) apa-apa liabiliti lain atau surat cara kewangan

sebagaimana yang boleh ditentukan oleh Perbadanan,

tetapi tidak termasuk—

(A) suatu deposit yang tidak boleh kena dibayar di

Malaysia;

(B) deposit mata wang asing;

(C) deposit pasaran kewangan;

(D) deposit surat cara boleh niaga dan deposit pembawa

lain;

(E) perjanjian beli balik; dan

(F) apa-apa liabiliti lain atau surat cara kewangan

sebagaimana  boleh  yang  ditentukan  oleh
Perbadanan; dan

_(b) "akaun amanah" termasuklah wang yang dipegang dalam_

akaun bagi maksud suatu amanah.

**Keanggotaan disifatkan**

**37.** (1) Tiap-tiap institusi kewangan adalah disifatkan sebagai suatu
institusi anggota dari tarikh mula berkuat kuasa Akta ini.

(2) Mana-mana institusi kewangan yang dilesenkan setelah berkuat

kuasanya Akta ini hendaklah disifatkan sebagai suatu institusi
anggota dari tarikh ia diberikan lesen di bawah Akta Bank dan
Institusi-Institusi Kewangan 1989 atau Akta Bank Islam 1983,
mengikut mana-mana yang berkenaan.

**Terma dan syarat-syarat keanggotaan**

**38.** (1) Terma dan syarat-syarat keanggotaan suatu institusi anggota
hendaklah ditetapkan melalui peraturan-peraturan yang dibuat di
bawah seksyen 100.

(2) Suatu institusi anggota hendaklah mematuhi terma dan

syarat-syarat sebagaimana yang boleh ditetapkan di bawah
subseksyen (1).


-----

## Perbadanan Insurans Deposit Malaysia 35

 (3) Mana-mana orang yang melanggar subseksyen (2) adalah
 melakukan suatu kesalahan dan boleh, apabila disabitkan, dikenakan denda tidak melebihi lima juta ringgit atau dipenjara bagi suatu tempoh tidak melebihi lima tahun atau kedua-duanya sekali dan hendaklah, sebagai tambahan, boleh dikenakan denda harian tidak melebihi lima puluh ribu ringgit bagi tiap-tiap hari kesalahan itu berterusan selepas sabitan dilakukan.

 Pembatalan keanggotaan

 39. Perbadanan hendaklah membatalkan keanggotaan suatu institusi anggota dengan memaklumkan institusi anggota itu secara bertulis jika lesen institusi anggota itu telah diserah balik atau dibatalkan di bawah Akta Bank dan Institusi-Institusi Kewangan 1989 atau, dalam hal institusi anggota yang merupakan suatu bank Islam, dibatalkan di bawah Akta Bank Islam 1983.

 Penamatan keanggotaan

 40. (1) Lembaga boleh, pada bila-bila masa selepas Perbadanan menerima suatu pemberitahuan di bawah seksyen 70 dan sama ada atau tidak Perbadanan telah menjalankan mana-mana kuasanya di bawah seksyen 71, mengadakan suatu mesyuarat untuk memutuskan sama ada keanggotaan institusi anggota itu patut ditamatkan.


## (2) Jika Lembaga bercadang untuk menamatkan keanggotaan
 institusi anggota itu, Perbadanan hendaklah memberi notis bertulis mengenai cadangannya kepada institusi anggota itu dan hendaklah memberikan institusi anggota itu suatu peluang untuk membuat representasi dalam masa lima hari dari tarikh notis itu, terhadapnya atau selainnya, berkenaan dengan cadangan itu.

 (3) Jika representasi telah diterima oleh Perbadanan daripada
 institusi anggota itu, Lembaga hendaklah menimbang representasi itu dan hendaklah membuat suatu pemutusan untuk mengesahkan atau tidak mengesahkan cadangan untuk menamatkan keanggotaan institusi anggota itu.


## (4) Jika Lembaga telah mengesahkan cadangannya untuk
 menamatkan keanggotaan institusi anggota itu, ia hendaklah memaklumkan Menteri mengenai pemutusannya secara bertulis.


-----

36 _Rang Undang-Undang_

(5) Jika Menteri tidak bersetuju dengan pemutusan oleh Lembaga,

Menteri hendaklah dalam masa lima belas hari dari tarikh penerimaan
notis itu memaklumkan kepada Lembaga mengenai keputusannya
secara bertulis berhubungan dengan pemutusan itu, dan arahan itu
hendaklah mengikat Lembaga.

(6) Jika Menteri tidak memaklumkan kepada Lembaga mengenai

keputusannya dalam tempoh yang dinyatakan di bawah subseksyen
(5), Menteri hendaklah disifatkan sebagai telah meluluskan cadangan
Lembaga untuk menamatkan keanggotaan itu dan Perbadanan
hendaklah—

_(a)_ dengan serta-merta memaklumkan Bank Negara Malaysia

sewajarnya; dan

_(b)_ mengeluarkan suatu notis bertulis mengenai penamatan

keanggotaan  kepada  institusi  anggota  itu  dan
keanggotaannya hendaklah ditamatkan pada masa selepas
habisnya tempoh yang ditentukan di dalam notis itu.

(7) Jika, pada bila-bila masa selepas suatu notis penamatan

telah diberikan kepada suatu institusi anggota di bawah subseksyen
(6), Perbadanan berpuas hati bahawa sebagai akibat daripada apaapa tindakan oleh institusi anggota itu, atau mana-mana orang lain,
risiko kepada pendeposit atau kepada Perbadanan telah dielakkan
atau telah dikurangkan secara substansial, Perbadanan boleh
membatalkan notis penamatannya itu dan memaklumkan Menteri
sewajarnya.

(8) Penamatan suatu keanggotaan oleh Perbadanan adalah

muktamad.

**Kesan pembatalan atau penamatan**

**41. (1) Jika keanggotaan suatu institusi anggota telah dibatalkan**
di bawah seksyen 39 atau ditamatkan di bawah seksyen 40 —

_(a)_ institusi itu tidak boleh memakai atau menggunakan

perkataan "insurans deposit" atau apa-apa terbitan daripada
perkataan itu dalam apa-apa bahasa atau apa-apa perkataan
lain dalam apa-apa bahasa yang boleh ditafsirkan bahawa
institusi itu adalah suatu institusi anggota;


-----

_Perbadanan lnsurans Deposit Malaysia_ 37


_(b)_ institusi itu hendaklah memaklumkan pendepositnya secara

bertulis bahawa baki deposit yang belum dijelaskan dengan
institusi itu hendaklah terus diinsuranskan selama tempoh
dua tahun dari tarikh kuat kuasa pembatalan atau penamatan
itu, melainkan jika deposit itu telah dikeluarkan kesemuanya
atau telah mencapai kematangannya, mengikut mana-mana
yang terawal;

_(c)_ dalam hal suatu pembatalan disebabkan suatu institusi

anggota menyerahbalik lesennya, institusi itu dikehendaki
memberitahu pendepositnya mengenai pembatalan
keanggotaannya mengikut cara yang ditetapkan oleh
Perbadanan;

_(d)_ institusi itu tidak boleh dikira sebagai suatu institusi anggota

dengan sebab hanya depositnya terus diinsuranskan di
bawah perenggan (b), seksyen 50 atau 51; dan

_(e)_ institusi itu tidaklah boleh dilepaskan daripada kewajipan

atau liabilitinya kepada Perbadanan yang telah terakru
sebelum pembatalan atau penamatan keanggotaannya.

(2) Bagi maksud perenggan (1)(b), pembatalan atau penamatan

keanggotaan tidak boleh kewajipan, hak dan kebolehan Perbadanan
untuk menjejaskan membuat suatu bayaran di bawah Bab 4 Bahagian
ini.

(3) Bagi maksud perenggan (l)(c), institusi anggota itu hendaklah

menanggung rugi Perbadanan dalam hal keadaan apa-apa bayaran
yang telah dibuat oleh Perbadanan kepada pendeposit, berkenaan
dengan depositnya sebagaimana telah dipindahmilik atau diperolehi
oleh institusi anggota lain atau mana-mana orang lain sebagaimana
yang dibenarkan oleh Menteri.

(4) Perbadanan boleh, mengikut apa-apa cara dan melalui mana
mana media sebagaimana yang disifatkannya suai manfaat, memberi
notis awam mengenai pembatalan atau penamatan mana-mana
keanggotaan suatu institusi anggota jika pada pendapat Perbadanan,
kepentingan awam menghendaki supaya notis itu diberikan.

(5) Jika suatu institusi anggota berkewajipan untuk membayar

semula kepada seseorang apa-apa wang yang telah diterima atau
dipegang oleh institusi anggota itu, wang itu hendaklah disifatkan
sebagai tidak menjadi sebahagian daripada suatu deposit bagi maksud
insurans deposit dengan Perbadanan jika tarikh pada masa orang


-----

38 _Rang Undang-Undang_

yang memperolehi kepentingannya dalam wang itu adalah suatu
tarikh selepas tarikh yang pada masa keanggotaan institusi anggota
itu dibatalkan atau ditamatkan oleh Perbadanan.

(6) Mana-mana institusi anggota yang melanggar perenggan (1) (a),

_(b) atau (c) adalah melakukan suatu kesalahan dan boleh, apabila_
disabitkan, dikenakan denda tidak melebihi lima juta ringgit dan
boleh, sebagai tambahan, dikenakan denda harian tidak melebihi
lima puluh ribu ringgit bagi tiap-tiap hari kesalahan itu berterusan
selepas sabitan.

Bab 2

_Premium_

# Premium pertama

42. (1) Perbadanan hendaklah mentaksir dan memungut premium
yang kena dibayar oleh suatu institusi anggota bagi tahun taksiran
yang ia menjadi suatu institusi anggota (selepas ini disebut "premium
pertama") seperti yang berikut:

_(a)_ dua ratus lima puluh ribu ringgit; atau

_(b)_ suatu kadar yang boleh ditetapkan oleh Perbadanan dengan

kelulusan bertulis terlebih dahulu oleh Menteri,

mengikut mana-mana yang lebih tinggi.

(2) Tiada premium pertama dikehendaki untuk dibayar

berhubungan dengan mana-mana deposit yang dipindahkan daripada
suatu institusi anggota kepada suatu institusi anggota lain dalam
suatu kumpulan perniagaan yang premium telahpun dibayar bagi
tahun taksiran itu bila mana yang institusi anggota itu menjadi
suatu anggota.

(3) Suatu institusi anggota hendaklah membayar premium pertama

kepada Perbadanan di ibu pejabat Perbadanan dalam masa tiga
puluh hari dari tarikh ia menjadi suatu anggota.

**Premium tahunan**

**43.** (1) Tiap-tiap institusi anggota hendaklah, bagi setiap tahun
taksiran berikutan tahun taksiran yang ia menjadi institusi anggota,
membayar premium tahunan secara berasingan bagi deposit Islam
dan deposit konvensional yang diletakkan dengannya.


-----

## Perbadanan Insurans Deposit Malaysia 39

 (2) Kadar premium tahunan maksimum di bawah Akta ini adalah
 seperti yang berikut:
 (a) 0.5 peratus bagi deposit Islam diinsuranskan; dan (b) 0.5 peratus bagi deposit konvensional diinsuranskan,

 atau mana-mana kadar atau kadar-kadar yang lebih rendah sebagaimana yang boleh ditetapkan oleh Perbadanan, dengan kelulusan Menteri.


## (3) Kuantum apa-apa premium tahunan yang dibayar di bawah
 perenggan (2)(a) dan (b), secara agregat, hendaklah tidak kurang daripada dua ratus lima puluh ribu ringgit.
 (4) Mana-mana institusi anggota yang melanggar subseksyen
 (1) adalah melakukan suatu kesalahan dan boleh, apabila disabitkan, dikenakan suatu denda tidak melebihi tiga juta ringgit dan boleh, sebagai tambahan, dikenakan suatu denda harian tidak melebihi tiga puluh ribu ringgit bagi tiap-tiap hari kesalahan itu berterusan selepas sabitan.

 Pengiraan premium tahunan
 44. (1) Premium tahunan hendaklah dikira seperti yang berikut:
 (a) kadar premium untuk diguna pakai kepada suatu institusi
 anggota hendaklah berdasarkan kepada jumlah deposit diinsuranskan yang dipegang oleh institusi anggota itu pada 31 Disember tahun taksiran yang sebelumnya;
 (b) premium tahunan deposit Islam dan konvensional hendaklah
 dikira secara berasingan; dan
 (c) kadar premium yang kena dipakai bagi setiap institusi
 anggota hendaklah berdasarkan  apa-apa kriteria sebagaimana yang boleh ditetapkan dalam peraturan.
 (2) Premium kena dibayar oleh suatu institusi anggota hendaklah
 berdasarkan kepada penyata yang diperakui oleh ketua eksekutif institusi anggota itu yang hendaklah dikemukakan mengikut apa- apa bentuk dan dalam apa-apa tempoh sebagaimana yang dikehendaki oleh Perbadanan.

 Tiada tolakan atas bayaran premium
 45. Melainkan jika Perbadanan bersetuju sebaliknya dalam mana- mana hal tertentu, tiada bayaran premium boleh dibuat kepada Perbadanan oleh suatu institusi anggota yang telah dikurangkan


-----

40 _Rang Undang-Undang_

atau selainnya diselaraskan berdasarkan kepada mana-mana tuntutan
oleh suatu institusi anggota terhadap Perbadanan.

**Surcaj premium**

**46.** (1) Walau apa pun bayaran premium pertama berhubungan
dengan tahun taksiran pertama atau premium tahunan berhubungan
dengan mana-mana tahun taksiran tertentu, Perbadanan boleh
mentaksir dan memungut daripada institusi anggota suatu surcaj
premium ke atas keseluruhan deposit diinsuranskan oleh suatu
institusi anggota berhubungan dengan tahun taksiran itu atau manamana bahagian daripadanya.

(2) Agregat premium yang telah dibayar dan surcaj premium di

bawah subseksyen (1) dalam mana-mana tahun taksiran tertentu
hendaklah tidak melebihi 0.5 peratus setahun daripada keseluruhan
deposit diinsuranskan oleh institusi anggota itu.

(3) Jika pada pendapat Perbadanan bahawa suatu institusi anggota

telah gagal atau gagal untuk—

_(a)_ menepati mana-mana peraturan, kaedah, perintah, undang
undang kecil, pemberitahuan, garis panduan, pekeliling
atau nota berkaitan dengan amalan kewangan dan
perniagaan yang kukuh yang dikeluarkan oleh Bank Negara
Malaysia;

_(b)_ menepati terma dan syarat keanggotaan, dan apa-apa

peraturan, kaedah, perintah, undang-undang kecil,
pemberitahuan, garis panduan, pekeliling atau nota
Perbadanan berkenaan dengan insurans deposit;

_(c)_ mematuhi permintaan bagi maklumat atau menyekat hak

untuk akses kepada maklumat oleh Perbadanan, Bank
Negara Malaysia atau mana-mana orang yang bertindak
bagi pihak Perbadanan, di bawah Akta ini; atau

_(d)_ menyenggara rekod deposit sewajarnya atau ia salah nyata,

sama ada melalui tindakan atau tinggalan, mana-mana
maklumat, termasuklah maklumat mengenai deposit
diinsuranskan, yang digunakan sebagai suatu asas bagi
pentaksiran premium,

Perbadanan hendaklah—

(i) berunding dengan Bank Negara Malaysia tentang jumlah

surcaj premium dan sebab mengenakan apa-apa surcaj
premium itu; dan


-----

_Perbadanan Insurans Deposit Malaysia_ 41

(ii) memberi institusi anggota itu suatu peluang untuk didengar

atas cadangan surcaj premium itu.

(3) Perbadanan hendaklah mendapatkan kebenaran bertulis

daripada Menteri sebelum mengenakan surcaj premium kepada
institusi anggota yang telah gagal atau gagal untuk mematuhi atau
menepati keperluan di bawah subseksyen (3).

**Caj lampau tempoh**

**47.** Jika mana-mana premium atau surcaj premium yang perlu
dibayar dan kena dibayar di bawah seksyen 42, 43 atau 46 belum
dibayar oleh institusi anggota pada tarikh kena dibayar, premium
belum dibayar itu hendaklah, tanpa notis lanjutan disampaikan
kepada institusi anggota itu, untuk dinaikkan ke suatu jumlah
sebagaimana yang boleh ditetapkan dalam peraturan mengenai
premium belum dibayar itu.

**Peraturan premium**

**48.** Perbadanan boleh membuat apa-apa peraturan berkenaan

dengan pemutusan premium pertama dan premium tahunan
termasuklah—

_(a)_ penubuhan suatu sistem pengkelasan institusi anggota

dalam kategori berlainan;

_(b)_ kriteria atau faktor untuk diambil kira, tata cara untuk

diikuti oleh Perbadanan dalam memutuskan kategori yang
di dalamnya suatu institusi anggota itu dikelaskan; dan

_(c)_ mana-mana perkara lain yang berkaitan dengannya.

Bab 3

_Bidang perlindungan_

**Bidang perlindungan**

**49. (1) Perbadanan hendaklah secara berasingan menginsuranskan**
kategori deposit berikut yang diletakkan dengan institusi anggota—

_(a)_ deposit Islam; dan
_(b)_ deposit konvensional.


-----

42 _Rang Undang-Undang_

(2) Bagi maksud subseksyen (1), jika seorang pendeposit memiliki

lebih daripada satu deposit dengan sesuatu institusi anggota, agregat
deposit itu hendaklah diinsuranskan—

_(a)_ berkenaan dengan wang pokok dan pulangan bagi

deposit Islam, setakat jumlah maksimum enam puluh
ribu
ringgit; dan

_(b)_ berkenaan dengan wang pokok dan faedah bagi deposit

konvensional, setakat jumlah maksimum enam puluh ribu
ringgit.

(3) Tertakluk kepada peraturan yang dibuat di bawah

seksyen 100 —

_(a) jika suatu institusi anggota berkewajipan untuk membayar_

balik wang kepada seorang pendeposit yang bertindak
sebagai seorang pemegang amanah untuk seorang yang
lain atau sebagai pemunya bersama dengan seorang yang
lain, dan peramanahan atau pemunyaan bersama itu telah
didedahkan dalam rekod institusi anggota itu—

(i) deposit pendeposit itu sebagai pemegang amanah

atau sebagai seorang pemunya bersama, hendaklah
disifatkan sebagai suatu deposit berasingan daripada
mana-mana deposit pendeposit itu yang bertindak
bagi haknya sendiri atau bertindak sebagai pemegang
bagi amanah lain atau keupayaan bersama dengan
institusi anggota itu;

(ii) jika seorang pemegang amanah bertindak bagi dua

atau lebih benefisiari, deposit yang dipegang olehnya
sebagai amanah bagi setiap benefisiari, hendaklah
setiap satu disifatkan sebagai suatu deposit yang
berasingan; dan

(iii) deposit yang dipegang sebagai amanah oleh seorang

pemegang amanah bagi seorang benefisiari dalam
suatu institusi anggota hendaklah disifatkan sebagai
suatu deposit berasingan daripada suatu deposit
benefisiari itu dengan institusi anggota bagi pihak
dirinya sendiri dan hendaklah juga disifatkan sebagai
berasingan daripada mana-mana deposit yang
dipegang sebagai diamanahkan oleh pemegang
amanah yang lain untuk benefisiari itu dalam institusi
anggota;


-----

## Perbadanan Insurans Deposit Malaysia 43

 (b) bagi mengelakkan keraguan,jika seorang pendeposit adalah
 pemunya bersama bagi suatu deposit dalam suatu institusi anggota dengan seorang yang lain, kesemua deposit pendeposit itu dengan orang itu hendaklah diagregatkan dan disifatkan sebagai satu deposit dan diinsuranskan ke takat jumlah maksimum enam puluh ribu ringgit; atau
 (c) bagi maksud perenggan 3(a) dan (b) —
 (i) institusi anggota itu hendaklah menyatakan dalam
 rekodnya—
 (A) bagi suatu akaun amanah, bahawa akaun itu
 dipegang oleh pemegang amanah bagi benefisiari yang dinamakan; atau
 (B) bagi suatu akaun bersama, nama-nama
 individu pemegang akaun bersama;
 (ii) pemegang amanah hendaklah—
 (A) menyenggara rekod terperinci sebagaimana
 yang boleh ditetapkan oleh Perbadanan mengenai akaun amanah itu;
 (B) mengemukakan kepada institusi anggota itu
 apa-apa rekod sebagaimana yang diperlukan oleh institusi anggota dari semasa ke semasa di bawah Akta ini; dan
 (C) memfailkan suatu akuan berkanun yang
 memperakui  ketepatan  rekod  yang dikemukakan di bawah subsubperenggan (B) apabila diperlukan oleh institusi anggota itu;
 (iii) pemegang amanah dalam menyenggara dan
 mengemukakan mana-mana rekod mengenai akaun amanah yang dikehendaki di bawah subperenggan (3)(c)(ii) hendaklah memastikan bahawa maklumat yang diberikan itu adalah betul, tepat dan lengkap dan tidak mengandungi maklumat yang salah atau mengelirukan dan institusi anggota itu hendaklah bergantung kepada apa-apa rekod bagi maksud subperenggan (3)(c)(i) dan pemegang amanah hendaklah menanggung rugi institusi anggota itu dalam hal keadaan apa-apa tindakan prosiding undang-undang berhubungan dengan rekod itu.


-----

44 _Rang Undang-Undang_

(4) Walau apa jua pun apa-apa jua dalam perenggan (3)(a),

Perbadanan tidak boleh menginsuranskan secara berasingan deposit
yang dipegang sebagai amanah bagi mana-mana benefisiari sekiranya,
pada pendapat Perbadanan, amanah itu diwujudkan terutamanya
bagi maksud mendapatkan atau menaikkan insurans deposit.

(5) Bagi maksud subperenggan (3)(a)(iii), mana-mana deposit

yang dipegang sebagai amanah oleh seorang pemegang amanah
yang sama untuk benefisiari yang sama hendaklah diagregatkan
dan disifatkan sebagai satu deposit.

(6) Tertakluk kepada peraturan yang dibuat di bawah seksyen

100 dan pendedahan yang dibuat oleh pemegang amanah di bawah
subperenggan (3)(c)(ii), jika seorang pendeposit—

_(a)_ mengendalikan satu perniagaan sebagai tuan punya tunggal

atau seorang rakan kongsi suatu perkongsian; atau

_(b)_ menjalankan mana-mana amalan profesional,

yang telah didedahkan dalam rekod institusi anggota, suatu deposit perniagaan itu atau amalan profesional itu hendaklah disifatkan
sebagai berasingan daripada deposit pendeposit bagi pihak dirinya
sendiri atau sebagai pemegang amanah atau pemunya bersama.

**Deposit dengan institusi bergabung, dsb.**

**50.** (1) Jika seseorang yang mempunyai deposit dengan dua atau
lebih institusi anggota yang bergabung dan terus beroperasi sebagai
satu institusi anggota (dalam Bab ini disebut sebagai "institusi
digabung"), deposit orang itu dengan institusi yang bergabung
pada hari yang institusi digabung itu terbentuk, ditolak apa-apa
pengeluaran daripada deposit itu, hendaklah disifatkan sebagai
dan terus diinsuranskan secara berasingan oleh Perbadanan bagi
tempoh dua tahun, atau sekiranya matang atau sehingga dikeluarkan,
mengikut mana-mana yang lebih awal, setelah institusi yang akan
bergabung itu menjadi sebahagian daripada institusi digabung itu.

(2) Suatu deposit yang dibuat oleh seorang yang disebut

di bawah subseksyen (1) dengan institusi digabung selepas sehari
institusi digabung itu terbentuk hendaklah diinsuranskan oleh
Perbadanan hanya sehingga takat agregat deposit orang itu dengan
institusi digabung itu tidak kurang daripada enam puluh ribu ringgit.


-----

## Perbadanan Insurans Deposit Malaysia 45

 (3) Jika suatu institusi anggota memperolehi deposit daripada
 institusi anggota lain atau institusi yang bergabung, deposit itu, ditolak apa-apa pengeluaran daripada deposit itu, hendaklah terus diinsuranskan berasingan daripada mana-mana deposit sehingga tahap perlindungan enam puluh ribu ringgit bagi tempoh dua tahun, atau sekiranya matang atau sehingga dikeluarkan, mengikut mana- mana yang lebih awal, selepas dari tarikh pemerolehan.

 (4) Suatu institusi anggota hendaklah menyenggara apa-apa rekod
 sebagaimana  yang  perlu  bagi  maksud  subseksyen  (1) dan (2).

 Deposit institusi anggota diperolehi oleh institusi bukan anggota

 51. (1) Jika deposit dengan suatu institusi anggota akan diperolehi oleh seorang yang bukan institusi anggota, deposit itu sedemikian hendaklah disifatkan sebagai dan terus diinsuranskan oleh Perbadanan sehingga had enam puluh ribu ringgit bagi baki tahun taksiran itu, atau sehingga matang atau sehingga dikeluarkan, mengikut mana- mana yang lebih awal, selepas pemerolehan deposit itu oleh pemeroleh institusi bukan anggota itu.

 (2) Bagi maksud subseksyen (1), dan menurut mana-mana kaedah
 sebagaimana yang dibuat oleh Perbadanan—


## (a) berhubungan dengan pendeposit, institusi anggota itu
 hendaklah—
 (i) mendapatkan kebenaran bertulis sekurang-kurangnya
 tujuh puluh lima peratus daripada semua pendeposit atau wakil persendirian mereka untuk memindahkan deposit;
 (ii) mendapatkan perakuan bertulis daripada setiap
 pendeposit bahawa pendeposit sedar bahawa mengambil maklum bahawa deposit yang dipindahkan kepada institusi bukan anggota akan diinsuranskan bagi baki tahun taksiran itu, atau sehingga matang atau sehingga dikeluarkan, mengikut mana-mana yang lebih awal, deposit yang diletakkan dengan institusi bukan anggota digabung tidaklah lagi diinsuranskan secara keseluruhan atau secara sebahagian oleh Perbadanan;


-----

## 46 Rang Undang-Undang

 (iii) apabila dikehendaki secara bertulis, membayar
 kepada seorang pendeposit, jumlah wang pokok deposit itu dan pulangan atau faedah, yang dikira sehingga ke tarikh pengeluaran dan tiada caj atau penalti boleh dikenakan berkenaan dengan pembayaran itu; dan
 (iv) menyediakan suatu penyata bahawa kewajipan
 institusi anggota yang diperolehi itu untuk membayar deposit akan diambil alih oleh institusi bukan anggota itu; dan


## (b) berhubungan dengan institusi bukan anggota yang
 memperolehi, memasuki suatu perjanjian bertulis untuk mengambil alih liabiliti institusi anggota yang diperolehi berhubungan dengan deposit itu pada terma dan syarat yang sama.

 (3) Bagi maksud perenggan (2)(b), institusi anggota itu hendaklah
 menanggung rugi Perbadanan dalam hal keadaan apa-apa bayaran yang dibuat oleh Perbadanan kepada pendeposit, berkaitan dengan deposit berkenaan yang telah dipindahkan atau diperolehi oleh pemeroleh institusi bukan anggota.

 Deposit disifatkan

 52. Jika suatu institusi anggota mengambil alih deposit daripada institusi anggota lain di bawah seksyen 50, deposit itu adalah bagi maksud seksyen 42 dan 43, disifatkan telah diletakkan dengan institusi anggota yang mengambilalihnya pada hari ia diambil alih.

 Bukan sebahagian deposit

 53. Jika wang yang atau telah diterima oleh suatu institusi anggota yang institusi itu telah mengeluarkan atau mempunyai kewajipan untuk mengeluarkan suatu surat cara membuktikan suatu deposit, selain daripada suatu draf bank, cek diperakui, cek kembara, surat kredit bayar dahulu atau perintah kiriman wang—
 (a) wang itu tidak menjadi suatu deposit kecuali surat cara
 dan rekod institusi itu menentukan orang yang berhak, pada tarikh pengeluaran surat cara itu, bagi pembayaran balik wang yang dibuktikan itu;


-----

## Perbadanan Insurans Deposit Malaysia         47

 (b) orang yang disebut dalam perenggan (a) hendaklah
 disifatkan sebagai pendeposit berkenaan dengan wang itu kecuali butiran suatu pindahmilik surat cara itu dicatatkan dalam rekod institusi itu, dalam hal ini penerima pindahmilik terkini ditunjukkan dalam rekod itu hendaklah disifatkan sebagai pendeposit; dan
 (c) catatan suatu pindahmilik dalam rekod suatu institusi
 anggota itu adalah tidak berkesan bagi maksud perenggan (b), jika catatan itu dibuat selepas pembatalan atau penamatan keanggotaan institusi anggota itu.

Bab 4

_Bayaran_

## Bayaran

 54. (1) Semua bayaran yang dibuat oleh Perbadanan berkenaan dengan—
 (a) deposit Islam dan segala kos bersekutu di atasnya hendaklah
 dibuat daripada kumpulan wang Islam; dan
 (b) deposit konvensional dan segala kos bersekutu di atasnya
 hendaklah dibuat daripada kumpulan wang konvensional.

 (2) Semua bayaran yang dibuat oleh Perbadanan hendaklah
 berdasarkan kepada rekod deposit institusi anggota sebagaimana pada pendapat Perbadanan didapati berhak ke atasnya.

 Bayaran wajib

 55. Perbadanan hendaklah, menurut cara yang diperihalkan dalam subseksyen (2), membuat bayaran berkenaan dengan mana-mana deposit diinsuranskan dengan Perbadanan jika suatu perintah penggulungan telah dibuat berkenaan dengan—
 (a) suatu institusi anggota yang memegang deposit itu; atau


## (b) mana-mana orang yang deposit itu telah dipindahkan
 kepadanya—
 (i) di bawah perenggan 41(l)(c) daripada suatu institusi
 anggota yang telah menyerah balik lesennya; atau


-----

48 _Rang Undang-Undang_

(ii) di bawah subseksyen 51(1) daripada suatu institusi

anggota yang bergabung dengan orang itu.

(2) Jika Perbadanan berkewajipan untuk membuat bayaran di

bawah subseksyen (1) berkenaan dengan mana-mana deposit,
Perbadanan hendaklah secepat yang mungkin dan dalam apa-apa
hal tidak kurang daripada tiga bulan dari tarikh perintah penggulungan
membuat bayaran kepada orang itu berdasarkan kepada rekod institusi
anggota sebagaimana pada pendapat Perbadanan didapati berhak
ke atasnya mengikut apa-apa cara yang disifatkan sesuai oleh
Perbadanan.

**Bayaran budi bicara**

**56.** Perbadanan boleh, dengan kebenaran bertulis terlebih dahulu
oleh Menteri, membuat bayaran berkenaan dengan mana-mana
deposit diinsuranskan oleh Perbadanan jika—

_(a)_ institusi anggota yang memegang deposit itu atau mana
mana orang yang deposit itu telah dipindahkan kepadanya
di bawah perenggan 41(1)(c) daripada suatu institusi
anggota yang telah menyerah balik lesennya atau di bawah
subseksyen 51(1) daripada suatu institusi anggota yang
bergabung dengan mana-mana orang, tidak dapat membuat
apa-apa bayaran berkenaan dengan deposit itu, disebabkan
oleh—

(i) suatu perintah mahkamah;

(ii) apa-apa tindakan yang diambil oleh suatu badan

pengawalselia atau Perbadanan; atau

(iii) apa-apa tindakan yang telah diambil oleh penerima,

pengurus atau penerima dan pengurus semasa tempoh
bila suatu institusi anggota itu berada dalam
penerimaan;

_(b)_ suatu petisyen bagi penggulungan telah diserahkan kepada

mahkamah terhadap institusi anggota yang memegang
deposit atau mana-mana orang yang deposit itu telah
dipindahkan kepadanya di bawah perenggan 41(1)(c)
daripada suatu institusi anggota yang telah menyerah balik
lesennya atau di bawah subseksyen 51(1) daripada suatu
institusi anggota yang bergabung dengan orang itu; dan


-----

_Perbadanan Insurans Deposit Malaysia_ 49

_(c) keanggotaan institusi anggota yang memegang deposit_

itu telah dibatalkan atau ditamatkan.

**Bayaran pendahuluan**

**57.** Perbadanan boleh menjalankan budi bicaranya berkenaan dengan
seksyen 55 dan 56 untuk membuat bayaran pendahuluan kepada
pendeposit.

**Tarikh mengira liabiliti**

**58.** (1) Tarikh bagi mengira liabiliti bagi bayaran wajib oleh
Perbadanan hendaklah pada tarikh penggulungan itu mula berkuat
kuasa.

(2) Tarikh bagi mengira liabiliti bagi bayaran budi bicara

berkenaan dengan suatu keadaan di bawah seksyen 56 hendaklah
pada tarikh keadaan itu pertama kali berlaku.

**Bagaimana pulangan atau faedah atas deposit dikira bagi bayaran**
**wajib**

**_59._** Bagi maksud mengira bayaran wajib oleh Perbadanan berkenaan
dengan mana-mana deposit diinsuranskan oleh Perbadanan jika
suatu perintah penggulungan telah dibuat berkenaan dengan suatu
institusi anggota yang memegang deposit itu, wang pokok,
termasuklah pulangan atau faedah terakru, mengikut mana-mana
yang berkenaan, berhubungan dengan deposit itu hendaklah
dimasukkan hanya sehingga tarikh penggulungan itu mula berkuat
kuasa.

**Perbadanan boleh membayar pulangan atau faedah atas bayaran**
**wajib**

**60.** Jika Perbadanan membuat suatu bayaran wajib di bawah
seksyen 55, Perbadanan boleh atas budi bicaranya sendiri membayar,
sebagai tambahan kepada jumlah yang Perbadanan wajib untuk
membayar, pulangan atau faedah, mengikut mana-mana yang
berkenaan, ke atas jumlah itu pada suatu kadar yang diputuskan
oleh Perbadanan bagi tempoh bermula pada tarikh penggulungan
itu mula berkuat kuasa berhubungan dengan suatu institusi anggota
yang memegang deposit itu dan berakhir pada tarikh bayaran itu
dibuat berkenaan dengan deposit itu, tetapi agregat bayaran yang


-----

## 50 Rang Undang-Undang

 dibuat di bawah seksyen ini dan seksyen 55 berhubungan dengan deposit itu hendaklah dalam apa-apa hal tidak melebihi enam puluh ribu ringgit.

 Bagaimana pulangan atau faedah atas deposit dikira bagi bayaran budi bicara
 61. Bagi maksud mengira bayaran oleh Perbadanan berkenaan dengan mana-mana deposit diinsuranskan oleh Perbadanan di mana Perbadanan membuat suatu bayaran budi bicara—
 (a) tertakluk kepada perenggan (b), pulangan atau faedah
 terakru,  mengikut  mana-mana  yang  berkenaan, berhubungan dengan deposit itu hendaklah dimasukkan hanya sehingga ke tarikh bayaran oleh Perbadanan; atau
 (b) jika suatu prosiding bagi penggulungan suatu institusi
 anggota yang memegang deposit itu telah dimulakan sebelum tarikh bayaran oleh Perbadanan tetapi suatu perintah penggulungan belum lagi dibuat, pulangan atau faedah terakru, mengikut mana-mana yang berkenaan, berhubungan dengan deposit itu hendaklah dimasukkan hanya sehingga ke tarikh kuat kuasa penggulungan itu mula berkuat kuasa.

 Pulangan atau faedah atas deposit berkaitan indeks
 62. Apa-apa pulangan atau faedah, mengikut mana-mana yang berkenaan, yang disebut dalam seksyen 59 atau 61 berhubungan dengan suatu deposit yang dipegang oleh suatu institusi anggota hendaklah diputuskan mengikut kaedah yang ditetapkan oleh Perbadanan jika suatu bayaran yang perlu dibuat oleh institusi anggota itu berkenaan dengan deposit itu akan diputuskan secara keseluruhan atau sebahagian, dengan merujuk dalam apa-apa cara kepada—
 (a) harga pasaran sesuatu sekuriti, komoditi atau surat cara
 kewangan;
 (b) kadar pertukaran antara dua mata wang;
 (c) suatu kadar rujukan yang diputuskan dengan merujuk
 kepada mana-mana satu atau lebih harga atau kadar itu;
 (d) suatu kadar rujukan yang diputuskan dengan merujuk
 kepada mana-mana satu atau lebih keadaan bukan kewangan; atau


-----

_Perbadanan Insurans Deposit Malaysia_ 51

_(e) apa-apa indeks boleh ubah lain atau sumber rujukan_

sebagaimana yang boleh ditentukan oleh Perbadanan.

**Pelepasan liabiliti**

**63. Bayaran di bawah Bab ini oleh Perbadanan berkenaan dengan**
mana-mana deposit diinsuranskan oleh Perbadanan melepaskan
Perbadanan daripada semua liabiliti sehingga takat jumlah bayaran
yang dibuat * berkenaan dengan deposit itu, dan tiada dalam apaapa hal keadaan pun Perbadanan tidak mempunyai apa-apa kewajipan
untuk memastikan pemakaian wajar dalam apa-apa cara atas bayaran
yang dibuat itu.

**Subrogasi**

**64.** Jika Perbadanan membuat suatu bayaran di bawah Bab ini
berkenaan dengan mana-mana deposit, Perbadanan adalah
disubrogasi, sehingga takat jumlah bayaran yang dibuat, terhadap
semua hak dan kepentingan pendeposit dan boleh mengambil suatu
tindakan berkenaan dengan hak dan kepentingan itu atas nama
pendeposit atau atas nama Perbadanan.

**Penyerahhakan**

**65.** Jika Perbadanan menyifatkannya sebagai wajar, Perbadanan
boleh menahan bayaran berkenaan dengan mana-mana deposit dengan
sesuatu institusi anggota sehingga ia telah menerima suatu
penyerahhakan bertulis akan semua hak dan kepentingan pendeposit
berhubungan dengan deposit itu.

**Batasan masa bagi tuntutan**

**66. Tiada tindakan boleh diambil terhadap Perbadanan berkenaan**
dengan kewajipan Perbadanan untuk membuat bayaran berhubungan
dengan suatu deposit yang dipegang oleh suatu institusi anggota
yang sedang digulungkan melainkan jika tindakan itu dimulakan
dalam masa sepuluh tahun selepas tarikh penggulungan itu mula
berkuat kuasa.


-----

## 52 Rang Undang-Undang

BAHAGIAN V

PEMERIKSAAN INSTITUSI ANGGOTA

## Bank Negara Malaysia untuk mengemukakan maklumat

 67. Bank Negara Malaysia boleh, dalam masa yang sesuai mengemukakan kepada Perbadanan—
 (a) laporan bertulis susulan daripada pemeriksaan yang
 dijalankan di bawah seksyen 69 Akta Bank dan Institusi- Institusi Kewangan 1989 atau seksyen 31 Akta Bank Islam 1983 atau mana-mana undang-undang berkaitan lain yang suatu institusi anggota itu adalah tertakluk;
 (b) suatu perkadaran atau melalui mana-mana cara lain, suatu
 pentaksiran mengenai keselamatan dan kekukuhan institusi anggota, termasuklah keadaan kewangannya;
 (c) apa-apa maklumat yang Bank Negara Malaysia merasakan
 berkaitan mengenai apa-apa perkara yang disebut dalam perenggan (a) atau (b); atau
 (d) apa-apa maklumat yang didapati daripada perhatian Bank
 Negara Malaysia mengenai apa-apa perubahan dalam hal keadaan institusi anggota yang boleh memberi kesan secara material  kepada  kedudukan  Perbadanan  sebagai penanggung insurans.

 Pemeriksaan

 68. (1) Bagi maksud Akta ini, Bank Negara Malaysia boleh memeriksa operasi sesuatu institusi anggota atas permintaan Perbadanan.

 (2) Bidang pemeriksaan di bawah subseksyen (1) boleh meliputi
 pemeriksaan mengenai —
 (a) sama ada rekod deposit yang disenggarakan oleh suatu
 institusi anggota adalah wajar dan mencukupi;
 (b) sama ada laporan yang dibuat oleh suatu institusi anggota
 mengenai premiumnya adalah betul secara substansial;
 (c) pematuhan terhadap terma dan syarat atau apa-apa
 keperluan lain bagi keanggotaan; atau


-----

_Perbadanan Insurans Deposit Malaysia_ 53


_(d) mana-mana hal lain yang dipersetujui secara bersama_

dengan Bank Negara Malaysia.

(3) Perbadanan boleh, dengan kebenaran bertulis terlebih

dahulu oleh Bank Negara Malaysia, menugaskan suatu audit bebas
berkenaan dengan pemeriksaan di bawah subseksyen (1) atau
subseksyen 69(1).

(4) Suatu salinan apa-apa laporan yang dibuat di bawah

subseksyen (3) hendaklah dikemukakan oleh Perbadanan kepada
Bank Negara Malaysia dalam suatu tempoh selama  tiga bulan
selepas penyiapan laporan.

(5) Perbadanan boleh mendapatkan mana-mana kos yang

ditanggung di bawah seksyen ini daripada suatu institusi anggota
sebagai suatu hutang yang kena dibayar dan boleh dibayar kepada
Perbadanan.

**Pemeriksaan khas**

**69.** (1) Jika Perbadanan mempunyai sebab untuk mempercayai
bahawa suatu bayaran yang dibuat di bawah Bab 4 Bahagian IV
hampir berlaku Perbadanan boleh menjalankan pemeriksaan khas
menurut mana-mana perjanjian perikatan strategik yang dibuat
dengan Bank Negara Malaysia di bawah perenggan 25(2)(g).

(2) Bidang pemeriksaan khas di bawah subseksyen (1) boleh

meliputi pemeriksaan rekod, buku, akaun atau dokumen dan transaksi
lain suatu institusi anggota.

(3) Bagi maksud seksyen ini, pegawai atau pekerja Perbadanan

atau mana-mana orang lain yang dilantik oleh Perbadanan adalah
berhak untuk menghendaki pegawai, juruaudit, penerima, pengurus,
penerima dan pengurus, pelikuidasi, ejen atau mana-mana orang
lain daripada institusi anggota itu untuk mengemukakan apa-apa
dokumen, bahan, maklumat atau penjelasan sebagaimana yang
dikehendaki oleh Perbadanan.

(4) Perbadanan boleh mendapatkan apa-apa kos pemeriksaan

khas daripada suatu institusi anggota sebagai suatu hutang yang
kena dibayar dan boleh dibayar kepada Perbadanan.

(5) Perbadanan hendaklah membuat suatu laporan kepada Bank

Negara Malaysia apabila selesainya pemeriksaan khas itu.


-----

54 _Rang Undang-Undang_

BAHAGIAN VI

TINDAKAN OLEH PERBADANAN

**Pemberitahuan mengenai takberdaya maju**

**70.** Bank Negara Malaysia boleh memberitahu Perbadanan secara
bertulis jika suatu institusi anggota telah terhenti, atau,
berkemungkinan untuk terhenti, menjadi berdaya maju.

**Kuasa Perbadanan dalam hal institusi anggota takberdaya maju**

**71.** (1) Jika Perbadanan telah menerima suatu pemberitahuan di
bawah seksyen 70, ia boleh menjalankan satu atau lebih kuasa
yang berikut:

_(a)_ menghendaki institusi anggota itu—

(i) mengambil apa-apa langkah, atau apa-apa tindakan,

atau untuk melakukan atau tidak melakukan apaapa tindakan atau perkara, berhubungan dengan
dirinya, perniagaannya atau pegawainya dalam masa
sebagaimana yang dirasakan perlu atau suai manfaat
oleh Perbadanan;

(ii) untuk berhenti daripada menerima, mengambil,

menyetujuterima atau membayar deposit atau
daripada menjalankan keseluruhan perniagaannya
atau sebahagian daripadanya; atau

(iii) untuk menyusun semula keseluruhan atau sebahagian

daripada perniagaan institusi anggota itu,

sebagaimana yang boleh ditentukan oleh Perbadanan;

_(b)_ walau apa jua pun perenggan 25(2)(a), memperolehi syer

institusi anggota itu daripada pemegang syernya yang
sedia ada atau melanggan syer yang dikeluarkan oleh
institusi anggota itu menurut dokumen konstituen institusi
anggota itu;

_(c)_ mengambil alih kawalan keseluruhan aset, liabiliti, urusan

dan hal-ehwal institusi anggota itu, dan menjalankan
kesemua perniagaan dan mengurus aset, liabiliti dan halehwal, atau mengambil alih kawalan apa-apa bahagian
aset, liabiliti, urusan dan hal-ehwalnya, termasuklah
melupuskan aset dan menjalankan apa-apa bahagian urusan


-----

_Perbadanan Insurans Deposit Malaysia_ 55

dan hal-ehwalnya atau melantik mana-mana orang untuk
berbuat demikian bagi pihaknya (selepas ini dalam Bahagian
ini disebut sebagai"orang yang dilantik"), dan terma dan
syarat orang yang dilantik hendaklah, tertakluk kepada
arahan yang pelantikan itu dibuat, diputuskan oleh
Perbadanan dan hendaklah mengikat institusi anggota
berkenaan; dan membayar kos dan perbelanjaan Perbadanan
atau saraan orang yang dilantik itu, mengikut mana-mana
yang berkenaan, daripada kumpulan wang dan aset institusi
anggota itu sebagai gadaian pertama ke atasnya;

_(d)_ memohon kepada Mahkamah Tinggi untuk melantik

seorang penerima, pengurus atau penerima dan pengurus
untuk mengurus kesemua atau sebahagian aset, liabiliti,
urusan dan hal-ehwal institusi anggota itu; atau

_(e)_ tertakluk kepada kebenaran Menteri, mengemukakan suatu

petisyen kepada Mahkamah Tinggi bagi menggulung
institusi anggota itu atau mana-mana institusi kewangan
yang keanggotaannya telah dibatalkan di bawah
seksyen 39 atau ditamatkan di bawah seksyen 40.

(2) Perbadanan atau orang yang dilantik, dalam melaksanakan

mana-mana transaksi di bawah Bahagian ini—

_(a)_ tidaklah perlu memaklumkan atau mendapatkan kelulusan

pemegang syer atau pemiutang institusi anggota itu dalam
suatu mesyuarat agung atau selainnya walau apa jua pun
apa-apa kaedah undang-undang, kontrak atau apa-apa jua
dalam mana-mana undang-undang termasuklah seksyen
132c, 132D, 132E dan 132G Akta Syarikat 1965 atau apaapa jua dalam dokumen konstituen institusi anggota itu;
dan

_(b)_ tidaklah perlu untuk membuat suatu tawaran ambil alih

atau dikehendaki untuk memperoleh syer pemegang syer
lain mana-mana institusi anggota atau peminjamnya walau
apa jua pun apa-apa kaedah undang-undang, kontrak atau
apa-apa jua dalam mana-mana undang-undang.

(3) Mana-mana orang yang gagal untuk mematuhi apa-apa

kehendak seksyen ini adalah melakukan suatu kesalahan dan boleh,
apabila disabitkan, didenda tidak melebihi lima juta ringgit atau
dipenjarakan selama suatu tempoh tidak melebihi lima tahun atau


-----

56 _Rang Undang-Undang_

kedua-duanya, dan boleh, sebagai tambahan, didenda tidak melebihi
lima puluh ribu ringgit bagi setiap hari kesalahan itu berterusan
selepas sabitan.

**Penyelesaian ketetapan**

**72. (1) Jika Perbadanan telah mengambil alih kawalan atau melantik**
seseorang untuk berbuat demikian bagi pihaknya di bawah perenggan
71(1)(c), Perbadanan dan orang yang dilantik itu boleh, sebagai
tambahan kepada mana-mana hak dan kuasanya, menjalankan manamana ketetapan yang meliputi—

_(a)_ satu transaksi atau beberapa siri transaksi yang melibatkan

jualan atau pelupusan lain oleh institusi anggota itu ke
atas kesemua atau sebahagian daripada asetnya atau
pengambilalihan oleh seorang yang lain ke atas keseluruhan
atau sebahagian daripada liabilitinya atau kedua-duanya;
atau

_(b)_ apa-apa transaksi lain atau beberapa siri transaksi lain

bagi maksud untuk menyusun semula kesemua atau
sebahagian urusan institusi anggota itu.

(2) Jika Perbadanan menimbangkan bahawa mana-mana ketetapan

yang disebutkan dalam subseksyen (1) telah diselesaikan secara
substansial, ia hendaklah menyebabkan satu notis atas hal itu yang
menyatakan tarikh ketetapan itu telah, pada pendapat Perbadanan,
diselesaikan secara substansial untuk disiarkan dalam Warta.

(3) Perbadanan hendaklah membuat petisyen bagi suatu

penggulungan terhadap institusi anggota itu sekiranya, pada pendapat
Perbadanan,  mana-mana  ketetapan  yang  disebut  dalam
subseksyen (1) tidak lengkap secara substansial pada atau sebelum
tarikh iaitu—

_(a)_ dua tahun selepas tarikh Perbadanan atau orang yang

dilantik mengambil alih kawalan institusi anggota itu;
atau

_(b)_ tamat tempoh bagi mana-mana lanjutan tempoh yang

dinyatakan dalam subseksyen (4).

(4) Menteri boleh, atas syor Perbadanan, membenarkan satu

atau lebih lanjutan ke atas tempoh yang dinyatakan dalam


-----

_Perbadanan Insurans Deposit Malaysia_ 57

perenggan (3)(b) bagi sesuatu tempoh lanjutan yang tidak melebihi
tiga tahun dan setiap lanjutan tidak boleh melebihi satu tahun.

(5) Tempoh yang dinyatakan di bawah subseksyen (3) dan (4)

tidak boleh melebihi lima tahun dari tarikh Perbadanan atau orang
yang dilantik itu mengambil alih kawalan institusi anggota itu.

**Penubuhan Jawatankuasa Pentaksir**

**73.** (1)  Maka adalah dengan ini ditubuhkan satu jawatankuasa
dengan nama "Jawatankuasa Pentaksir" yang fungsinya adalah
seperti yang dinyatakan dalam Jadual Pertama.

(2) Mana-mana keputusan yang dibuat oleh Jawatankuasa

Pentaksir ke atas suatu permohonan pemegang syer yang menentang
di bawah Jadual Pertama adalah muktamad dan mengikat.

(3) Sehingga Perbadanan menetapkan kaedah di bawah subseksyen

(4), Jawatankuasa Pentaksir boleh memutuskan tata cara dan
kelakuannya sendiri bagi prosidingnya.

(4) Perbadanan boleh menetapkan kaedah berkaitan dengan tata

cara dan kelakuan prosiding atau di hadapan Jawatankuasa Pentaksir
dan kaedah itu hendaklah mengatasi apa-apa tata cara dan kelakuan
yang diputuskan terlebih dahulu oleh Jawatankuasa Pentaksir di
bawah subseksyen (3).

**Peruntukan berhubungan dengan pengambilalihan kawalan di**
**bawah perenggan 71(l)(c)**

**74.** (1) Jika kawalan sesuatu institusi anggota telah diambil alih
di bawah perenggan 71(l)(c), institusi anggota dan pegawainya
hendaklah serta merta mengemukakan aset, liabiliti, urusan dan
hal-ehwalnya kepada kawalan itu, dan hendaklah memperuntukkan
Perbadanan dan, jika kawalan itu diambil alih oleh orang yang
dilantik, juga kepada orang yang dilantik, segala kemudahan yang
boleh dikehendaki untuk menjalankan perniagaan dan menguruskan
aset, liabiliti dan hal-ehwal, termasuklah melupuskan aset, institusi
anggota itu.

(2) Jika kawalan sesuatu institusi anggota telah diambil alih di

bawah perenggan 71(l)(c), Perbadanan atau orang yang dilantik,


-----

58 _Rang Undang-Undang_

mengikut mana-mana yang berkenaan, hendaklah kekal mengawal
aset, liabiliti, urusan dan hal-ehwal institusi anggota berkenaan,
dan menjalankan urusan dan menguruskan aset, liabiliti dan halehwal, termasuklah melupuskan aset, institusi itu atas nama dan
bagi pihak institusi itu sehingga pelantikan itu dibatalkan oleh
Perbadanan.

(3) Sepanjang tempoh kawalan sesuatu institusi anggota di bawah

perenggan 71(l)(c), maka hendaklah terletakhak pada Perbadanan
atau pada orang yang dilantik, mengikut mana-mana yang berkenaan,
semua kuasa institusi anggota, dan pengarahnya, di bawah dokumen
konstituen institusi itu, atau yang boleh dijalankan oleh institusi
anggota atau pengarahnya di bawah mana-mana undang-undang,
atau bagaimana jua pun selainnya, tidak kira sama ada kuasa itu
boleh dilaksanakan melalui ketetapan, ketetapan khas, atau mengikut
apa-apa jua cara lain.

(4) Selama tempoh kawalan sesuatu institusi anggota di bawah

perenggan 71(l)(c) masih berkuat kuasa, tiada pengarah institusi
anggota boleh, sama ada secara langsung atau tak langsung, terlibat
dalam apa-apa aktiviti yang berkaitan dengan institusi anggota itu,
kecuali sebagaimana yang dikehendaki atau dibenarkan oleh
Perbadanan, atau orang yang dilantik, mengikut mana-mana yang
berkenaan, dan tiada saraan daripada apa-apa jua jenis boleh terakru
atau boleh dibayar kepada mana-mana pengarah institusi anggota
itu, kecuali sebagaimana yang diluluskan secara bertulis oleh
Perbadanan atau orang yang dilantik, mengikut mana-mana yang
berkenaan, yang berhubungan dengan apa-apa aktiviti yang
dikehendaki atau dibenarkan sebagaimana yang disebutkan di atas
oleh Perbadanan atau orang yang dilantik, mengikut mana-mana
yang berkenaan.

(5) Bagi mengelakkan keraguan, adalah dengan ini diisytiharkan

bahawa suatu pelaksanaan kuasa di bawah perenggan 71(l)(c)
tidaklah mempunyai kesan sebagai memberi kepada, atau meletakhak
pada, Perbadanan atau orang yang dilantik, mengikut mana-mana
yang berkenaan, apa-apa hak kepada, atau apa-apa kepentingan
benefisial dalam, mana-mana aset institusi anggota itu.

(6) Jika Perbadanan atau orang yang dilantik telah mengambil

alih kawalan suatu institusi anggota di bawah perenggan 71(l)(c),
Perbadanan atau orang yang dilantik—

_(a) dalam menjalankan urusan dan menguruskan aset, liabiliti_

dan hal-ehwal institusi anggota atau dalam menjalankan


-----

_Perbadanan Insurans Deposit Malaysia_ 59

mana-mana transaksi yang berkaitan dengan institusi
anggota itu atau aset, urusan dan hal-ehwalnya, termasuklah
melupuskan aset, hendaklah disifatkan bertindak sebagai
ejen kepada institusi anggota itu; dan

_(b) tidak boleh, dengan alasan mengambil alih kawalan institusi_

anggota itu atau apa-apa tindakan yang diambil olehnya,
bertanggungan sebagai telah mengambil alih atau telah
menanggung apa-apa kewajipan atau liabiliti institusi
anggota itu atas dirinya sendiri.

(7) Mana-mana orang yang gagal untuk mematuhi

subseksyen (1) atau (4) adalah melakukan suatu kesalahan dan
boleh, apabila disabitkan, didenda tidak melebihi lima juta ringgit
atau dipenjarakan selama suatu tempoh tidak melebihi lima tahun
atau kedua-duanya, dan boleh, sebagai tambahan, didenda tidak
melebihi lima puluh ribu ringgit bagi setiap hari kesalahan itu
berterusan selepas sabitan.

**Kuasa mengurangkan modal syer dan membatalkan syer institusi**
**anggota di bawah perenggan 71(1)(c)**

**75. (1) Jika Perbadanan atau seorang yang dilantik, telah mengambil**
alih kawalan institusi anggota di bawah perenggan 71(l)(c) dan
Perbadanan atau orang yang dilantik, berpendapat bahawa modal
berbayar institusi itu telah kerugian atau tidak digambarkan oleh
aset yang ada, Perbadanan atau orang yang dilantik, mengikut
mana-mana yang berkenaan, boleh memohon kepada Mahkamah
Tinggi untuk suatu perintah bagi mengurangkan modal syer institusi
itu dengan membatalkan apa-apa bahagian modal berbayarnya yang
telah kerugian atau tidak digambarkan oleh aset yang ada.

(2) Jika Mahkamah Tinggi membuat suatu perintah di bawah

subseksyen (1) untuk mengurangkan modal syer sesuatu institusi
anggota, Mahkamah boleh—

_(a)_ atas suatu permohonan oleh Perbadanan atau orang yang

dilantik, mengikut mana-mana yang berkenaan; dan

_(b)_ jika, apabila tamatnya tempoh tiga puluh hari dari tarikh

apa-apa panggilan yang dibuat oleh institusi anggota itu
kepada pemegang syernya supaya membayar syer mereka
masing-masing, bayaran bagi apa-apa syer itu belum lagi
dibuat,

juga memerintahkan supaya syer itu yang bayarannya belum lagi
dibuat dibatalkan dengan sewajarnya.


-----

60 _Rang Undang-Undang_

(3) Jika modal syer sesuatu institusi anggota dikurangkan di

bawah subseksyen (1), atau mana-mana syernya telah dibatalkan
di bawah subseksyen (2), Perbadanan atau orang dilantik, mengikut
mana-mana yang berkenaan, boleh menyebabkan dokumen konstituen
institusi itu diubah dengan/ sewajarnya.

(4) Kuasa yang diberikan kepada Perbadanan atau orang yang

dilantik di bawah peruntukan yang disebut di atas dalam seksyen
ini hendaklah sebagai tambahan kepada apa-apa kuasa yang boleh
dijalankan di bawah subseksyen 64(1) Akta Syarikat 1965, dan
jika sesuatu permohonan dibuat kepada Mahkamah Tinggi di bawah
subseksyen (1) —

_(a)_ Mahkamah Tinggi boleh menjalankan mana-mana kuasa

yang diberikan kepadanya di bawah seksyen 64 Akta
Syarikat 1965 berhubungan dengan suatu permohonan
bagi pengesahan yang disebutkan di dalam permohonan
itu; dan

_(b)_ subseksyen 64(9) dan (10) Akta Syarikat 1965 hendaklah

terpakai berhubungan dengan permohonan itu.

**Penggantungan prosiding**

**76. (1) Jika Perbadanan atau orang yang dilantik, mengikut mana-**
mana yang berkenaan, telah mengambil alih kawalan sesuatu institusi
anggota di bawah perenggan 71(l)(c)—

_(a)_ tiada injunksi boleh dibenarkan atau mana-mana tindakan

atau prosiding guaman lain boleh dimulakan terhadap
Perbadanan atau orang yang dilantik berkenaan dengan
pengambilalihan kawalan;

_(b)_ tiada injunksi boleh dibenarkan atau mana-mana tindakan

atau prosiding guaman lain boleh dimulakan atau diteruskan
terhadap institusi anggota atau berhubungan dengan asetnya;

(c) tiada penahanan, garnisan, pelaksanaan atau cara

penguatkuasaan lain suatu penghakiman atau perintah
terhadap institusi anggota atau asetnya boleh diambil
atau diteruskan;


-----

## Perbadanan Insurans Deposit Malaysia 61

 (d) tiada pemiutang institusi anggota mempunyai apa-apa
 remedi terhadap institusi anggota atau asetnya;

 (e) tiada pemiutang mempunyai apa-apa hak tolakan terhadap
 institusi anggota, bagi lebih pasti, tidaklah termasuk penyatuan akaun yang disenggara dalam penjalanan biasa bagi maksud memperuntukkan perkhidmatan penjelasan dan penyelesaian atau perkhidmatan yang disebut dalam seksyen 79; dan

 (f) tiada seseorang pun boleh menamatkan atau meminda
 apa-apa perjanjian dengan institusi anggota atau menuntut suatu bayaran dipercepatkan di bawah apa-apa perjanjian sedemikian dengan institusi anggota itu hanya oleh sebab—
 (i) ketaksolvenan institusi anggota itu;
 (ii) suatu keingkaran, sebelum pengambilalihan kawalan
 di bawah perenggan 71(l)(c) oleh Perbadanan atau orang yang dilantik, mengikut mana-mana yang berkenaan, berkuat kuasa, oleh institusi anggota itu dalam melaksanakan kewajipannya di bawah perjanjian itu; atau
 (iii) pengambilalihan kawalan di bawah perenggan
 71(l)(c) oleh Perbadanan atau orang yang dilantik, mengikut mana-mana yang berkenaan,

 dari tarikh pengambilalihan kawalan institusi anggota itu oleh Perbadanan atau orang yang dilantik, mengikut mana-mana yang berkenaan.

 (2) Subseksyen (1) tidak boleh menghalang mana-mana orang
 yang menanggung kerugian daripada apa-apa tindakan Perbadanan atau orang yang dilantik daripada memulakan suatu tindakan bagi ganti rugi untuk kerugian yang dialami oleh orang itu.

 (3) Walau apa-apa jua pun tindakan yang dimulakan menurut
 subseksyen (2), Perbadanan atau orang yang dilantik boleh meneruskan pelaksanaan mana-mana atau kesemua kuasanya di bawah Akta ini.


-----

## 62 Rang Undang-Undang

 Pelanjutan masa

 77. Jika (a) bagi apa-apa maksud suatu tindakan dikehendaki dilakukan
 dalam suatu tempoh yang tertentu atau sebelum suatu masa yang tertentu di bawah peruntukan mana-mana undang-undang atau mana-mana perjanjian; dan
 (b) Akta ini menghalang tindakan itu daripada dilakukan
 dalam tempoh atau sebelum masa itu,

 maka tempoh itu disifatkan sebagai dilanjutkan atau masa itu disifatkan sebagai ditangguhkan selama tempoh tindakan itu dihalang oleh Akta ini daripada dilakukan.

 Perjanjian diatasi bagi maksud perenggan 71(1)(c)
 78. Jika Perbadanan atau orang yang dilantik, mengikut mana- mana yang berkenaan, telah mengambil alih kawalan suatu institusi anggota di bawah perenggan 71(1)(c), apa-apa ketentuan dalam mana-mana perjanjian yang dibuat oleh institusi anggota itu sebelum pengambilalihan kawalan tidak mempunyai kuat kuasa atau kesan sekiranya ia—
 (a) mempunyai kesan untuk memperuntukkan bagi, atau
 membenarkan, apa-apa jua pun, dalam perkara matan, yang bertentangan dengan seksyen 76; atau
 (b) memperuntukkan, dalam perkara matan, bahawa atas —
 (i) ketaksolvenan institusi anggota itu;
 (ii) keingkaran oleh institusi anggota itu dalam
 pelaksanaan suatu kewajipan; atau
 (iii) pengambilalihan kawalan,

 institusi anggota itu terhenti untuk mempunyai hak untuk menggunakan atau berurusan dengan aset yang jika tidak institusi anggota itu sepatutnya ada.

 Perbekalan dan pendahuluan lanjutan
 79. Tiada apa pun dalam seksyen 76 dan 78 boleh ditafsirkan sebagai—
 (a) melarang seseorang daripada menghendaki bayaran dibuat
 secara tunai bagi barangan, perkhidmatan, penggunaan


-----

_Perbadanan Insurans Deposit Malaysia_ 63

harta dipajakkan atau dilesenkan atau balasan berharga
lain yang diperuntukkan selepas pengambilalihan kawalan
di bawah perenggan 71(l)(c) atau pelantikan seorang
penerima, pengurus atau penerima dan pengurus di bawah
perenggan 71(1)(d), mengikut mana-mana yang berkenaan;

_(b) menghendaki pendahuluan wang atau kredit kepada suatu_

institusi anggota selepas pengambilalihan kawalan di bawah
perenggan 71(l)(c) atau pelantikan seorang penerima,
pengurus atau penerima dan pengurus di bawah perenggan
, mengikut mana-mana yang berkenaan; atau

_(c) menghendakki peruntukan kepada sesuatu institusi anggota,_

selepas pengambilalihan kawalan di bawah perenggan
71(l)(c) atau pelantikan seorang penerima, pengurus atau
penerima dan pengurus di bawah perenggan 71(l)(d) bagi
mana-mana perkhidmatan berikut jika dilakukan
berkemungkinan, mengikut mana-mana yang berkenaan,
pada pendapat munasabah orang yang memberikan
perkhidmatan itu, akan menyebabkan orang yang
mendahulukan wang atau kredit kepada suatu institusi
anggota setelah pengambilalihan kawalan atau pelantikan
atau yang membawa kepada, selepas pengambilalihan
kawalan atau pelantikan berkenaan, kepada suatu tuntutan
oleh orang itu terhadap suatu institusi anggota, iaitu—

(i) perkhidmatan pengurusan wang tunai;

(ii) perkhidmatan berhubungan dengan penebusan surat

cara hutang;

(iii) perkhidmatan berhubungan dengan pengeluaran surat

kredit atau jaminan;

(iv) perkhidmatan perakuan cek;

(v)  perkhidmatan perbekalan mata wang;

(vi) perkhidmatan pemindahan kumpulan wang dan

perintah pengiriman wang;

(vii) perkhidmatan hantar serah sekuriti dan penyelesaian;

(viii) perkhidmatan kad caj, kad kredit, kad debit dan

kad bayaran;

(ix) perkhidmatan perbankan automatik dan mesin teler;

(x) perkhidmatan pemindahan kumpulan wang secara

elektronik di tempat jualan;


-----

## 64 Rang Undang-Undang

 (xi) perkhidmatan cek konsainan;
 (xii) perkhidmatan lain yang seumpama dengan yang
 disebutkan dalam subperenggan (i) hingga (xi);
 (xiii) mana-mana perkhidmatan sejenis yang ditetapkan
 dalam peraturan; dan


## (xiv) suatu jaminan liabiliti berkenaan dengan mana-mana
 perkhidmatan yang disebut dalam subperenggan (i) hingga (xiii).

 Perjanjian atau transaksi kewangan

 80. Tiada apa pun dalam seksyen 76 boleh menghalang penamatan mana-mana perjanjian atau transaksi berikut mengikut termanya atau penolakan suatu jumlah boleh dibayar dalam perjanjian atau transaksi itu termasuklah:

 (a) suatu perjanjian mata wang atau swap kadar faedah;

 (b) suatu perjanjian semerta, niaga hadapan, hadapan atau
 pertukaran mata wang asing lain;

 (c) suatu swap komoditi;

 (d) suatu perjanjian belian semula;

 (e) mana-mana terbitan, gabungan atau opsyen berkenaan
 dengan atau perjanjian yang seumpama dengan, suatu perjanjian atau transaksi yang disebut dalam perenggan (a) hingga (d);

 (f) mana-mana perjanjian induk berkenaan dengan mana mana perjanjian atau transaksi yang disebut dalam perenggan (a) hingga (d);

 (g) suatu jaminan liabiliti di bawah suatu perjanjian atau
 transaksi yang disebut dalam perenggan (a) hingga (d); atau


## (h) mana-mana perjanjian atau transaksi daripada suatu jenis
 yang ditetapkan dalam peraturan.


-----

## Perbadanan Insurans Deposit Malaysia 65

 Peruntukan berhubungan dengan pelantikan di bawah perenggan 71(l)(c) dan (d)

 81. (1) Berhubungan dengan suatu institusi anggota yang Perbadanan atau orang yang dilantik, mengikut mana-mana yang berkenaan, telah mengambil alih kawalan di bawah perenggan 71(l)(c) atau seorang penerima, pengurus atau penerima dan pengurus telah dilantik di bawah perenggan 71(1)(d), Perbadanan, orang yang dilantik, penerima, pengurus atau penerima dan pengurus, mengikut mana-mana yang berkenaan, hendaklah mempunyai kuasa—
 (a) (i) untuk memasuki ke dalam mana-mana premis suatu
 institusi anggota dan mengambil milik dan kawalan atas aset dan menghendaki mana-mana orang di dalam premis itu untuk bertanggungjawab dan menyerahkan kepada Perbadanan, orang yang dilantik, penerima, pengurus atau penerima dan pengurus, mengikut mana-mana yang berkenaan, milikan dan kawalan atas aset itu;
 (ii) tertakluk kepada subperenggan (iii), untuk menjual
 atau selainnya melupuskan aset dan akujanji perniagaan institusi anggota itu melalui triti persendirian atau jualan awam atau dengan apa-apa cara lain pada terma dan syarat sebagaimana Perbadanan, orang yang dilantik, penerima, pengurus atau penerima dan pengurus, mengikut mana-mana yang berkenaan, menyifatkannya sesuai;
 (iii) untuk menjual atau selainnya melupuskan mana mana aset yang tertakluk kepada sesuatu perjanjian yang mewujudkan suatu kepentingan cagaran kepada mana-mana orang yang bersetuju untuk mengambil alih kewajipan terjamin oleh kepentingan cagaran itu;
 (iv) untuk mengatur bagi pengambilalihan semua atau
 mana-mana bahagian liabiliti suatu institusi anggota oleh seseorang;
 (v) untuk menjalankan urusan sesuatu institusi anggota
 setakat yang Perbadanan, orang yang dilantik, penerima, pengurus atau penerima dan pengurus, mengikut mana-mana yang berkenaan,
 menyifatkannya perlu dan berfaedah;


-----

## 66 Rang Undang-Undang

 (vi) untuk menyaman bagi, membela, mengkompromi
 dan menyelesaikan, atas nama suatu institusi anggota, apa-apa tuntutan yang dibuat oleh atau terhadapnya;
 (vii) atas nama suatu institusi anggota, membuat semua
 tindakan dan melaksanakan semua penerimaan dan dokumen lain dan bagi maksud itu, apabila perlu, menggunakan meterai biasanya; atau

 (viii) membuat semua perkara lain sebagaimana yang
 mungkin perlu atau bersampingan dalam penjalanan hak, kuasa, keistimewaan dan imuniti Perbadanan, orang yang dilantik, penerima, pengurus atau penerima dan pengurus; atau

 (b) untuk mendapatkan kembali daripada aset suatu institusi
 anggota semua kos, caj dan perbelanjaan, termasuklah saraan, yang sepatutnya dibelanjakan oleh Perbadanan, orang yang dilantik, penerima, pengurus atau penerima dan pengurus dalam penjalanan kuasa di bawah perenggan (a), mendahului semua tuntutan lain.


## (2) Tanpa membataskan subseksyen 74(6), jika Perbadanan,
 orang yang dilantik, penerima, pengurus atau penerima dan pengurus menjalankan satu atau lebih kuasa di bawah subseksyen (1), Perbadanan, orang yang dilantik, penerima, pengurus atau penerima dan pengurus itu tidak boleh, dengan alasan penjalanan kuasa demikian, dipertanggungkan sebagai telah mengambil alih atau dipertanggungkan apa-apa kewajipan atau liabiliti sesuatu institusi anggota itu bagi dirinya sendiri.

 Keutamaan bayaran dalam hal keadaan penggulungan institusi anggota

 82. (1) (a) Jika sesuatu institusi anggota digulung di bawah
 perenggan 71(l)(e), hasil likuidasi institusi anggota itu hendaklah, tertakluk kepada seksyen 10 Akta Prosiding Kerajaan 1956 [Akta 359] dan perenggan (b), dibayar kepada pendeposit mendahului semua liabiliti tak bercagar yang lain:


-----

## Perbadanan Insurans Deposit Malaysia 67

 Dengan syarat bahawa hasil daripada likuidasi—
 (i) aset Islam hendaklah digunakan untuk membayar
 deposit Islam; dan
 (ii) aset konvensional hendaklah digunakan untuk
 membayar deposit konvensional;

 Dengan syarat selanjutnya bahawa mana-mana lebihan selepas membayar—
 (A) deposit Islam di bawah subperenggan (i)
 hendaklah digunakan untuk membayar deposit konvensional; dan
 (B) deposit konvensional di bawah subperenggan
 (ii) hendaklah digunakan untuk membayar deposit Islam; dan


## (b) jika seseorang penerima, pengurus atau penerima dan
 pengurus telah dilantik di bawah perenggan 71(1)(d) atau suatu institusi anggota telah digulung di bawah perenggan 71(1)(e), semua kos, caj dan perbelanjaan sepatutnya, termasuklah saraan, bagi penerima, pengurus, penerima dan pengurus atau pelikudiasi yang dilantik hendaklah kena dibayar daripada aset institusi anggota itu mendahului daripada semua tuntutan lain.

 (2) Tertakluk kepada peraturan yang dibuat di bawah seksyen
 100 dan berhubungan dengan perenggan 71(1)(e), keutamaan bayaran bagi deposit Islam hendaklah mengikut cara yang berikut:
 (a) deposit Islam berasaskan jagaan; dan
 (b) deposit Islam lain.

 Pemakaian Akta Bank dan Institusi-Institusi Kewangan 1989 Akta Bank Islam 1983

 83. (1) Perbadanan dalam menggunakan mana-mana kuasanya di bawah Akta ini terhadap sesuatu institusi anggota yang dilesenkan di bawah Akta Bank dan Institusi-Institusi Kewangan 1989 atau di bawah Akta Bank Islam 1983, mengikut mana-mana yang berkenaan, hendaklah tertakluk kepada peruntukan Akta itu sebagai tambahan kepada peruntukan Akta ini dan tidak mengurangkan Akta itu.


-----

## 68 Rang Undang-Undang

 (2) Jika terdapat apa-apa percanggahan atau ketakselarasan di
 antara peruntukan Akta Bank dan Institusi-Institusi Kewangan 1989 atau Akta Bank Islam 1983 dengan Akta ini, Akta-akta itu hendaklah terpakai.

BAHAGIAN VII

KESALAHAN

## Pengemukaan diri sebagai institusi anggota

 84. (1) Tiada seseorang pun boleh mengemukakan dirinya sebagai suatu institusi anggota, atau menggambarkan yang ia atau mana- mana orang lain adalah diinsuranskan di bawah sistem insurans deposit melainkan jika orang lain itu adalah suatu institusi anggota.

 (2) Mana-mana orang yang melanggar subseksyen (1) adalah
 melakukan suatu kesalahan, dan boleh, apabila disabitkan, didenda tidak melebihi lima juta ringgit atau dipenjarakan selama suatu tempoh tidak melebihi lima tahun atau kedua-duanya dan boleh, sebagai tambahan, didenda harian tidak melebihi lima puluh ribu ringgit bagi setiap hari kesalahan itu berterusan selepas sabitan.

 Pernyataan palsu

 85. Mana-mana orang yang menyediakan, menandatangani, meluluskan atau menyetujui dalam mana-mana—


## (a) akaun, pernyataan, penyata, laporan atau dokumen lain
 yang dikehendaki untuk dikemukakan kepada Perbadanan di bawah Akta ini yang dia tahu atau mempunyai sebab untuk mempercayai adalah palsu, atau mengandungi maklumat palsu atau mengelirukan; atau
 (b) penyata yang tidak menunjukkan maklumat berpatutan
 yang dikehendaki untuk dikemukakan kepada Perbadanan di bawah Akta ini,

 adalah melakukan suatu kesalahan dan boleh, apabila disabitkan, didenda tidak melebihi tiga juta ringgit atau dipenjarakan selama suatu tempoh tidak melebihi tiga tahun atau kedua-duanya dan


-----

_Perbadanan Insurans Deposit Malaysia_ 69

boleh, sebagai tambahan, didenda harian tidak melebihi tiga puluh
ribu ringgit bagi setiap hari kesalahan itu berterusan selepas sabitan.

**Kegagalan untuk memberi maklumat, dsb.**

**86.** Setiap institusi anggota yang gagal atau cuai—

_(a)_ dalam tempoh masa yang ditentukan bagi berbuat demikian,

untuk memberi Perbadanan apa-apa akaun,' rekod,
pernyataan, penyata, laporan atau dokumen lain berkenaan
dengan urusan atau hal-ehwal suatu institusi anggota yang
dikehendaki untuk dikemukakan kepada Perbadanan di
bawah Akta ini; atau

_(b)_ untuk memberi maklum balas, dalam masa yang ditentukan

di dalam notis, kepada suatu permintaan bagi maklumat
atau penjelasan berkenaan dengan suatu institusi anggota
yang dibuat oleh atau bagi pihak Perbadanan di bawah
Akta ini,

adalah melakukan suatu kesalahan dan boleh, apabila disabitkan,
didenda tidak melebihi satu juta ringgit atau dipenjarakan selama
suatu tempoh tidak melebihi satu tahun atau kedua-duanya dan
boleh, sebagai tambahan, didenda harian tidak melebihi sepuluh
ribu ringgit bagi setiap hari kesalahan itu berterusan selepas sabitan.

**Kesalahan am**

**87. Melainkan jika diperuntukkan selainnya dalam Akta ini, mana-**
mana orang, selain daripada Perbadanan, yang melanggar atau
tidak mematuhi mana-mana peruntukan Akta ini atau apa-apa
penentuan atau kehendak yang dibuat, atau apa-apa perintah bertulis,
arahan, petunjuk, atau notis yang diberi, atau apa-apa batasan,
terma, syarat atau sekatan yang dikenakan, atau apa-apa perkara
lain bagaimana jua pun dilakukan, pada penjalanan mana-mana
kuasa yang diberi di bawah, menurut, atau menurut kuasa, manamana peruntukan Akta ini adalah melakukan suatu kesalahan dan
boleh, apabila disabitkan—

_(a)_ dalam hal orang sebenar, didenda tidak melebihi lima

ratus ribu ringgit atau dipenjarakan selama suatu tempoh
tidak melebihi enam bulan atau kedua-duanya dan boleh,


-----

70 _Rang Undang-Undang_

sebagai tambahan, didenda harian tidak melebihi lima
ribu ringgit bagi setiap hari kesalahan itu berterusan selepas
sabitan; atau

_(b) dalam mana-mana hal lain, didenda tidak melebihi satu_

juta ringgit.

**Kesalahan oleh pertubuhan perbadanan atau bukan perbadanan**
**atau oleh pengarah, pegawai, pengawal, dsb.**

**88.** (1) Jika suatu kesalahan telah dilakukan oleh mana-mana
pertubuhan perbadanan atau bukan perbadanan di bawah Akta ini,
mana-mana orang yang pada masa kesalahan itu dilakukan merupakan
seorang pengarah, pegawai atau pengawal pertubuhan perbadanan
atau bukan perbadanan itu atau berupa sebagai bertindak atas apaapa sifat sedemikian, atau telah dengan apa jua cara atau apa-apa
takat bertanggungjawab bagi pelaksanaan apa-apa urusan atau bagi
pengurusan apa-apa aset, liabiliti atau hal-ehwal pertubuhan
perbadanan atau bukan perbadanan itu, atau telah membantu dalam
pengurusan sedemikian, adalah melakukan kesalahan itu melainkan
jika dia membuktikan bahawa kesalahan itu telah dilakukan tanpa
persetujuan atau pembiarannya dan bahawa dia telah menjalankan
segala usaha untuk mengelakkan berlakunya kesalahan itu
sebagaimana yang sepatutnya telah dijalankannya, mengambil kira
kepada jenis fungsinya atas sifat itu dan kepada segala hal keadaan.

(2) Jika mana-mana orang (selepas ini disebut sebagai "prinsipal"

dalam subseksyen ini) adalah bertanggungan di bawah Akta ini
bagi apa-apa hukuman atau penalti bagi setiap perbuatan, tinggalan,
pengabaian atau keingkaran, dia boleh dikenakan hukuman atau
penalti yang sama bagi setiap perbuatan, tinggalan, pengabaian
atau keingkaran demikian yang dilakukan oleh mana-mana kerani,
pengkhidmat atau ejennya, atau oleh kerani atau pengkhidmat ejen
itu.

(3) Subseksyen (2) hendaklah terpakai jika perbuatan, tinggalan,

pengabaian atau keingkaran itu telah dilakukan oleh kerani atau
pengkhidmat prinsipal itu dalam menjalankan kerjanya, atau oleh
ejen itu semasa bertindak bagi pihak prinsipal, atau oleh kerani
atau pengkhidmat ejen itu dalam menjalankan kerjanya dengan
ejen itu atau selainnya bagi pihak ejen itu.


-----

_Perbadanan Insurans Deposit Malaysia_ 71

(4) Bagi maksud seksyen ini, "pengawal" hendaklah mempunyai

erti yang diberikan di bawah subseksyen 2(1) Akta Bank dan
Institusi-Institusi Kewangan 1989.

**Kuasa Perbadanan untuk mengkompaun kesalahan**

**89.** (1) Perbadanan, dengan persetujuan Pendakwa Raya, boleh
dalam hal yang difikirkannya layak dan patut untuk berbuat
sedemikian, mengkompaun apa-apa kesalahan yang dilakukan oleh
mana-mana orang yang boleh dihukum di bawah Akta ini, dengan
membuat suatu tawaran bertulis kepada orang itu untuk mengkompaun
kesalahan dengan membayar kepada Perbadanan dalam masa yang
ditentukan dalam tawaran itu apa-apa jumlah wang sebagaimana
yang ditentukan dalam tawaran itu yang tidak boleh melebihi lima
puluh peratus daripada denda maksimum termasuk denda harian,
jika ada, dalam hal suatu kesalahan berterusan, yang akan dikenakan
kepada orang itu jika dia telah disabitkan atas kesalahan itu.

(2) Apa-apa wang yang dibayar kepada Perbadanan menurut

peruntukan subseksyen (1) hendaklah dibayar ke dalam dan menjadi
sebahagian daripada Kumpulan Wang Disatukan.

(3) Sesuatu tawaran di bawah subseksyen (1) boleh dibuat pada

bila-bila masa selepas kesalahan itu dilakukan tetapi sebelum apaapa pendakwaan baginya telah dimulakan, dan jika amaun yang
ditentukan dalam tawaran itu tidak dibayar dalam masa yang
ditentukan dalam tawaran itu, atau apa-apa pelanjutan masa yang
diberikan oleh Perbadanan, pendakwaan bagi kesalahan itu boleh
dimulakan pada bila-bila masa selepas itu terhadap orang yang
kepadanya tawaran itu dibuat.

(4) Jika sesuatu kesalahan telah dikompaun di bawah subseksyen

(1), tiada pendakwaan boleh selepas itu dimulakan berkenaan dengan
kesalahan itu terhadap orang yang kepadanya tawaran mengkompaun
kesalahan itu dibuat.

**Mahkamah boleh memerintahkan pematuhan**

**90.** Jika seseorang telah disabitkan dengan suatu kesalahan di
bawah Akta ini, mahkamah boleh, sebagai tambahan kepada manamana denda atau tempoh pemenjaraan yang boleh dikenakan,
memerintahkan orang itu untuk membetulkan pelanggaran Akta
ini yang berkenaan dengannya orang itu telah disabitkan.


-----

72 _Rang Undang-Undang_

**Hukuman kewangan tambahan**

**91. Jika seseorang telah pun disabitkan dengan suatu kesalahan**
di bawah Akta ini, mahkamah boleh, jika ia berpuas hati bahawa
sebagai akibat daripada pelakuan kesalahan itu orang yang disabitkan
itu memperolehi suatu faedah kewangan atau bahawa suatu faedah
kewangan telah terakru kepada orang itu, memerintahkan orang
yang disabitkan itu untuk membayar, walau apa jua pun amaun
maksimum mana-mana denda yang selainnya boleh dikenakan di
bawah Akta ini, suatu denda tambahan dalam suatu amaun yang
sama dengan anggaran mahkamah mengenai amaun faedah kewangan
itu.

**Perintah pematuhan atau penyekatan**

**92.** Jika seseorang tidak mematuhi mana-mana peruntukan Akta
ini yang terpakai berkenaan dengan orang itu, Perbadanan boleh
memohon kepada suatu Mahkamah Tinggi untuk suatu perintah
mengarahkan orang itu mematuhi atau menyekat orang itu daripada
bertindak melanggar peruntukan itu dan, atas permohonan itu,
mahkamah boleh memerintahkan sedemikian dan membuat apaapa perintah lanjut yang difikirkannya patut.

**Mendapatkan kembali denda**

**93.** Segala denda yang boleh dibayar di bawah Akta ini boleh
didapatkan kembali dan dikuatkuasakan, dengan kos, atas tindakan
guaman oleh Perbadanan, dimulakan oleh Perbadanan dan, jika
didapatkan kembali, hendaklah untuk dibayar ke dalam dan menjadi
sebahagian daripada Kumpulan Wang Disatukan.

BAHAGIAN VIII

PERUNTUKAN AM

**Pengemukaan maklumat kepada Perbadanan**

**94.** (1) Melainkan diperuntukkan sebaliknya secara nyata dalam
Akta ini, jika, bagi maksud penjalanan mana-mana kuasanya,
pelaksanaan mana-mana fungsinya, atau penunaian mana-mana
tugasnya, di bawah Akta ini, Perbadanan menghendaki apa-apa


-----

_Perbadanan Insurans Deposit Malaysia_ 73

maklumat daripada mana-mana institusi anggota atau daripada manamana perbadanan yang berkaitan dengan mana-mana institusi anggota,
dalam apa-apa perkara berhubungan dengan urusan atau hal-ehwal
institusi anggota atau perbadanan yang berkaitan itu, institusi anggota
atau perbadanan yang berkaitan itu hendaklah, walau apa jua pun
subseksyen 97(1) Akta Bank dan Institusi-Institusi Kewangan 1989
atau subseksyen 34(1) Akta Bank Islam 1983, mengemukakan
maklumat itu kepada Perbadanan.

(2) Mana-mana pegawai atau ejen institusi anggota atau

perbadanan yang berkaitan atau mana-mana orang lain yang
mempunyai akses atau memegang atau memiliki buku, rekod, akaun
atau dokumen lain suatu institusi anggota atau perbadanan yang
berkaitan hendaklah, jika pada bila-bila masa diminta secara bertulis
oleh Perbadanan untuk melakukan sedemikian, mengemukakan
buku, rekod, akaun atau dokumen lain itu kepada Perbadanan
sebagaimana yang ia kehendaki.

(3) Jika maklumat yang didapati oleh Perbadanan di bawah

subseksyen (1) atau (2) berhubungan dengan akaun, urusan atau
hal-ehwal mana-mana pelanggan mana-mana institusi anggota atau
perbadanan yang berkaitan yang membekalkan maklumat, maka
maklumat itu hendaklah menjadi rahsia di antara Perbadanan dengan
institusi anggota itu atau perbadanan yang berkaitan yang
membekalkannya.

(4) Mana-mana orang yang gagal untuk mematuhi apa-apa

kehendak di bawah seksyen ini adalah melakukan suatu kesalahan
dan boleh, apabila disabitkan, didenda tidak melebihi tiga juta
ringgit dan boleh, sebagai tambahan, didenda harian tidak melebihi
tiga puluh ribu ringgit bagi setiap hari kesalahan itu berterusan
selepas sabitan.

**Pengemukaan maklumat kepada Bank Negara Malaysia**

**95.** Bank Negara Malaysia berhak kepada semua maklumat yang
didapati oleh atau dikemukakan kepada Perbadanan, sama ada
semasa menjalankan suatu pemeriksaan, penelitian atau selainnya,
berkenaan dengan urusan dan hal-ehwal institusi anggota atau
mana-mana subsidiarinya atau gabungannya atau mana-mana orang
yang berurusan dengan institusi anggota itu atau mana-mana subsidiari
atau gabungannya, yang berkaitan dengan keselamatan dan
kekukuhan, atau penggendalian, institusi anggota itu.


-----

74 _Rang Undang-Undang_

**Pengiktirafan kehakiman**

**96.** Mahkamah hendaklah mengambil pengiktirafan kehakiman
mengenai—

_(a)_ apa-apa fakta atau perkara yang dikehendaki disiarkan di

bawah Akta ini; dan

_(b)_ apa-apa fakta atau perkara yang dinyatakan dalam apa
apa perakuan yang dikeluarkan di bawah Akta ini.

**Penggulungan Perbadanan**

**97.** Tiada statut berkaitan dengan ketaksolvenan atau penggulungan
mana-mana pertubuhan perbadanan terpakai kepada Perbadanan
dan tiada dalam apa jua keadaan urusan atau hal-ehwal Perbadanan
boleh digulungkan.

**Imuniti**

**98.** (1) Tiada tindakan, guaman, pendakwaan atau apa-apa jua
pun prosiding lain boleh dibuat, dibawa, dimulakan atau dikekalkan
dalam mana-mana mahkamah atau di hadapan mana-mana pihak
berkuasa lain terhadap—

_(a)_ Kerajaan Malaysia atau sesuatu Kerajaan Negeri;

_(b)_ Menteri;

_(c)_ Perbadanan;

_(d)_ Bank Negara Malaysia;

_(e)_ mana-mana pengarah, pegawai, pekerja atau ejen mana
mana Kerajaan, Perbadanan atau Bank Negara Malaysia,
sama ada secara peribadi atau atas sifat rasminya;

_(f)_ penerima, pengurus, penerima dan pengurus, pelikuidasi

atau konservator yang dilantik menurut Akta ini; atau

_(g)_ mana-mana orang yang bertindak secara sah bagi pihak

mana-mana Kerajaan, Perbadanan, Bank Negara Malaysia,
mana-mana pengarah, pegawai, pekerja atau ejen, sama
ada secara peribadi atau atas sifatnya sebagai seorang
yang bertindak bagi pihak sedemikian,


-----

_Perbadanan Insurans Deposit Malaysia_ 75

bagi atau oleh kerana, atau berkenaan dengan, apa-apa perbuatan
yang dilakukan atau pernyataan yang dibuat atau ditinggalkan
daripada dilakukan atau dibuat, atau yang berupa sebagai dilakukan
atau dibuat atau ditinggalkan daripada dilakukan atau dibuat, menurut
atau pada melaksanakan, atau penurutan atau pelaksanaan yang
dimaksudkan, akan Akta ini, atau apa-apa perintah bertulis, arahan,
petunjuk, notis atau apa-apa jua pun perkara lain yang dikeluarkan
di bawah Akta ini:

Dengan syarat bahawa perbuatan atau pernyataan itu telah

dilakukan atau dibuat, atau ditinggal daripada dilakukan atau dibuat,
dengan suci hati.

(2) Bagi maksud seksyen ini, mana-mana anggota pentadbiran

Kerajaan Malaysia atau Kerajaan Negeri hendaklah disifatkan sebagai
seorang pegawai Kerajaan masing-masing.

(3) Tiada apa pun dalam subseksyen (1) boleh ditafsirkan untuk

melepaskan Perbadanan daripada kewajipan untuk membuat bayaran
berkenaan dengan suatu deposit diinsurans di bawah Akta ini.

**Pemakaian dan ketakpemakaian Akta lain**

**99.** (1) Akta Perlindungan Pihak Berkuasa Awam 1948 _[Akta 198]_
hendaklah terpakai kepada mana-mana tindakan, guaman,
pendakwaan atau prosiding terhadap Perbadanan atau pengarah,
pegawai, pekerja atau ejen Perbadanan berkenaan dengan manamana perbuatan, tinggalan, pengabaian atau pengingkaran yang
dibuat atau dilakukan olehnya atas sifat rasminya.

(2) Akta Pemberi Pinjam Wang 1951 [Akta 400] tidaklah terpakai

kepada Perbadanan.

**Kuasa untuk membuat peraturan-peraturan, kaedah-kaedah,**
**perintah, undang-undang kecil, arahan, garis panduan, pekeliling**
**atau nota**

**100. (1) Perbadanan boleh membuat, dari semasa ke semasa—**

_(a) dengan kebenaran Menteri, apa-apa peraturan-peraturan,_

kaedah-kaedah atau perintah; atau


-----

76 _Rang Undang-Undang_

_(b) undang-undang kecil, arahan, garis panduan, pekeliling_

atau nota,

sebagaimana yang perlu atau suai manfaat untuk memberi kesan
penuh kepada peruntukan Akta ini, untuk menjalankan atau mencapai
objektif dan maksud Akta ini, atau mana-mana peruntukannya,
atau untuk melaksanakan peruntukan Akta ini selanjutnya, dengan
lebih baik atau lebih mudah.

(2) Mana-mana peraturan, kaedah, perintah, undang-undang kecil,

arahan, garis panduan, pekeliling atau nota yang dibuat di bawah
seksyen ini boleh berhubungan dengan semua, atau mana-mana
kelas, kategori atau perihal orang dan peruntukan berlainan boleh
dibuat bagi orang, kelas, kategori atau perihal orang yang berlainan.

(3) Tanpa menjejaskan keluasan subseksyen (1), apa-apa

peraturan, kaedah, perintah, undang-undang kecil, arahan, garis
panduan, pekeliling atau nota boleh dibuat berkenaan dengan—

_(a)_ borang, termasuklah borang pemberitahuan, notis dan

perakuan, bagi maksud Akta ini;

_(b)_ kelakuan, urusan dan hal-ehwal Perbadanan;

_(c)_ deposit seorang pemegang amanah, pemilik bersama atau

suatu deposit bagi suatu perniagaan atau amalan profesional
di bawah seksyen 49;

_(d)_ perlindungan deposit dan hal berkaitan dengannya mengenai

yang berikut:

(i) jika seseorang telah mendepositkan dengan dua atau

lebih institusi anggota yang bergabung dan terus
beroperasi sebagai suatu institusi anggota di bawah
seksyen 50; atau

(ii) jika deposit itu akan diperolehi oleh seorang yang

bukan suatu institusi anggota di bawah seksyen 51;

_(e)_ keutamaan bayaran bagi deposit Islam yang berkaitan

dengan deposit Islam berdasarkan jagaan dan deposit
Islam yang lain;


-----

## Perbadanan Insurans Deposit Malaysia         77

 (f) pulangan atau faedah yang boleh dibayar di bawah
 subsubperenggan 1(12)(j) Jadual Kedua;
 (g) borang, kaedah dan tata cara bagi mengkompaun kesalahan;
 atau


## (h) apa-apa jua di bawah Akta ini yang dikehendakki untuk
 dibuat sebagai peraturan-peraturan, kaedah-kaedah, perintah, undang-undang kecil, arahan, garis panduan, pekeliling atau nota.

 (4) Apa-apa peraturan-peraturan atau perintah yang dibuat di
 bawah seksyen ini hendaklah disiarkan dalam Warta dan hendaklah dibentangkan di hadapan Dewan Rakyat secepat yang boleh dibuat selepas penyiarannya.

JADUAL PERTAMA

_[Seksyen 73]_

JAWATANKUASA PENTAKSIR

**Takrif**

1.(1) Dalam seksyen 73 dan Jadual ini —

"pemegang saham menentang" ertinya pemegang saham suatu institusi anggota,

sama ada secara berseorangan atau secara kolektif memegang agregat syer tidak
kurang daripada lima peratus daripada modal dikeluarkan dan berbayar institusi
anggota, yang mempertikaikan harga diperniagakan;

"harga diperniagakan" ertinya harga pada mana suatu jualan atau pelupusan

apa-apa aset atau perniagaan substansial suatu institusi anggota yang Perbadanan
atau orang yang dilantik itu, mengikut mana-mana yang berkenaan, telah mengambil
alih kawalan di bawah perenggan _71(l)(c)_ yang telah diperniagakan di bawah
perenggan 2.

**Notis**

2. (1) Jika Perbadanan atau orang yang dilantik, mengikut mana-mana yang
berkenaan, telah mengambil alih kawalan mana-mana institusi anggota di bawah
perenggan 71(l)(c) dan Perbadanan atau orang yang dilantik itu mengurus niaga
mana-mana aset atau perniagaan substansial institusi anggota itu secara jualan
atau pelupusan, Perbadanan atau orang yang dilantik itu, mengikut mana-mana
yang berkenaan, hendaklah memberi notis mengenai jualan atau pelupusan itu
dalam sekurang-kurangnya dua akhbar harian yang disiarkan di Malaysia, satu
daripadanya hendaklah dalam bahasa kebangsaan.


-----

78 _Rang Undang-Undang_

(2) Notis di bawah subperenggan (1) hendaklah—

(i) menyatakan harga diperniagakan; dan

(ii) menentukan bahawa mana-mana pemegang syer menentang boleh,

tidak kurang daripada dua puluh satu hari dari tarikh notis di bawah
subperenggan (1), memohon secara bertulis kepada Perbadanan bagi
suatu kajian semula mengenai kemunasabahan harga diperniagakan
oleh Jawatankuasa Pentaksir.

(3) Suatu permohonan di bawah subsubperenggan (2)(ii) hendaklah dalam

bentuk sebagaimana yang ditetapkan oleh Perbadanan dari semasa ke semasa.

**Kajian semula harga jualan aset atau perniagaan substansial oleh**
**Jawatankuasa Pentaksir**

**3. (1) Jika Perbadanan menerima mana-mana permohonan daripada mana-mana**
pemegang syer menentang di bawah subsubperenggan 2(2)(ii), ia hendaklah
dalam masa yang munasabah menubuhkan Jawatankuasa Pentaksir dan merujuk
permohonan itu kepada Jawatankuasa itu.

(2) Jawatankuasa Pentaksir hendaklah terdiri daripada tiga orang, yang dipilih

daripada suatu panel yang mengandungi sepuluh orang yang dilantik oleh Menteri,
atas syor Perbadanan.

(3) Tiada tindakan atau prosiding oleh Jawatankuasa Pentaksir menjadi tak

sah semata-mata oleh sebab—

_(a)_ apa-apa kecacatan dalam penubuhan Jawatankuasa Pentaksir; atau

_(b)_ apa-apa tinggalan, kecacatan atau luar aturan dalam prosiding

Jawatankuasa Pentaksir.

**Kuasa Jawatankuasa Pentaksir untuk mengkaji semula kemunasabahan**
**harga diperniagakan**

**4. (1) Apabila suatu permohonan pemegang syer menentang dirujukkan kepada**
Jawatankuasa Pentaksir di bawah subperenggan 3(1), ia hendaklah mengkaji
semula kemunasabahan harga diperniagakan itu.

(2) Dalam mengkaji semula kemunasabahan harga diperniagakan itu,

Jawatankuasa Pentaksir hendaklah mengambil kira perkara berikut:

_(a)_ apa-apa perkara yang ia rasakan berkaitan termasuklah fakta bahawa

suatu notis dalam perenggan 2 telah dikeluarkan; dan

_(b)_ keadaan pasaran yang terpakai bagi jualan atau pelupusan aset yang

seumpama atau urusan di bawah suatu penerimaan atau likuidasi,

dan dalam semua keadaan ia hendaklah menolak faedah yang diperolehi daripada
mana-mana bantuan kewangan khas yang diperuntukkan, secara langsung atau
tak langsung, kepada institusi anggota oleh Perbadanan atau Bank Negara Malaysia.


-----

_Perbadanan Insurans Deposit Malaysia_ 79

(3) Walau apa pun subperenggan (2), jika suatu institusi anggota adalah

taksolven, balasan sebanyak satu ringgit adalah disifatkan sebagai munasabah.

(4) Jika Jawatankuasa Pentaksir memutuskan bahawa—

(i) harga diperniagakan adalah rendah daripada harga yang pada

pendapatnya adalah balasan munasabah bagi aset atau perniagaan
substansial (dalam subperenggan ini disebut sebagai "harga
munasabah"), ia hendaklah menasihatkan Perbadanan supaya
membayar kepada institusi anggota itu perbezaan di antara
harga diperniagakan dengan harga munasabah itu dan Perbadanan
hendaklah dalam apa-apa tempoh yang ditentukan oleh
Jawatankuasa Pentaksir membayar harga perbezaan itu kepada
institusi anggota itu; atau

(ii) harga diperniagakan adalah harga munasabah, ia hendaklah

menasihatkan Perbadanan sewajarnya.

(5) Suatu perakuan yang ditandatangani oleh anggota Jawatankuasa Pentaksir

yang mengesahkan mana-mana keputusan Jawatankuasa Pentaksir hendaklah
menjadi keterangan muktamad bagi keputusan itu.

**Pemegang syer menentang hendaklah diberitahu keputusan Jawatankuasa**
**Pentaksir**

**5.** Perbadanan hendaklah dengan seberapa segera yang boleh dibuat memberitahu
pemegang syer menentang mengenai keputusan Jawatankuasa Pentaksir di bawah
subperenggan 4(5).

**Honorarium dan elaun**

**6.** Pentaksir yang dilantik di bawah perenggan 3 hendaklah dibayar dengan
apa-apa honorarium dan elaun perjalanan dan sara hidup sebagaimana yang
diputuskan oleh Lembaga.

JADUAL KEDUA

_[Seksyen 26]_

PELETAKHAKAN STATUTORI

**Perakuan peletakhakan**

1.(1) Dalam Jadual ini, melainkan jika konteksnya menghendaki makna yang
lain—

"kepentingan berdaftar" ertinya apa-apa hak atau kepentingan dalam—

_(a)_ suatu gadaian yang subseksyen 108(3) Akta Syarikat 1965 terpakai

dan yang didaftarkan sewajarnya menurut subseksyen itu; dan

_(b)_ tanah yang telah didaftarkan sewajarnya di bawah Akta Hakmilik

Strata 1985 [Akta 318], Kanun Tanah Negara, Ordinan Tanah Sabah
atau Kanun Tanah Sarawak;


-----

80 _Rang Undang-Undang_

"kepentingan dalam tanah" ertinya—

_(a)_ apa-apa kepentingan dalam tanah, sama ada berdaftar atau boleh didaftar,

termasuklah kepentingan yang baginya Akta Hakmilik Strata 1985
terpakai dan yang boleh dipindahmilikkan di bawah Bahagian Empat
Belas Kanun Tanah Negara atau Bahagian V Ordinan Tanah Sabah
atau Bahagian VII  Kanun Tanah Sarawak;

_(b)_ apa-apa kaveat pemegang lien atau kaveat lain; dan

_(c)_ apa-apa hak dan kelayakan lain yang berhubungan dengan tanah;

"kewajipan yang didedahkan" ertinya sesuatu kewajipan atau liabiliti yang

terhutang kepada penanggung kewajipan oleh penjual di bawah atau berkenaan
dengan aset dan kewajipan atau liabiliti itu didedahkan oleh penjual kepada
pembeli secara bertulis sebelum tarikh peletakhakan;

"pembeli" digunakan dalam rujukan kepada—

_(a)_ suatu pemerolehan di bawah subperenggan 25(2)(a)(i) atau menurut

perenggan 4 Jadual Keempat ertinya Perbadanan atau subsidiarinya
yang subsidiari itu telah ditetapkan di bawah subseksyen 10(2); dan

_(b)_ suatu pelupusan di bawah perenggan 25(2)(b) atau 28(1)(b) ertinya

seseorang yang kepadanya aset itu dilupuskan di bawah perenggan
itu;

"penanggung kewajipan" ertinya mana-mana orang yang berhutang suatu

tugas atau kewajipan dalam apa-apa bentuk, sama ada pada masa sekarang atau
di masa hadapan, atau sama ada terletakhak atau kontingen, kepada penjual di
bawah atau berkenaan dengan sesuatu aset, termasuklah tanpa batas, seseorang
penanggung kewajipan di bawah suatu kemudahan pembiayaan Islam, kemudahan
kredit konvensional, cagaran atau hak dalam tindakan yang lain;

"penjual" digunakan dalam rujukan kepada—

_(a)_ perenggan 25(2)(a) ertinya suatu institusi anggota yang disebut dalam

perenggan itu; dan

_(b)_ perenggan 25(2)(b) atau 28(1)(b) ertinya Perbadanan;

"perakuan peletakhakan" ertinya suatu perakuan yang dikeluarkan di bawah

subperenggan 1 (3) dan termasuklah suatu perakuan peletakhakan gantian yang
dikeluarkan di bawah perenggan 3;

"tarikh peletakhakan" ertinya tarikh yang dinyatakan dalam suatu perakuan

peletakhakan sebagai tarikh yang mana suatu aset terletakhak atas pembeli;

"tuntutan yang didedahkan" ertinya apa-apa tuntutan khusus yang didedahkan

kepada pembeli oleh penjual secara bertulis sebelum tarikh peletakhakan;

(2) Suatu perakuan peletakhakan boleh dalam apa-apa bentuk sebagaimana

yang diputuskan oleh Perbadanan dari semasa ke semasa.


-----

_Perbadanan Insurans Deposit Malaysia_ 81

(3) Jika Perbadanan bercadang memperolehi atau melupuskan suatu aset

menurut peruntukan peletakhakan statutori yang dinyatakan dalam Jadual ini,
Perbadanan hendaklah mengeluarkan suatu perakuan peletakhakan menurut Jadual
ini.

(4) Suatu perakuan peletakhakan hendaklah dikeluarkan di bawah meterai

biasa atau meterai faksimili Perbadanan.

(5) Suatu perakuan peletakhakan boleh dikeluarkan oleh Perbadanan sebelum,

semasa atau selepas tarikh peletakhakan.

(6) Jika Perbadanan memperolehi atau melupuskan suatu aset dengan

mengeluarkan suatu perakuan peletakhakan—

_(a)_ dalam hal sekiranya aset itu dipegang berseorangan oleh penjual, aset

itu hendaklah pada dan dari tarikh peletakhakan itu terletakhak kepada
pembeli; dan

_(b)_ dalam hal sekiranya aset itu dipegang bersesama oleh penjual dan

seorang yang lain, aset itu hendaklah pada dan dari tarikh peletakhakan
itu terletakhak kepada pembeli bersesama dengan seorang yang lain
itu.

(7) Suatu perakuan peletakhakan yang menyatakan bahawa suatu aset telah

diletakhak ke atas pembeli hendaklah menjadi keterangan muktamad mengenai
peletakhakan itu pada tarikh peletakhakan.

(8) Tiada peruntukan dalam mana-mana undang-undang termasuklah

subseksyen 4(3) Akta Undang-Undang Sivil 1956 [Akta 67], kaedah undangundang atau perjanjian yang membataskan atau melarang hak penjual atau
menghendaki apa-apa persetujuan untuk menyerahhak, menjual, melupus atau
memindah aset itu hendaklah terpakai atau mempunyai apa-apa kuat kuasa
berkenaan dengan apa-apa pemerolehan oleh pembeli atau pelupusan oleh penjual,
kecuali bahawa sesuatu pelupusan aset oleh penjual itu hendaklah tertakluk
kepada kelulusan badan kawal selia yang berkaitan atau Pihak Berkuasa Negeri
yang berkaitan yang mempunyai bidang kuasa atas pelupusan itu.

(9) Jika aset yang diperolehi oleh pembeli menurut Jadual ini adalah suatu

kemudahan pembiayaan Islam atau kemudahan kredit konvensional, pembeli
adalah disifatkan telah memberi pembiayaan, pendahuluan, pinjaman atau
kemudahan lain atau memberi jaminan, mengikut mana-mana yang berkenaan,
walau apa jua pun pembiayaan, pendahuluan, pinjaman atau kemudahan lain
atau jaminan yang telah digunakan atau dikeluarkan oleh penjual.

(10) Jika cagaran bagi suatu kemudahan pembiayaan Islam atau kemudahan

kredit konvensional yang diletakhak di bawah Jadual ini pada pembeli termasuklah
suatu syer—

_(a)_ bagi maksud perenggan _6A(9)(b)_ Akta Syarikat 1965, pembeli itu

hendaklah disifatkan memegang suatu kepentingan dalam syer hanya
melalui cagaran bagi maksud suatu transaksi yang dalam penjalanan
perniagaan biasa berhubungan dengan peminjaman wang; dan


-----

82 _Rang Undang-Undang_

_(b) kepentingan pembeli dalam syer hendaklah diabaikan bagi maksud_

seksyen 6A Akta Syarikat 1965.

(11) Pembeli hendaklah, pada dan dari tarikh peletakhakan sesuatu aset,

memperoleh segala hak, hakmilik dan kepentingan penjual, pada masa sekarang
dan di masa hadapan, dan kewajipan yang didedahkan oleh penjual pada masa
sekarang dan di masa hadapan berkaitan dengan, aset itu, bebas daripada apaapa bebanan atau tuntutan kecuali apa-apa kepentingan berdaftar yang terpakai
pada tarikh peletakhakan dan tuntutan yang didedahkan.

(12) Tanpa menjejaskan subperenggan (6), (7), (8), (9), (10) dan (11),

berhubungan dengan sesuatu aset yang terletakhak pada pembeli—

_(a)_ tiap-tiap penanggung kewajipan berkenaan dengan aset itu hendaklah

disifatkan telah membebaskan dan melepaskan penjual daripada
kewajipan yang didedahkan berkenaan dengan aset itu;

_(b)_ tiap-tiap penanggung kewajipan dan tiap-tiap orang lain yang mempunyai

apa-apa hak, hakmilik atau kepentingan dalam aset itu hendaklah
disifatkan telah bersetuju dengan dan menerima pengambilalihan oleh
pembeli bagi semua kewajipan yang didedahkan berkenaan dengan
aset itu;

_(c)_ sesuatu surat cara sedia ada, sama ada dalam bentuk suatu surat

ikatan, wasiat atau selainnya, atau perintah mana-mana mahkamah, di
bawah atau menurut kuasanya, penjual mempunyai hakmilik atau
pemunyaan atau hak ke atas aset itu, hendaklah ditafsirkan dan
mempunyai kuat kuasa seolah-olah apa-apa sebutan di dalamnya
mengenai penjual telah digantikan dengan sebutan mengenai pembeli;

_(d)_ sesuatu surat cara sedia ada berhubungan dengan apa-apa aset yang

penjual adalah suatu pihak kepadanya hendaklah mempunyai kuat
kuasa setakat yang ia terpakai kepada kewajipan yang didedahkan,
tuntutan yang didedahkan dan kepentingan berdaftar seolah-olah pembeli
adalah menjadi suatu pihak kepada surat cara itu dan bukannya penjual;

_(e)_ sesuatu mandat, surat kuasa wakil, kuasa, akujanji atau persetujuan

sedia ada yang berhubungan dengan apa-apa aset yang telah diberikan
kepada penjual, sama ada bersendirian atau secara bersesama dengan
orang lain, hendaklah disifatkan mempunyai kuat kuasa, seolah-olah
diberikan kepada pembeli sama ada bersendirian atau dengan orang
lain itu, mengikut mana-mana yang berkenaan;

_(f)_ jika apa-apa aset ialah cagaran yang dipegang sebaik sebelum tarikh

peletakhakan oleh penjual, atau oleh seorang penama atau oleh pemegang
amanah bagi penjual, sebagai cagaran untuk pembayaran atau pelepasan
apa-apa liabiliti, termasuklah apa-apa liabiliti yang berbangkit daripada
pendahuluan masa depan, oleh mana-mana orang, cagaran itu hendaklah
dipegang oleh pembeli, penama itu atau pemegang amanah itu sebagai
penama, atau pemegang amanah bagi, pembeli, mengikut mana-mana
yang berkenaan, dengan keutamaan yang sama seperti penjual, dan
setakat liabiliti itu, hendaklah tersedia kepada pembeli sebagai cagaran
bagi pembayaran atau pelepasan liabiliti itu;


-----

## Perbadanan Insurans Deposit Malaysia 83

_(g)_ sebagai tambahan kepada apa-apa hak, kuasa atau remedi lain yang

diberikan kepada pembeli dalam Jadual ini, pembeli hendaklah
mempunyai hak, kuasa dan remedi (dan khususnya hak dan kuasa
yang sama tentang pengambilan atau penentangan undang-undang
atau prosiding lain atau pembuatan atau penentangan permohonan
kepada mana-mana pihak berkuasa) untuk menentukan, melindungi
atau menguatkuasakan hak, hakmilik, kepentingan atau kewajipan
yang didedahkan terletakhak kepada pembeli termasuklah hak, hakmilik,
kepentingan atau kewajipan itu berhubungan dengan mana-mana
undang-undang atau prosiding lain atau permohonan kepada manamana pihak berkuasa yang belum selesai sebaik sebelum tarikh
peletakhakan oleh atau terhadap penjual, dan penentangan mana-mana
tuntutan yang didedahkan atau kepentingan berdaftar seolah-olah mereka
pada setiap masa mempunyai hak, hakmilik, kepentingan atau kewajipan
pembeli;

_(h) sesuatu penghakiman atau award yang didapati oleh penjual berhubungan_

dengan aset itu dan tidak diselesaikan sepenuhnya sebelum tarikh
peletakhakan hendaklah dikuatkuasakan oleh pembeli;

_(i)_ tiada pemerolehan oleh pembeli, atau pelupusan oleh penjual, akan

aset itu menjadi tak sah atau boleh jadi tak sah disebabkan oleh
pemakaian mana-mana undang-undang; atau

_(j) jika apa-apa—_

(i) bentuk pulangan atas kemudahan pembiayaian Islam; atau

(ii) faedah,

yang kena dibayar di bawah mana-mana perjanjian berkenaan dengan
aset itu tidak lagi boleh diputuskan sebagaimana diperuntukkan dalam
perjanjian itu, pulangan atau faedah kena dibayar itu hendaklah
sebagaimana ditetapkan di bawah seksyen 100 atau dalam apa-apa hal
tertentu, sebagaimana pembeli bersetuju dengan penanggung kewajipan.

(13) Tanpa menjejaskan subperenggan (6), (7), (8), (9), (10), (11) dan (12),

sesuatu peletakhakan apa-apa aset kepada pembeli tidak boleh—

_(a)_ dianggap sebagai meletakkan—

(i) pembeli itu;

(ii) penjual itu;

(iii) mana-mana orang yang mendapat hakmilik daripada pembeli;

atau

(iv) mana-mana orang lain;

yang mungkir atau ingkar di bawah, apa-apa kontrak atau pecah
kepercayaan;

_(b)_ dianggap sebagai menimbulkan suatu hak atau tugas bagi mana-mana

orang untuk—

(i) menamatkan, membatalkan atau mengubahsuaikan sesuatu

perjanjian;


-----

84 _Rang Undang-Undang_

(ii) menguatkuasakan atau mempercepatkan pelaksanaan sesuatu

kewajipan; atau

(iii) menghendaki pelaksanaan sesuatu kewajipan yang tidak secara

lain berbangkit untuk pelaksanaan;

_(c)_ dianggap sebagai meletakkan penjual, pembeli atau mana-mana orang

lain  dalam  melanggar  mana-mana  undang-undang,  kaedah
undang-undang atau perjanjian yang melarang, menyekat atau mengawal
selia penyerahhakan, jualan, pelupusan atau pindahmilik apa-apa aset
atau pendedahan maklumat;

_(d)_ melepaskan seorang penjamin daripada sesuatu kewajipan;

_(e)_ mentaksahkan atau melepaskan sesuatu kontrak atau cagaran; atau

_(f)_ dianggap sebagai menamatkan, membatalkan atau mengubah apa-apa

hak, keistimewaan, pengecualian (termasuklah apa-apa pengecualian
cukai) atau keutamaan yang penjual berhak kepadanya dan yang menurut
kuasa perenggan ini telah meletakhak kepada pembeli.

(14) Tanpa menjejaskan keluasan subperenggan (6), (7), (8), (9), (10), (11),

(12) dan (13) tetapi tertakluk kepada perenggan 2, dalam mana-mana prosiding
yang dibawa oleh atau terhadap pembeli berkenaan dengan apa-apa aset yang
terletakhak pada pembeli menurut Jadual ini, seseorang tidak boleh, melainkan
jika tuntutan itu adalah suatu tuntutan yang didedahkan, menimbulkan apa-apa
tuntutan atau pembelaan kepada prosiding itu mana-mana perkara yang berikut:

_(a)_ orang itu ada atau mungkin ada suatu tolakan atau tuntutan balas

terhadap penjual atau mana-mana orang lain;

_(b)_ mana-mana orang yang mempunyai kepentingan terdahulu, sama ada

di sisi undang-undang atau ekuiti, dalam aset itu;

_(c)_ mana-mana orang yang menjadi pihak kepada atau mengambil bahagian

dengan apa-apa fraud, desakan, paksaan, pengaruh tak wajar atau
salahnyata;

_(d)_ terdapat kesilapan undang-undang atau fakta;

_(e)_ mana-mana perjanjian yang berkaitan dengan aset itu adalah bagi

melaksanakan maksud yang menyalahi undang-undang atau apa-apa
balasan yang diberikan atau diterima di bawahnya adalah menyalahi
undang-undang, atau objektif perjanjian itu yang membentuk atau
menjadi sebahagian daripada aset itu adalah menyalahi undang-undang;

_(f)_ terdapat kegagalan balasan secara menyeluruh atau tiada balasan atau

terdapat apa-apa balasan yang gagal sebahagiannya;

_(g)_ orang yang menyempurnakan, disifatkan telah menyempurnakan atau

menjadi pihak kepada, mana-mana dokumen hakmilik bagi aset itu
atau kontrak bertulis yang menjadi keterangan, membangkitkan atau
menjamin aset itu, tidak memahami dokumen itu;


-----

_Perbadanan Insurans Deposit Malaysia_ 85

_(h)_ orang yang menyempurnakan, disifatkan telah menyempurnakan atau

menjadi pihak kepada, dokumen hakmilik bagi aset itu atau kontrak
bertulis yang menjadi keterangan, membangkitkan atau menjamin
aset itu, tidak mempunyai keupayaan atau kuasa untuk melakukannya;
dan

_(i)_ terdapat suatu kekhilafan dalam mana-mana penyata akaun yang

dikeluarkan oleh penjual atau seseorang lain berkenaan dengan apaapa hutang berhubungan dengan aset itu.

**Pengekalan hak**

2.(1) Seseorang yang dihalang daripada membuat suatu tuntutan terhadap manamana pembeli atau dihalang daripada membangkitkan suatu pembelaan terhadap
pembeli di bawah Jadual ini, hendaklah berhak meminta pampasan terhadap
penjual berkaitan dengan tuntutan itu.

(2) Jika Mahkamah berpuas hati bahawa orang yang disebut dalam

subperenggan (1) mempunyai tuntutan terhadap penjual termasuklah manamana kepentingan ekuiti terdahulu dalam aset itu yang mungkin dapat dibangkitkan
atau dituntut oleh orang itu tetapi dihalang oleh subperenggan 1(14) orang itu
hendaklah berhak mendapat pampasan daripada penjual berkenaan dengan tuntutan
itu yang pada pertimbangan Mahkamah adalah adil dan munasabah.

**Perakuan peletakhakan gantian**

3.(1) Perbadanan boleh mengeluarkan suatu perakuan peletakhakan baru untuk
menggantikan mana-mana perakuan peletakhakan yang telah dikeluarkannya
sebelum ini bagi maksud untuk merektifikasi apa-apa tinggalan atau khilaf
dalam perakuan peletakhakan itu.

(2) Apa-apa perakuan peletakhakan gantian yang dikeluarkan di bawah

subperenggan (1) disempurnakan di bawah meterai biasa atau meterai faksimili
Perbadanan menyatakan bahawa suatu aset telah diletakhak pada pembeli hendaklah
menjadi keterangan muktamad akan peletakhakan itu pada masa tarikh peletakhakan
dinyatakan dalam perakuan peletakhakan gantian itu.

(3) Jika mana-mana undang-undang menyatakan suatu tempoh waktu yang

mana suatu pindahmilik apa-apa aset yang dinyatakan sebagai subjek suatu
perakuan peletakhakan gantian yang dikeluarkan di bawah subperenggan (1)
hendaklah didaftarkan atau difailkan, tempoh itu hendaklah bermula dari tarikh
perakuan peletakhakan gantian itu dikeluarkan.

(4) Apa-apa tindakan dilakukan oleh pembeli, penjual, konservator atau

mana-mana orang lain, dalam pergantungan kepada suatu perakuan peletakhakan
yang sebelumnya dikeluarkan hendaklah tidak terjejas oleh mana-mana tinggalan
atau khilaf yang direktifikasikan dalam suatu perakuan peletakhakan gantian
yang dikeluarkan di bawah subperenggan (1).

(5) Bagi maksud Akta ini, apa-apa rujukan kepada suatu perakuan peletakhakan

hendaklah disifatkan termasuk suatu rujukan kepada suatu perakuan peletakhakan
gantian yang dikeluarkan di bawah subperenggan (1).


-----

86 _Rang Undang-Undang_

**Peruntukan tambahan mengenai tanah**

4. (1) Walau apa jua pun peruntukan Kanun Tanah Negara, Ordinan Tanah
Sabah, Kanun Tanah Sarawak atau mana-mana undang-undang lain, apa-apa
kaveat atau perintah larangan yang telah dimasukkan, didaftarkan atau diserah
simpan, sebelum, pada atau selepas, atau diserahkan untuk kemasukan, pendaftaran
atau serahan simpan pada atau selepas, tarikh peletakhakan itu tidaklah boleh
menghalang suatu pindahmilik apa-apa kepentingan dalam tanah penjual kepada
pembeli.

(2) Jika suatu perakuan peletakhakan meletakhak pada pembeli apa-apa

kepentingan dalam tanah—

_(a)_ di Semenanjung Malaysia, apabila diterima—

(i) bayaran fi yang ditetapkan; dan

(ii) perakuan peletakhakan,

Pendaftar di bawah Kanun Tanah Negara hendaklah, tanpa keperluan
bagi apa-apa permohonan lanjut atau pemfailan apa-apa dokumen
lanjut, membuat suatu memorial pada dokumen hakmilik daftaran dan
membuat apa-apa catatan lain dan pada amnya melaksanakan segala
hal yang diperlukan untuk menguatkuasakan peletakhakan itu;

_(b)_ di Sabah, apabila diterima—

(i) bayaran fi yang ditetapkan; dan

(ii) perakuan peletakhakan,

Pendaftar di bawah Ordinan Tanah Sabah hendaklah, tanpa keperluan
bagi apa-apa permohonan lanjut atau pemfailan apa-apa dokumen
lanjut, membuat suatu memorial pada dokumen hakmilik daftaran dan
membuat apa-apa catatan lain dan pada amnya melaksanakan segala
hal yang diperlukan untuk menguatkuasakan peletakhakan itu; atau

_(c)_ di Sarawak, apabila diterima—

(i) bayaran fi yang ditetapkan; dan

(ii) perakuan peletakhakan,

Pendaftar di bawah Kanun Tanah Sarawak hendaklah, tanpa keperluan
bagi apa-apa permohonan lanjut atau pemfailan apa-apa dokumen
lanjut, membuat suatu memorial pada dokumen hakmilik daftaran dan
membuat apa-apa catatan lain dan pada amnya melaksanakan segala
hal yang diperlukan untuk menguatkuasakan peletakhakan itu.

(3) Bagi maksud Kanun Tanah Negara, Ordinan Tanah Sabah, Kanun Tanah

Sarawak atau mana-mana undang-undang lain, suatu perakuan peletakhakan
hendaklah menjadi keterangan muktamad tentang suatu peletakhakan akan sesuatu
kepentingan dalam tanah pada pembeli.


-----

## Perbadanan Insurans Deposit Malaysia 87

**Pendaftar lain hendaklah memberi kuat kuasa kepada perakuan peletakhakan**

5.(1) Walau apa jua pun peruntukan mana-mana undang-undang lain, Pendaftar
Syarikat, pendaftar kapal Malaysia, depositori pusat, ejen depositori yang diberi
kuasa dan mana-mana orang yang menyenggarakan suatu daftar atau rekod
pemilikan, kepentingan atau cagaran, mengikut mana-mana yang berkenaan,
(dalam perenggan ini disebut sebagai "Pendaftar") hendaklah, apabila diterima—

_(a)_ bayaran fi yang ditetapkan; dan

_(b)_ perakuan peletakhakan,

tanpa keperluan bagi apa-apa permohonan lanjut atau pemfailan apa-apa dokumen
lanjut, melaksanakan segala hal dan membuat segala catatan atau memorial
pada mana-mana daftar atau rekod yang disimpan oleh Pendaftar sebagaimana
yang perlu untuk memberi kuat kuasa kepada peletakhakan aset yang berkaitan
dengan perakuan peletakhakan itu.

(2) Bagi maksud perenggan ini, subseksyen 112A(1) Akta Syarikat 1965

hendaklah disifatkan terpakai bagi pembeli seolah-olah perkataan "tiga puluh"
dalam subseksyen itu telah digantikan dengan perkataan "seratus lapan puluh".

**Imuniti Pendaftar**

6. Seseorang Pendaftar di bawah perenggan 4 atau 5 tidaklah bertanggungan
kepada mana-mana orang berkenaan dengan pembuatan apa-apa memorial lain
pada dokumen hakmilik daftaran atau apa-apa catatan atau memorial dalam
daftar atau rekod yang bergantung pada perakuan peletakhakan itu.

**Gantian automatik dalam mana-mana prosiding undang-undang atau lain**

7. Walau apa jua pun peruntukan mana-mana undang-undang lain, setiap pendaftar
mahkamah hendaklah secara automatik apabila menerima sesalinan perakuan
peletakhakan melaksanakan semua hal dan membuat semua catatan dalam
mana-mana daftar atau rekod yang disimpan oleh pendaftar itu sebagaimana
yang perlu untuk memberi kesan kepada penggantian pembeli di tempat penjual
sebagai pihak dalam mana-mana prosiding undang-undang atau yang lain.

JADUAL KETIGA

_[Seksyen 27]_

_Kuasa dan Tugas Konservator_

**Tafsiran**

1.(1) Dalam Jadual ini, melainkan jika konteksnya menghendaki makna yang
lain—

"Bursa Malaysia" ertinya Bursa Malaysia Berhad, suatu syarikat awam berhad

yang ditubuhkan di bawah Akta Syarikat 1965 dan diluluskan sebagai suatu
bursa saham di bawah Akta Perindustrian Sekuriti 1983;


-----

88 _Rang Undang-Undang_

"pemiutang bercagar" ertinya seorang yang memegang sebagai cagaran bagi
suatu liabiliti orang terjejas—

_(a)_ suatu gadaian yang didaftarkan sewajarnya di bawah Kanun Tanah

Negara, Ordinan Tanah Sabah atau Kanun Tanah Sarawak ke atas
tanah yang dimiliki oleh orang terjejas;

_(b)_ suatu gadaian tetap atau terapung atas akujanji atau aset orang terjejas

dan yang, jika diperlukan oleh subseksyen 108(3) Akta Syarikat 1965,
adalah telah didaftarkan dengan sewajarnya menurut subseksyen 108(1)
Akta Syarikat 1965;

_(c)_ suatu penyerahhakan oleh orang terjejas atas haknya di bawah suatu

perjanjian untuk membeli tanah atau suatu petak bagi suatu bangunan
yang dokumen hak milik keluaran kepada tanah atau hak milik strata
kepada petak bagi bangunan itu belum lagi dikeluarkan pada masa
penyerahhakan;

_(d)_ dokumen hak milik keluaran kepada mana-mana tanah atau pajakan

pendua yang dimiliki oleh orang terjejas dan berkenaan dengan suatu
pemegang kaveat lien yang telah dimasukkan sewajarnya menurut
peruntukan Kanun Tanah Negara;

_(e)_ suatu gadaian, gadai janji, sandaran atau lien ke atas sekuriti boleh

dipasarkan (sebagaimana ditakrifkan dalam Akta Syarikat 1965) yang
dimiliki oleh orang terjejas dan yang, sekiranya diperlukan sewajarnya
oleh subseksyen 108(3) Akta Syarikat 1965, telah didaftarkan sewajarnya
menurut subseksyen 108(1) Akta Syarikat 1965; atau

_(f)_ suatu gadaian, gadai janji, sandaran atau lien ke atas wang yang

diletakkan atas deposit tetap oleh orang terjejas telah didaftarkan
sewajarnya di bawah subseksyen 108(1) Akta Syarikat 1965.

(2) Menteri boleh, atas syor Perbadanan, meminda takrif "pemiutang bercagar"

dalam subperenggan (1) melalui notis yang disiarkan dalam Warta.

**Tempoh pentadbiran**

2.(1) Pentadbiran orang terjejas oleh konservator hendaklah bermula dari tarikh
perlantikan konservator dan hendaklah berterusan sehingga ditamatkan oleh
Perbadanan.

(2) Lembaga boleh melantik suatu jawatankuasanya sendiri yang dipengerusikan

oleh salah seorang daripada pengarahnya dan mengandungi seorang atau lebih
dua orang pengarah dan orang lain yang mempunyai kepakaran berkaitan atau
dengan pengalaman berkaitan untuk mengawasi, memantau dan menilai prestasi
mana-mana atau kesemua konservator yang dilantik oleh Perbadanan.

(3) Jawatankuasa yang dilantik di bawah subseksyen (2) hendaklah, dari

semasa ke semasa, membuat apa-apa cadangan atau syor termasuklah suatu
cadangan bagi penamatan konservator bagi pertimbangan Perbadanan.

(4) Seorang konservator hendaklah dilepaskan daripada pelantikannya apabila

penamatan pelantikannya oleh Perbadanan.


-----

_Perbadanan Insurans Deposit Malaysia_ 89

(5) Jika perlantikan seorang konservator telah dilepaskan di bawah perenggan

ini atau subperenggan 26(2), dia hendaklah, berkuat kuasa daripada pelepasan
itu, dilepaskan daripada segala tugas dan liabiliti berkenaan dengan pentadbirannya
atau selainnya berhubungan dengan kelakuannya sebagai seorang konservator.

(6) Tiada apa-apa dalam perenggan ini boleh menghalang suatu tindakan

atau prosiding lain oleh mana-mana orang bagi kerugian atau kerosakan disebabkan
oleh perbuatan salah laku yang sengaja atau kecuaian melampau oleh konservator.

**Pemberitahuan perlantikan konservator**

3. (1) Jika seorang konservator telah dilantik, konservator itu hendaklah—

_(a)_ dalam masa dua hari selepas pelantikan sedemikian memberi notis

bertulis kepada orang terjejas;

_(b)_ dalam masa tujuh hari selepas pelantikan sedemikian menyerah simpan

suatu notis mengenai pelantikan konservator dengan—

(i) Suruhanjaya Syarikat Malaysia; dan (ii) dalam hal suatu
syarikat awam tersenarai, Bursa Malaysia,

dalam borang yang ditetapkan di bawah Akta ini; dan


_(c)_ dalam masa tujuh hari selepas perlantikan itu menyebabkan suatu

notis  mengenai  perlantikan  konservator  disiarkan  dalam
sekurang-kurangnya dua akhbar harian di Malaysia, satu daripadanya
hendaklah dalam bahasa kebangsaan.

(2) Setiap invois, pesanan barangan atau perkhidmatan, surat perniagaan,

cek, nota kredit atau surat cara boleh niaga atau dokumen lain yang, selepas
perlantikan seorang konservator berhubungan dengan orang terjejas, telah
dikeluarkan oleh atau bagi pihak orang terjejas atau konservator, adalah suatu
dokumen di atas atau di dalamnya yang tertera nama orang terjejas, hendaklah
mengandungi perkataan "Konservator Dilantik" atau perkataan seumpama.

(3) Apa-apa pelanggaran perenggan ini tidaklah memberi kesan kepada

keesahan tindakan konservator dalam pentadbiran orang terjejas.

**Kesan perlantikan konservator**

4. Perlantikan seorang konservator di bawah seksyen 27 tidak boleh—

_(a)_ diambil kira sebagai meletakkan konservator, orang terjejas atau

mana-mana orang lain yang melanggar atau ingkar di bawah manamana kontrak atau dalam pecah kepercayaan;

_(b)_ diambil kira sebagai membangkitkan suatu hak kepada mana-mana

orang untuk—

(i) menamatkan, membatalkan atau mengubahsuai suatu perjanjian;

(ii) menguatkuasakan atau mempercepatkan pelaksanaan suatu

kewajipan; atau


-----

90 _Rang Undang-Undang_

(iii) menghendaki pelaksanaan suatu kewajipan yang jika tidak

berbangkit untuk pelaksanaan;


_(c)_ diambil kira sebagai meletakkan konservator, orang terjejas atau

mana-mana orang lain yang melanggar mana-mana undang-undang
atau perjanjian yang melarang, menyekat atau mengawal selia
penyerahhakan, jualan, pelupusan atau pindahmilik apa-apa aset atau
pendedahan maklumat;

_(d)_ melepaskan seorang penjamin daripada suatu kewajipan;

_(e)_ mentaksahkan atau melepaskan suatu kontrak atau cagaran;

_(f)_ dianggap sebagai menamatkan, membatalkan atau mengubah apa-apa

hak, keistimewaan, pengecualian (termasuklah apa-apa pengecualian
cukai) atau keutamaan yang berhubungan dengan suatu aset; atau

_(g)_ dianggap sebagai meletakkan Perbadanan atau konservator dalam

pelanggaran mana-mana undang-undang atau apa-apa perintah
mahkamah.

**Kuasa am konservator**

5.  Seorang konservator hendaklah mempunyai kuasa yang berikut:

_(a)_ kuasa untuk menukar tempat pejabat berdaftar orang terjejas;

_(b)_ kuasa untuk mengguna meterai biasa orang terjejas;

_(c)_ kuasa untuk melakukan semua tindakan dan menyempurnakan atas

nama dan bagi pihak orang terjejas apa-apa surat ikatan, resit atau
dokumen lain;

_(d)_ kuasa untuk melantik mana-mana ejen untuk membuat apa-apa urusan

yang tidak dapat dibuat sendiri oleh konservator atau yang boleh
dibuat dengan lebih mudah oleh seseorang ejen dan kuasa untuk
mengambil dan memecat pegawai dan pekerja yang berkaitan dengan
orang terjejas;

_(e)_ kuasa untuk menubuhkan subsidiari orang terjejas;

_(f)_ kuasa untuk memindah kepada subsidiari orang terjejas semua atau

mana-mana bahagian aset orang terjejas;

_(g)_ kuasa untuk mengambil dan mengekalkan insurans berkenaan dengan

aset orang terjejas;

_(h) kuasa untuk mengambil milikan, mengumpul dan mendapatkan aset_

orang terjejas dan bagi maksud itu, untuk mengambil apa-apa prosiding
sebagaimana dianggapnya suai manfaat kepada konservator;

_(i) kuasa untuk menjual atau selainnya melupus aset orang terjejas secara_

lelongan awam atau kontrak persendirian;

_(j)_ kuasa untuk memberi atau menerima suatu penyerahan balik suatu

pajakan atau penyewaan aset orang terjejas, dan untuk mengambil
suatu pajakan atau penyewaan apa-apa aset yang dikehendaki atau
sesuai untuk aset orang terjejas;


-----

_Perbadanan Insurans Deposit Malaysia_ 91

_(k) kuasa untuk membuat semua perkara, termasuklah melaksanakan kerja,_

sebagaimana perlu bagi pengurusan dan penghasilan aset, urusan dan
hal-ehwal orang terjejas;

_(I)_ kuasa untuk mendapatkan kumpulan wang, meminjam wang atau

memberi cagaran ke atas aset orang terjejas;

_(m) kuasa untuk mengeluar, menerima, membuat dan mengendors apa-apa_

bil pertukaran atau nota janji hutang atas nama dan bagi pihak orang
terjejas;

_(n)_ kuasa untuk membuat panggilan ke atas mana-mana modal orang

terjejas yang belum dipanggil;

_(o)_ kuasa untuk membuat apa-apa bayaran yang diperlukan atau

bersampingan dengan pelaksanaan fungsinya;

_(p) kuasa untuk menjalankan urusan orang terjejas;_

_(q)_ kuasa untuk melaksanakan apa-apa fungsi dan menjalankan apa-apa

kuasa, yang orang terjejas, mana-mana pengarah atau pegawainya
boleh melaksanakan atau menjalankan sekiranya seorang konservator
tidak dilantik;

_(r)_ kuasa untuk melantik mana-mana orang sebagai seorang pengarah

orang terjejas, sama ada untuk mengisi suatu kekosongan atau sebagai
mana-mana pengarah tambahan;

_(s)_ kuasa untuk melantik seorang peguamcara, akauntan atau orang

berkelayakan profesional yang lain untuk membantunya dalam
pelaksanaan fungsinya berkenaan dengan orang terjejas;

_(t) kuasa untuk memecat atau menggantung jawatan mana-mana pengarah_

orang terjejas atau melantik orang lain untuk bertindak sebagai pengarah
orang terjejas walau pun apa-apa undang-undang atau dokumen
konstituen orang terjejas;

_(u) kuasa untuk membawa atau membela apa-apa tindakan atau prosiding_

undang-undang yang lain atas nama dan bagi pihak orang terjejas;

_(v)_ kuasa untuk merujuk kepada timbang tara apa-apa persoalan yang

melibatkan orang terjejas;

_(w) kuasa untuk membuat apa-apa perkiraan atau kompromi bagi pihak_

orang terjejas;

_(x)_ kuasa untuk memeringkat dan menuntut dalam kebankrapan,

ketaksolvenan atau penyelesaian mana-mana orang yang berhutang
kepada orang terjejas dan untuk menerima dividen atau pulangan, dan
untuk menyertai surat ikatan amanah untuk pemiutang mana orang
terjejas;

_(y)_ kuasa untuk mengemuka atau membela suatu petisyen untuk

penggulungan orang terjejas; atau

_(z) kuasa untuk membuat segala perkara lain yang bersampingan dengan_

pelaksanaan kuasa di atas.


-----

92 _Rang Undang-Undang_

Tugas am konservator

6. (1) Tanpa menjejaskan perenggan 11, 13 dan 14, konservator hendaklah,
selepas pelantikannya, mengambil ke dalam jagaannya atau di bawah kawalannya
semua aset yang kepadanya orang terjejas berhak atau ternyata berhak.

(2) Konservator hendaklah menguruskan aset, urusan dan hal-ehwal orang

terjejas—

_(a)_ pada bila-bila masa sebelum kelulusan cadangan oleh pemiutang bercagar

orang terjejas di bawah perenggan 22, menurut apa-apa arahan yang
diberikan oleh Perbadanan; dan

_(b)_ pada bila-bila masa selepas kelulusan cadangan oleh pemiutang bercagar

orang terjejas di bawah perenggan 22, menurut cadangan itu sebagaimana
yang boleh diubahsuaikan dari semasa ke semasa menurut perenggan
24.

**Konservator sebagai ejen orang terjejas**

7.  Konservator hendaklah, dalam pentadbiran orang terjejas, disifatkan bertindak
sebagai ejen orang terjejas.

**Pegawai orang terjejas hendaklah melaksanakan atau menjalankan fungsi**
**dengan kelulusan bertulis**

8.(1) Jika seorang konservator telah dilantik, tiada seorang pun, termasuklah
lembaga pengarah orang terjejas, selain daripada konservator hendaklah
melaksanakan atau menjalankan atau berupa sebagai melaksanakan atau
menjalankan suatu fungsi sebagai seorang pegawai orang terjejas, kecuali dengan
kelulusan bertulis terlebih dahulu konservator.

(2) Jika konservator meluluskan pelaksanaan atau penjalanan sesuatu fungsi

seorang pegawai bagi orang terjejas menurut subperenggan (1), konservator itu
hendaklah membayar kepada pegawai itu suatu fi atau apa-apa saraan lain
sebagaimana diputuskan dengan munasabahnya oleh konservator.

(3) Kecuali sebagaimana yang diperuntukkan dalam perenggan (2) dan walau

apa jua pun mana-mana undang-undang atau kontrak lain, tiada saraan apa-apa
jua pun akan terakru atau boleh dibayar kepada mana-mana pegawai orang
terjejas kecuali sebagaimana yang diluluskan secara bertulis oleh konservator
itu berhubungan dengan mana-mana aktiviti yang dikehendakki atau diberi
kuasa oleh konservator bagi tempoh pentadbiran orang terjejas.

(4) Bagi maksud subperenggan (1), konservator adalah berhak untuk

menjalankan segala fungsi lembaga pengarah orang terjejas.

(5) Dalam perenggan ini, seseorang pekerja orang terjejas tidak boleh ditafsirkan

sebagai seorang pegawai semata-mata kerana dia adalah seorang pekerja orang
terjejas.


-----

## Perbadanan Insurans Deposit Malaysia 93

**Urus niaga dengan aset orang terjejas**

9. Jika seseorang terjejas berupa sebagai untuk membuat, atau mana-mana

orang berupa sebagai membuat bagi pihak orang terjejas, sesuatu transaksi atau
urus niaga dengan mana-mana aset orang terjejas, transaksi atau urus niaga itu
hendaklah menjadi batal melainkan jika—

_(a)_ ia adalah suatu transaksi atau urus niaga yang dibuat oleh Perbadanan

atau konservator; atau

_(b)_ kebenaran bertulis terlebih dahulu daripada konservator telah diperolehi

untuk transaksi atau urus niaga itu.

**Pampasan**

10. (1) Jika Mahkamah mendapati seseorang bersalah bagi suatu kesalahan di
bawah subperenggan 9(2) dan Mahkamah berpuas hati bahawa orang terjejas
atau seorang lain telah menanggung kerugian atau kerosakan kerananya, Mahkamah
boleh memerintahkan orang yang melakukan kesalahan itu membayar pampasan
kepada orang yang telah menanggung kerugian atau kerosakan itu.

(2) Walau apa jua pun subperenggan (1) konservator boleh memulakan prosiding

guaman terhadap mana-mana orang untuk mendapatkan kembali aset orang
terjejas atau pampasan sebagai gantinya.

**Kewajipan pegawai orang terjejas**

11. (1) Seseorang pegawai atau pekerja orang terjejas hendaklah dalam tempoh
tujuh hari selepas pelantikan konservator—

_(a)_ menyerahkan kepada konservator kesemua buku, rekod, akaun atau

dokumen lain orang terjejas dalam milikan pegawai atau pekerja itu;
dan

_(b)_ jika pegawai atau pekerja itu mengetahui tempat letaknya buku, rekod,

akaun atau dokumen lain berhubungan dengan orang terjejas,
memaklumkan konservator tempat letaknya buku, rekod, akaun atau
dokumen itu.

(2) Seseorang pegawai atau pekerja orang terjejas hendaklah—

_(a)_ memberi konservator apa-apa maklumat berkenaan dengan aset, urusan,

hal-ehwal dan hal keadaan kewangan orang terjejas; dan

_(b)_ membantu konservator pada bila-bila masa,

sebagaimana yang dikehendaki secara munasabah oleh konservator.

**Penyiasatan urusan dan hal-ehwal**

**12. (1) Konservator boleh menghendaki mana-mana orang yang disebutkan**
dalam subperenggan (2), dalam tempoh dua puluh satu hari dari tarikh itu atau


-----

94 _Rang Undang-Undang_

apa-apa masa lanjutan sebagaimana yang dibenarkan oleh konservator,
menentusahkan dan mengemukakan kepada konservator suatu pernyataan mengenai
urusan dan hal-ehwal orang terjejas dalam suatu bentuk yang ditentukan oleh
konservator yang mengandungi—

_(a)_ butiran aset dan liabiliti orang terjejas;

_(b)_ nama dan alamat pemiutang orang terjejas;

_(c)_ cagaran yang dipegang oleh pemiutang orang terjejas yang disebut

dalam subsubperenggan (1)(b);

_(d)_ tarikh cagaran yang disebut dalam subsubperenggan (1)(c) telah

diberikan;

_(e)_ suatu akuan berkanun yang dibuat mengikut peruntukan Akta Akuan

Berkanun 1960 [Akta 13], mengisytiharkan maklumat dalam pernyataan
hal-ehwal itu sebagai benar dan betul; dan

_(f)_ apa-apa maklumat lanjut atau maklumat lain sebagaimana dikehendaki

oleh konservator.

(2) Konservator boleh menghendaki orang yang berikut supaya menentusahkan

dan mengemukakan pernyataan urusan dan hal-ehwal yang disebut dalam
subperenggan (1)—

_(a) orang yang menjadi atau pernah menjadi pegawai orang terjejas;_

. _(b)_ orang yang pernah mengambil bahagian dalam pembentukan orang

terjejas pada bila-bila masa dalam tempoh dua tahun sebelum pelantikan
konservator itu; atau

_(c) orang yang dalam penggajian orang terjejas atau pernah berada dalam_

penggajian orang terjejas dalam tempoh dua tahun sebelum pelantikan
konservator yang, pada pendapat konservator, mempunyai maklumat
yang dikehendaki.

(3) Konservator boleh pada bila-bila masa melepaskan seseorang daripada

apa-apa kewajipan yang dikenakan ke atasnya di bawah subperenggan (1) atau
(2).

(4) Konservator hendaklah, apabila fungsi dan tugasnya di bawah Akta ini

tamat, memulangkan kepada orang terjejas apa-apa buku, pernyataan, rekod,
akaun atau dokumen lain atau apa-apa jua yang disebut di bawah subperenggan
11(1), perenggan ini dan perenggan 13.

(5) Dalam perenggan ini, "penggajian" termasuklah penggajian di bawah

suatu kontrak untuk perkhidmatan.

**Hak konservator ke atas buku, rekod, akaun atau dokumen lain orang**
**terjejas**

13. (1) Tertakluk kepada subperenggan (3), tiada seorang pun berhak berbanding
dengan konservator—

_(a) untuk menyimpan dalam milikan buku, rekod, akaun atau dokumen_

lain orang terjejas; atau


-----

## Perbadanan Insurans Deposit Malaysia 95


_(b) untuk menuntut atau menguatkuasakan suatu lien ke atas buku, rekod,_

akaun atau dokumen lain orang terjejas.

(2) Konservator boleh memberikan notis kepada seseorang berhubungan

dengan buku, rekod, akaun atau dokumen lain orang terjejas dan orang itu
hendaklah menyerahkan kepada konservator buku, rekod, akaun atau dokumen
lain yang disebutkan dalam notis itu yang ada dalam milikannya.


(3) Subperenggan (1) dan (2) tidaklah terpakai berhubungan dengan

mana-mana buku, rekod, akaun atau dokumen lain—

_(a)_ yang berhak dimiliki oleh seorang pemiutang bercagar orang terjejas

melainkan jika disebabkan oleh suatu lien; atau

_(b)_ orang terjejas yang ditahan oleh mana-mana badan kawal selia,

tetapi konservator itu adalah berhak untuk memeriksa dan membuat salinan
buku, rekod, akaun atau dokumen lain itu.

**Hak konservator ke atas aset orang terjejas**

14. (1)  Konservator boleh menghendaki mana-mana orang yang mempunyai
dalam milikan atau kawalannya aset, buku, rekod, akaun atau dokumen lain
yang orang terjejas ternyata berhak kepadanya untuk menyerahkan, memberikan,
menyerah balik atau memindahkan aset, buku, rekod, akaun atau dokumen lain
kepada konservator dengan serta merta atau dalam apa-apa tempoh yang diarahkan
oleh konservator dan orang itu hendaklah serta merta menyerahkan, memberikan,
menyerah balik atau memindahkan aset, buku, rekod, akaun atau dokumen lain
itu kepada konservator.

(2) Jika konservator menyita apa-apa aset yang bukan aset orang terjejas dan

pada masa penyitaan itu, mempercayai, dan mempunyai alasan yang munasabah
untuk mempercayai, bahawa dia berhak untuk menyita aset itu, maka, konservator
tidak bertanggungan kepada mana-mana orang berkenaan dengan apa-apa kerugian
atau kerosakan yang diakibatkan oleh penyitaan itu melainkan jika kerugian dan
kerosakan itu disebabkan dengan sengaja oleh konservator atau mana-mana
orang yang bertindak bagi pihaknya atau oleh kecuaian konservator sendiri.

**Kesan menyekat atau menghalang konservator**

15. Tiada seorang pun boleh menyekat atau menghalang penjalanan
mana-mana tugas, hak atau kuasa oleh seorang konservator.

**Penolak tuntutan**

16. (1) Tertakluk kepada subperenggan (3), jika mana-mana bahagian aset
orang terjejas yang terdiri daripada—

_(a)_ apa-apa kepentingan dalam tanah yang mengandungi waad yang

membebankan;

_(b)_ syer dalam perbadanan;


-----

96 _Rang Undang-Undang_

_(c)_ kontrak yang tidak menguntungkan; atau

_(d)_ apa-apa aset lain yang tidak boleh dijual atau tidak sedia untuk dijual,

oleh sebab ia mengikat pemiliknya kepada pelaksanaan apa-apa tindakan
yang membebankan atau kepada pembayaran apa-apa jumlah wang,

konservator boleh dalam tempoh dua belas bulan selepas dia menyedari akan
mana-mana aset yang tersebut di atas, menolak tuntutan mana-mana aset
sedemikian.

(2) Hak mana-mana orang yang terjejas oleh konservator mengikut penjalanan

kuasanya untuk menolak tuntutan di bawah subperenggan (1) hendaklah diuruskan
mengikut cara yang dinyatakan dalam cadangan itu dan apa-apa pampasan
kepada orang itu hendaklah ditarafkan sebagai suatu hutang tak bercagar.

(3) Konservator boleh untuk tidak menjalankan kuasanya di bawah

subperenggan (1) untuk menolak tuntutan apa-apa kontrak pasaran.

(4) Bagi maksud subperenggan (3), suatu "kontrak pasaran" mempunyai erti

yang sama sebagaimana ditakrifkan di bawah seksyen 101 Akta Industri Sekuriti
1983 dan hendaklah termasuk kontrak niaga hadapan yang diniagakan dalam
pasaran niaga hadapan yang dijelaskan melalui suatu pusat penjelasan diluluskan.

**Moratorium**

17. (1) Tertakluk kepada subperenggan (6), dengan pelantikan konservator,
suatu moratorium hendaklah berkuat kuasa yang dalam tempoh itu—

_(a) tiada perintah perogatif boleh dibuat atau apa-apa tindakan atau prosiding_

guaman lain boleh dimulakan terhadap Perbadanan, konservator atau
orang terjejas berkenaan dengan—

(i) pelantikan konservator; atau

(ii) mana-mana kuasa yang dilaksanakan di bawah Akta ini atau

apa-apa tindakan yang diambil atau ditinggal untuk diambil
berikutan daripada atau berbangkit daripada pelantikan
konservator itu;

_(b)_ apa-apa petisyen untuk penggulungan orang terjejas hendaklah ditolak

oleh mahkamah;

_(c)_ tiada ketetapan boleh diluluskan atau perintah dibuat bagi penggulungan

orang terjejas;

_(d)_ tiada penerima, pengurus, penerima dan pengurus atau pelikuidasi

sementara boleh dilantik, atau jika dilantik, pelantikannya hendaklah
tamat dengan serta merta dan dia hendaklah mengosongkan jawatannya;

_(e)_ tiada langkah boleh diambil—

(i) untuk mewujudkan, menyempurnakan atau menguatkuasakan

apa-apa cagaran ke atas mana-mana aset orang terjejas;

(ii) untuk menguatkuasakan suatu penghakiman ke atas mana-mana

aset orang terjejas;


-----

## Perbadanan lnsurans Deposit Malaysia 97

(iii) untuk memiliki semula apa-apa aset dalam milikan, jagaan

atau kawalan orang terjejas; atau

(iv) untuk menolak apa-apa hutang yang terhutang kepada orang

terjejas berkenaan dengan apa-apa tuntutan terhadap orang
terjejas,

kecuali dengan kebenaran bertulis terlebih dahulu daripada Perbadanan;


_(f)_ tiada prosiding, pelaksanaan atau proses undang-undang lain boleh

dimulakan atau diteruskan, dan tiada distres boleh dilevikan, terhadap
orang terjejas atau asetnya kecuali dengan kebenaran bertulis terlebih
dahulu daripada Perbadanan;

_(g)_ apa-apa permohonan yang dibuat di bawah seksyen 176 Akta Syarikat

1965 hendaklah ditangguhkan sine die dan apa-apa perintah sekatan
yang dikeluarkan menurut subseksyen 176(10) Akta Syarikat 1965
hendaklah dilepaskan dan diketepikan dengan serta merta; dan

_(h)_ tiada prosiding, pelaksanaan atau proses undang-undang lain boleh

dimulakan atau diteruskan, terhadap mana-mana orang yang menyediakan
suatu jaminan atau yang bertindak sebagai seorang penjamin bagi
liabiliti orang terjejas kecuali dengan kebenaran bertulis terlebih
dahulu daripada Perbadanan.

(2) Tempoh moratarium yang diperuntukkan dalam subperenggan (1) hendaklah

bagi suatu tempoh dua belas bulan bermula dari tarikh pelantikan konservator
dan boleh ditamatkan pada bila-bila masa oleh Perbadanan.

(3) Walau apa jua pun subperenggan (2), Perbadanan boleh melanjutkan

moratorium itu bagi apa-apa tempoh sebagaimana yang disifatkan Perbadanan
sesuai bagi membolehkan konservator menyediakan atau menjalankan suatu
cadangan di bawah Jadual ini.

(4) Jika tempoh moratorium itu dilanjutkan mengikut subperenggan (3),

suatu notis mengenai pelanjutan itu  hendaklah disiarkan dalam sekurangkurangnya dalam dua akhbar harian di Malaysia, satu daripadanya hendaklah
dalam bahasa kebangsaan.

(5) Perbadanan tidaklah boleh bertanggungan atas sesuatu tindakan atau

ganti rugi berkenaan dengan sesuatu keengganan untuk memberi kebenarannya
di bawah subperenggan (1).

(6) Tiada apa-apa dalam perenggan ini boleh menghalang apa-apa prosiding

guaman atau jenayah daripada dimulakan atau diteruskan oleh mana-mana badan
kawal selia di bawah mana-mana undang-undang terhadap orang terjejas.

(7) Tertakluk kepada subperenggan (5), subperenggan (1) tidak menghalang

mana-mana orang yang menanggung kerugian daripada apa-apa tindakan
Perbadanan, konservator atau orang terjejas daripada memulakan suatu tindakan
bagi ganti rugi untuk kerugian yang dialami oleh orang itu.


-----

98 _Rang Undang-Undang_

(8) Walau apa-apa jua pun tindakan yang dimulakan menurut subseksyen

(7), Perbadanan, konservator atau orang terjejas boleh meneruskan pelaksanaan
mana-mana atau kesemua kuasanya di bawah Akta ini.

(9) Apa-apa keputusan Perbadanan di bawah perenggan ini adalah muktamad

dan mengikat.

**Mendapatkan balik wang balasan daripada aset yang diperoleh atau dijual**
**sebelum pelantikan konservator**

18. (1) Bagi maksud perenggan ini —

"balasan wang", berhubung dengan suatu pemerolehan atau jualan oleh

orang terjejas, ertinya balasan bagi pemerolehan atau jualan yang boleh dibayar
selain daripada melalui pengeluaran syer oleh orang terjejas;

"pengarah" mempunyai erti yang sama sebagaimana yang ditakrifkan di

bawah seksyen 4 Akta Syarikat 1965;

"nilai aset" termasuklah nilai bagi mana-mana nama baik atau keuntungan

yang mungkin diperolehi daripada aset atau balasan yang seumpama.

(2) Jika mana-mana aset yang telah diperolehi oleh orang terjejas untuk

balasan wang dalam tempoh dua tahun sebelum pelantikan seorang konservator
di bawah Akta ini —

_(a)_ daripada seseorang yang pada masa pemerolehan, seorang pengarah

bagi orang terjejas; atau

_(b)_ daripada sesuatu syarikat yang pada masa pemerolehan, seorang yang

juga pengarah adalah juga pengarah bagi orang terjejas,

konservator boleh mendapatkan balik daripada orang atau syarikat yang daripadanya
aset itu telah diperolehi apa-apa jumlah yang wang balasan bagi pemerolehan
itu melebihi nilai aset itu pada masa pemerolehannya.

(3) Jika apa-apa aset telah dijual oleh orang terjejas bagi sesuatu balasan

wang dalam tempoh dua tahun sebelum pelantikan seorang konservator di bawah
Akta ini —

_(a)_ kepada seorang yang pada masa jualan seorang pengarah bagi orang

terjejas; atau

_(b)_ kepada suatu syarikat yang pada masa jualan seseorang yang juga

pengarah adalah juga pengarah bagi orang terjejas,

konservator boleh mendapatkan balik daripada orang atau syarikat yang kepadanya
aset itu telah dijual apa-apa jumlah yang nilai aset itu ketika jualan melebihi
balasan wang.


-----

_Perbadanan Insurans Deposit Malaysia_ 99

**Keutamaan tak wajar**

19. (1) Dengan pelantikan konservator, apa-apa pemindahan, gadai janji,
penyempurnaan, penahanan kewajipan, penyelesaian, gadaian, penyerahhakan,
penghantaran barangan, bayaran atau tindakan lain yang berhubungan dengan
apa-apa aset yang dibuat, ditanggung oleh atau terhadap orang terjejas yang,
sekiranya ia dilakukan oleh atau terhadap orang perseorangan, akan menjadi
batal atau boleh batal jika dilakukan semasa dia dalam keadaan bankrap di
bawah undang-undang kebankrapan, bolehlah dielakkan atau didapatkan oleh
konservator itu.

(2) Bagi maksud subperenggan (1), jika rujukan dibuat dalam undang-undang

kebankrapan kepada suatu tarikh bagi maksud untuk memutuskan kesan
kebankrapan atas transaksi yang disebutkan di dalamnya, tarikh itu hendaklah
menjadi tarikh pelantikan konservator.

**Pengosongan jawatan penerima, dsb.**

20. (1) Mana-mana penerima, pengurus, penerima dan pengurus atau pelikuidasi
sementara yang mengosongkan jawatannya mengikut subsubperenggan
17(1)(c) hendaklah dengan serta merta menyerahkan semua aset, buku,
rekod, akaun atau dokumen lain orang terjejas kepada konservator.

(2) Semua jumlah wang yang ditanggung dengan sewajarnya berkenaan

dengan kos, perbelanjaan dan saraan penerima, pengurus, penerima dan pengurus
atau pelikuidasi sementara, mengikut mana-mana yang berkenaan, hendaklah
dicajkan pada dan dibayar daripada hasil yang direalisasikan orang terjejas
mengikut cara yang dinyatakan dalam cadangan di bawah perenggan 22.

**Konservator hendaklah menyediakan cadangan**

21. (1) Konservator hendaklah, tertakluk kepada terma dan syarat-syarat
pelantikannya, menyediakan dan mengemukakan kepada Perbadanan suatu
cadangan yang membentangkan rancangan konservator berkenaan dengan orang
terjejas.

(2) Cadangan konservator atau mana-mana pengubahsuaian kepada cadangan

di bawah perenggan 24 boleh termasuk mana-mana peruntukan sebagaimana
yang difikirkan patut oleh konservator.

(3) Tanpa menjejaskan keluasan makna peruntukan yang sebelumnya, cadangan

itu boleh memasukkan peruntukan untuk—

_(a)_ suatu kompromi atau perkiraan di antara orang terjejas dan pemiutangnya

atau mana-mana kelas pemiutang atau di antara orang terjejas dengan
anggotanya atau dengan mana-mana kelas anggota atau di antara
orang terjejas dengan penghutangnya atau mana-mana kelas penghutang;

_(b)_ pengubahan atau pengurangan semua atau sebahagian daripada modal

syer orang terjejas;


-----

100 _Rang Undang-Undang_

_(c)_ jualan semua atau sebahagian daripada akujanji atau aset orang terjejas;

_(d)_ pemindahan kepada mana-mana syarikat mengenai keseluruhan atau

mana-mana bahagian akujanji, aset atau liabiliti  orang terjejas;

_(e)_ penyambungan oleh atau terhadap syarikat yang disebut dalam

subsubperenggan (d) akan mana-mana prosiding undang-undang yang
belum selesai oleh atau terhadap orang terjejas;

_(f)_ penggulungan atau pembubaran tanpa penggulungan orang terjejas;

atau

_(g)_ mana-mana peruntukan lain yang perlu untuk memastikan cadangan

atau rancangan konservator atau mana-mana kompromi, perkiraan,
penyusunan semula atau pengabungan berkenaan dengan orang terjejas
hendaklah dijalankan sepenuhnya dan secara berkesan.

(4) Perbadanan hendaklah menimbangkan cadangan yang dikemukakan oleh

konservator dan, tidak kurang daripada tiga puluh hari selepas pengemukaan
cadangan atau apa-apa tempoh yang lebih panjang sebagaimana yang dibenarkan
oleh Menteri, melulus atau menolak cadangan itu.

**Mesyuarat pemiutang bercagar**

22. (1) Konservator hendaklah, selepas kelulusan bagi cadangan oleh Perbadanan,
menghantar melalui pos berdaftar berbayar dahulu atau mengikut apa-apa cara
lain yang ditetapkan di bawah Akta ini ke alamat terakhir setiap pemiutang
bercagar orang terjejas yang diketahui oleh konservator—

_(a)_ suatu salinan cadangan itu;

_(b)_ jika Perbadanan menyifatkannya sesuai, suatu memorandum daripada

Perbadanan yang membentangkan apa-apa perkara yang pada pandangan
Perbadanan patut diambil kira oleh pemiutang bercagar dalam
menimbangkan cadangan itu; dan

_(c)_ suatu notis mesyuarat pemiutang bercagar bagi maksud yang dinyatakan

dalam perenggan ini.

(2) Suatu mesyuarat pemiutang bercagar orang terjejas hendaklah diadakan

dalam masa empat belas hari selepas pengeluaran notis mesyuarat pemiutang
bercagar di bawah subperenggan (1).

(3) Mesyuarat pemiutang bercagar orang terjejas yang diadakan di bawah

subperenggan (2) hendaklah memutuskan sama ada untuk melulus atau menolak
cadangan itu.

(4) Jika
_(a)_ lebih suara pemiutang bercagar mengikut nilaian, hadir dan mengundi,

sama ada dengan sendiri atau melalui proksi, di mesyuarat itu meluluskan
cadangan itu; atau

_(b)_ tiada pemiutang bercagar orang terjejas yang diketahui oleh konservator

dan Perbadanan meluluskan cadangan di bawah subperenggan 21(4),

cadangan itu, termasuklah cadangan sebagaimana ia boleh diubah suai kemudiannya
di bawah perenggan 24, hendaklah mengikat orang terjejas, semua pemegang


-----

_Perbadanan Insurans Deposit Malaysia_ 101

syer dan pemiutang orang terjejas atau mana-mana orang lain yang terjejas oleh
cadangan itu, sama ada atau tidak orang itu mempunyai pengetahuan atau
pemakluman mengenai cadangan itu.

(5) Bagi maksud subsubperenggan (4)(a), suatu ketetapan untuk meluluskan

cadangan itu dengan apa-apa pengubahsuaian hendaklah disifatkan sebagai suatu
penolakan cadangan itu.

(6) Walau apa jua pun mana-mana undang-undang —

_(a)_ kelulusan atau pelaksanaan suatu cadangan di bawah subperenggan

(4), termasuklah cadangan sebagaimana ia boleh diubah suai
kemudiannya di bawah perenggan 24, hendaklah tidak melepaskan
mana-mana cagaran yang diperuntukkan oleh mana-mana orang untuk
menjamin apa-apa tugas atau liabiliti yang terhutang oleh orang
terjejas kepada mana-mana pemiutang orang terjejas kecuali mengikut
cara dan setakat yang diperuntukkan dalam cadangan itu; dan

_(b)_ kecuali sebagaimana yang diperuntukkan dalam cadangan itu setiap

cagaran, tugas  atau  liabiliti  sedemikian bagi  orang  yang
memperuntukkan cagaran itu hendaklah sentiasa sah dan berkuat
kuasa terhadap orang itu walau apa pun kelulusan atau pelaksanaan
cadangan itu, termasuklah cadangan itu sebagaimana ia boleh
diubahsuai kemudiannya di bawah perenggan 24, atau mana-mana
kompromi, perkiraan, penyusunan semula atau penggabungan
berhubungan dengan orang terjejas.

(7) Kegagalan untuk memberitahu mana-mana pemiutang bercagar orang

terjejas mengenai mesyuarat pemiutang bercagar tidak boleh mentaksahkan
mesyuarat yang diadakan di bawah subperenggan (2) atau ketetapan yang diluluskan
dalam mesyuarat itu.

(8) Bagi mengelakkan keraguan, jika Perbadanan adalah pemiutang bercagar

orang terjejas, Perbadanan adalah berhak untuk menghadiri dan mengundi di
mesyuarat pemiutang bercagar orang terjejas yang diadakan oleh konservator
di bawah subperenggan (2) atau perenggan 24.

**Pelaksanaan cadangan**

23. (1) Tertakluk kepada perenggan 22, 24 dan 25, konservator hendaklah
melaksanakan cadangan itu menurut termanya.

(2) Konservator hendaklah—

_(a)_ dalam masa empat belas hari dari tarikh kelulusan cadangan itu oleh

pemiutang bercagar orang terjejas di bawah perenggan 22;

_(b)_ jika tiada pemiutang bercagar yang diketahui oleh konservator, dalam

masa empat belas hari dari tarikh kelulusan cadangan itu oleh Perbadanan
di bawah subperenggan 21(4); atau

_(c)_ dalam masa empat belas hari dari tarikh kelulusan cadangan di bawah

subperenggan 21(4),


-----

102 _Rang Undang-Undang_

menyebabkan disiarkan dalam sekurang-kurangnya dua akhbar harian di Malaysia,
satu daripadanya hendaklah dalam bahasa kebangsaan, kelulusan cadangan itu
dan masa serta tempat bagi mana-mana pemiutang orang terjejas untuk memeriksa
butiran mengenai cadangan itu.

(3) Walau apa jua pun peruntukan mana-mana undang-undang atau kontrak,

suatu cadangan yang diluluskan atau diubahsuai di bawah Akta ini boleh
dilaksanakan, dan konservator hendaklah mempunyai kuasa untuk melaksanakan
dan melakukan semua perkara yang perlu untuk menjalankan sepenuhnya dan
secara berkesan dan melaksanakan cadangan atau mana-mana bahagian cadangan
itu tanpa memerlukan apa-apa notis kepada atau kelulusan atau keizinan
mana-mana pemegang syer, pemiutang orang terjejas atau mana-mana orang
lain yang terjejas oleh cadangan itu atau kelulusan atau pengesahan oleh mahkamah,
dan apa-apa notis, kelulusan, kebenaran atau pengesahan sedemikian, sama ada
dikehendaki di bawah mana-mana undang-undang, kontrak atau selainnya,
hendaklah disifatkan sebagai telah diberi atau didapati sewajarnya, mengikut
mana-mana yang berkenaan.

(4) Jika mana-mana bahagian aset orang terjejas adalah tertakluk kepada hak

pemiutang bercagar atau mana-mana orang lain dan suatu cadangan telah diluluskan
di bawah Akta ini, konservator berhak untuk menguruskan aset sedemikian
mengikut cara yang dinyatakan dalam cadangan itu.

(5) Konservator hendaklah menggunakan semua hasil yang direalisasikan

dalam pelaksanaan cadangan itu mengikut cara yang dinyatakan dalam cadangan
itu.

(6) Jika seorang konservator memindahmilik aset atau liabiliti mengikut

suatu cadangan, maka aset itu hendaklah dipindahmilikkan dan diletakhak dalam,
dan liabiliti itu hendaklah dipindahmilikan kepada dan menjadi liabiliti, penerima
pindahmilik, bebas dalam hal mana-mana aset tertentu jika cadangan itu
mengarahkan sedemikian, daripada mana-mana gadaian, kaveat atau bebanan
lain.

(7) Walau apa jua pun apa-apa yang bertentangan dalam mana-mana

undang-undang, Perbadanan atau subsidiarinya boleh memperolehi mana-mana
aset atau cagaran boleh pasar yang dikeluarkan oleh, orang terjejas.

(8) Walau apa jua pun apa-apa yang bertentangan dalam mana-mana

undang-undang, konservator hendaklah mempunyai kuasa untuk membuat semua
perkara yang perlu untuk memberi kesan kepada dan untuk melaksanakan cadangan
yang diluluskan mengikut perenggan 21 dan 22 atau diubahsuai menurut
perenggan 24.

(9) Jika suatu cadangan memberi kesan kepada modal syer orang terjejas,

konservator hendaklah dalam tempoh empat belas hari selepas cadangan itu
diluluskan menurut Jadual ini, memberitahu Pendaftar Syarikat bagaimana cadangan
itu menjejaskan modal syer orang terjejas.

(10) Suatu notis di bawah subperenggan (9) hendaklah dalam borang

sebagaimana yang ditetapkan di bawah Akta Syarikat 1965.


-----

## Perbadanan Insurans Deposit Malaysia 103

(11) Apabila suatu notis diserah simpan di bawah subperenggan (9), kesemua

kehendak di bawah Akta Syarikat 1965 atau mana-mana undang-undang lain
yang berkenaan dengan perubahan kepada modal syer orang terjejas hendaklah
dianggap sebagai telah dipatuhi dan, berkuat kuasa dari tarikh yang dinyatakan
dalam cadangan itu, modal syer orang terjejas hendaklah sebagaimana yang
dinyatakan dalam notis itu.

(12) Dengan serahan simpan notis di bawah subperenggan (9), butiran yang

ditunjukkan dalam notis itu hendaklah disifatkan sebagai menggantikan butiran
yang bersamaan dengannya dalam dokumen konstituen orang terjejas.

**Pengubahsuaian kepada cadangan**

24. (1) Konservator boleh pada bila-bila masa selepas —

_(a)_ cadangan itu diluluskan oleh pemiutang bercagar orang terjejas di

bawah perenggan 22; atau

_(b)_ jika tiada pemiutang bercagar yang diketahui oleh konservator, kelulusan

cadangan itu oleh Perbadanan di bawah subperenggan 21(4),

mencadangkan ubahsuaian kepada cadangan itu.

(2) Jika Perbadanan berpandangan bahawa ubahsuaian yang dicadangkan

tidak berbeza secara substansial daripada cadangan pemiutang bercagar di bawah
subperenggan (1), Perbadanan hendaklah memutuskan keperluan untuk mengadakan
suatu mesyuarat pemiutang bercagar untuk menimbang cadangan ubahsuaian
yang dicadangkan itu.

(3) Keputusan Perbadanan di bawah subperenggan (2) hendaklah muktamad,

konklusif dan mengikat konservator, orang terjejas, kesemua pemegang syer
dan pemiutang orang terjejas dan orang lain yang terjejas dengan cadangan itu
sama ada orang itu mempunyai pengetahuan atau pemakluman mengenai cadangan
yang diubahsuai itu.

(4) Sekiranya Perbadanan memutuskan bahawa adalah perlu untuk mengadakan

suatu menyuarat pemiutang bercagar untuk menimbang ubahsuaian yang
dicadangkan, Perbadanan hendaklah melalui notis bertulis memberitahu konservator
mengenai keperluan untuk mengadakan mesyuarat itu.

(5) Konservator hendaklah, dalam tempoh enam puluh hari dari tarikh

penerimaan notis daripada Perbadanan atau tempoh yang lebih panjang sebagaimana
yang dinyatakan oleh Perbadanan dalam notis itu, mengadakan suatu mesyuarat.

(6) Konservator hendaklah, sebelum mesyuarat yang diadakan di bawah

subperenggan (5), menghantar melalui pos berdaftar berbayar dahulu atau mengikut
apa-apa cara lain yang ditetapkan di bawah Akta ini ke alamat terakhir setiap
pemiutang bercagar yang diketahui oleh konservator—

_(a) suatu salinan ubahsuaian yang dicadangkan itu;_


-----

104 _Rang Undang-Undang_

_(b)_ jika  Perbadanan menyifatkan sesuai, suatu memorandum daripada

Perbadanan menyatakan perkara yang pada pandangan Perbadanan
patut diambil kira oleh pemiutang bercagar dalam menimbangkan
ubahsuaian yang dicadangkan itu; dan

_(c)_ suatu notis mesyuarat pemiutang bercagar bagi ubahsuaian yang

dicadangkan itu dalam perenggan ini.

(7) Mesyuarat pemiutang bercagar orang terjejas untuk menimbang ubahsuaian

yang dicadangkan itu hendaklah diadakan dan dijalankan mengikut cara yang
dinyatakan dalam perenggan 22.

(8) Tanpa menjejaskan perenggan 25, pematuhan dengan mana-mana syarat

kelulusan yang dikenakan oleh suatu badan kawal selia tidak boleh ditafsirkan
sebagai suatu ubahsuaian kepada cadangan bagi maksud perenggan ini.

**Syarat kelulusan kawal selia**

25. (1) Jika
_(a)_ kelulusan mana-mana badan kawal selia dikehendaki bagi melaksanakan

cadangan itu; atau

_(b)_ kelulusan mana-mana badan kawal selia dikehendaki untuk melaksanakan

apa-apa ubahsuaian yang dicadangkan kepada cadangan itu,

dan syarat kelulusan yang dikenakan oleh badan kawal selia itu, Perbadanan
boleh, walau apa jua pun yang pemiutang bercagar orang terjejas telah bersetuju
dengan cadangan di bawah perenggan 22 atau 24, mengarahkan konservator
untuk membuang cadangan itu atau selainnya memberhentikan pelaksanaan
cadangan itu jika Perbadanan berpendapat bahawa syarat kelulusan sedemikian
adalah bukan demi kepentingan orang terjejas.

(2) Keputusan Perbadanan di bawah subperenggan (1) hendaklah mengikat

orang terjejas, semua pemegang syer dan pemiutang orang terjejas dan manamana orang lain yang terjejas oleh sebab cadangan itu, sama ada atau tidak
orang itu mempunyai pengetahuan atau pemakluman mengenai cadangan itu.

**Penolakan atau pemberhentian cadangan**

26. (1) Jika Perbadanan mengarahkan konservator untuk membuang cadangan

atau selainnya tak meneruskan pelaksanaan cadangan di bawah perenggan
25
atau cadangan itu tidak diluluskan di bawah perenggan 22 atau 24,
Perbadanan
boleh menimbangkan pilihan lain untuk menguruskan pengurusan dan
pelupusan
aset orang terjejas dan boleh
_(a) meminta konservator untuk mengemukakan suatu cadangan baru;_

_(b)_ membatalkan moratorium yang dikenakan di bawah perenggan 17;

atau

_(c)_ melantik seorang konservator gantian.


-----

_Perbadanan Insurans Deposit Malaysia_ 105

(2) Tanpa menjejaskan subperenggan (1), Perbadanan boleh pada bila-bila

masa menamatkan pelantikan seorang konservator dan pentadbirannya jika pada
pendapatnya penerusan pentadbiran itu tidak boleh lagi mencapai objektif yang
dinyatakan dalam subseksyen 27(1).

(3) Apa-apa keputusan Perbadanan di bawah subperenggan (1) atau (2)

hendaklah muktamad dan mengikat.

**Kelayakan konservator**

27. (1) Tiada seorang pun boleh dilantik sebagai seorang konservator melainkan
jika—

_(a)_ orang itu ialah orang sebenar; dan

_(b)_ dia telah bersetuju secara bertulis mengenai pelantikannya dan tidak

menarik balik persetujuannya pada tarikh pelantikannya.

(2) Orang-orang yang berikut layak untuk dilantik sebagai konservator:

_(a)_ juruaudit syarikat yang diluluskan di bawah Akta Syarikat 1965;

_(b)_ seorang yang mempunyai, pada pendapat Perbadanan, pengalaman

yang dikehendaki; atau

_(c)_ seorang yang, pada pendapat Perbadanan, berupaya melaksanakan

tugas seorang konservator.

(3) Orang yang berikut tidak layak untuk dilantik sebagai konservator:

_(a)_ suatu perbadanan;

_(b)_ seorang bankrap yang belum dilepaskan;

_(c)_ seorang pemegang gadai janji mana-mana aset orang terjejas;

_(d)_ seorang juruaudit orang terjejas; atau

_(e)_ seorang pegawai orang terjejas.

**Dua orang atau lebih konservator**

28. Jika dua atau lebih orang dilantik sebagai konservator bagi orang terjejas —

_(a)_ fungsi atau kuasa konservator boleh dilaksanakan atau dijalankan

oleh mana-mana satu daripada mereka atau oleh kedua-duanya atau
kesemua mereka secara bersesama; dan

_(b)_ rujukan kepada konservator dalam Akta ini adalah rujukan kepada

mana-mana satu daripada mereka yang dilantik, mengikut mana-mana
yang berkenaan.

**Laporan mengenai salah laku**

29. Jika sesuatu penyiasatan ke dalam urusan dan hal-ehwal orang terjejas

oleh konservator mendedahkan apa-apa fraud, misfeasans atau salah laku lain
berkaitan dengan penajaan atau pembentukan orang terjejas atau dalam pengurusan


-----

106 _Rang Undang-Undang_

orang terjejas atau hal-ehwalnya, atau jika telah berlaku apa-apa pelesapan atau
penahanan salah apa-apa aset kepunyaan orang terjejas, konservator hendaklah
melaporkan fraud, misfeasans atau salah laku sedemikian kepada badan kawal
selia atau badan penguatkuasa yang berkaitan.

**Keesahan transaksi**

30. Apa-apa bayaran yang dibuat, transaksi yang dibuat atau apa-apa tindakan
atau perkara lain yang dilakukan dengan suci hati oleh, atau dengan kebenaran
konservator, adalah sah dan mempunyai kuat kuasa bagi maksud Akta ini dan
tidaklah tak sah, boleh jadi tak sah atau dianggap sebagai suatu keutamaan tak
wajar semasa penggulungan orang terjejas.

JADUAL KEEMPAT

_[Seksyen 28]_

_Hak untuk Mengekal, Melupus atau Memperolehi Harta_

**Tafsiran**

1. Dalam Jadual ini—

"pemeroleh" ertinya seseorang yang disebut dalam perenggan 28(1)(b);

"pembeli" ertinya mana-mana orang yang kepadanya Perbadanan atau
pemeroleh melupuskan apa-apa harta di bawah seksyen 28;

"undang-undang tanah yang berkaitan" ertinya—

_(a)_ dalam hal Semenanjung Malaysia, kaedah-kaedah tanah Negeri

masing-masing;

_(b)_ dalam hal Sabah, Ordinan Tanah Sabah; atau

_(c)_ dalam hal Sarawak, Kanun Tanah Sarawak.

**Kuasa disifatkan untuk memperolehi**

2. Bagi maksud seksyen 28 —

_(a)_ Perbadanan atau pemeroleh hendaklah disifatkan diberi kuasa oleh

pemberi jaminan sesuatu cagaran untuk memberi kuasa pemindahan
pemilikan harta kepada pembeli; dan

_(b)_ setiap pendaftar mahkamah, Pendaftar Syarikat, Pendaftar tanah,

pendaftar kapal Malaysia, depositori pusat, ejen depositori diberi kuasa
dan mana-mana orang yang menyenggara suatu daftar atau rekod
pemilikan atau kepentingan, mengikut mana-mana yang berkenaan,
hendaklah menerima suatu perakuan peletakhakan yang dilaksanakan
oleh Perbadanan atau pemeroleh dan tertakluk kepada bayaran fi yang


-----

_Perbadanan Insurans Deposit Malaysia_ 107

ditetapkan di bawah undang-undang tanah yang berkaitan, mendaftar
pindahmilik harta itu atau mana-mana bahagian harta itu kepada pembeli
tanpa memerlukan apa-apa permohonan lanjut atau pemfailan apa-apa
dokumen selanjutnya.

**Jualan harta melalui triti persendirian**

3.(1) Suatu jualan melalui suatu triti persendirian di bawah seksyen 28 boleh
dibuat melalui suatu kontrak persendirian, lelongan, tender atau mana-mana
cara jualan lain.

(2) Peruntukan statutori peletakhakan yang dinyatakan dalam Jadual Kedua

hendaklah terpakai bagi apa-apa jualan, pemerolehan atau urus niaga di bawah
Jadual ini oleh Perbadanan.

**Perbadanan boleh memperoleh harta**

4. Jika Perbadanan, subsidiarinya atau seorang pemeroleh sebagai pemegang

jaminan atas apa-apa harta sama ada sebagai pemegang gadaian, pemegang
gadai janji, pemegang serah hak, pemegang lien atau selainnya menjalankan
haknya di bawah seksyen 28 untuk melupuskan harta itu atau mana-mana
bahagian harta itu melalui triti persendirian kemudian, walau apa jua pun
apa-apa yang bertentangan dalam mana-mana undang-undang, Perbadanan,
subsidiarinya atau mana-mana pemeroleh, mengikut mana-mana yang berkenaan,
boleh tanpa perlu membayar apa-apa deposit, memperolehi harta demikian atau
sebahagian daripada harta itu dan menolak harga belian terhadap apa-apa liabiliti
yang terhutang kepada Perbadanan, subsidiarinya atau pemeroleh itu.

**Hak pemerolehan Perbadanan atau pemeroleh hendaklah mengatasi**

5. Hak Perbadanan atau pemeroleh di bawah seksyen 28 boleh dilaksanakan —

_(a)_ walau apa jua pun apa-apa perintah jualan yang dibuat sama ada di

bawah kaedah mahkamah, Kanun Tanah Negara, Ordinan Tanah Sabah
atau Kanun Tanah Sarawak atau mana-mana undang-undang lain atau
apa-apa langkah atau prosiding yang diambil atau sementara menunggu
untuk menjual harta;

_(b)_ tanpa memerlukan apa-apa kebenaran, pengesahan atau perintah

mahkamah; atau

_(c)_ bersesama dengan apa-apa hak atau remedi yang diperuntukkan oleh

mana-mana undang-undang atau kontrak.

**Hak Perbadanan atau pemeroleh tidak boleh dibataskan**

6. Hak Perbadanan atau pemeroleh yang dijalankan di bawah seksyen 28

adalah tidak ekslusif daripada apa-apa hak atau remedi lain yang diperuntukkan
oleh mana-mana undang-undang atau kontrak.


-----

108 _Rang Undang-Undang_

HURAIAN

Akta Perbadanan Insurans Deposit Malaysia 2005 ("Akta") yang dicadangkan
oleh Rang Undang-Undang ini mengandungi peruntukan bagi penubuhan
Perbadanan Insurans Deposit Malaysia, pentadbiran suatu sistem insurans deposit
di bawah Akta dan bagi perkara yang bersampingan atau berkaitan dengannya.

BAHAGIAN I

2. Bahagian I Rang Undang-Undang ini mengandungi perkara permulaan.

3. _Fasal 1 mengandungi tajuk ringkas. la juga bertujuan memberi Menteri_
kuasa untuk menetapkan suatu tarikh permulaan kuat kuasa Akta dan untuk
menetapkan tarikh berbeza bagi permulaan kuat kuasa peruntukan berbeza dalam
Akta ini.

4. _Fasal 2 mengandungi takrif ungkapan tertentu yang digunakan dalam Rang_

Undang-Undang ini.

BAHAGIAN II

5. Bahagian II Rang Undang-Undang mengandungi 5 Bab dan memperuntukkan

perkara yang berhubungan dengan penubuhan Perbadanan, objektif, Lembaga
pengarah, Ketua Pegawai Eksekutif, pegawai dan pekerja Perbadanan dan tugas
dan kuasa Lembaga dan Perbadanan.

Bab 1

6. _Fasal 3 memperuntukkan bagi penubuhan Perbadanan Insurans Deposit_
Malaysia yang kekal turun-temurun dan mempunyai suatu meterai biasa dan
meterai faksimili, dan boleh menyaman dan disaman atas nama perbadanan.

7. _Fasal 4 memperuntukkan objektif Perbadanan, iaitu untuk mentadbir suatu_
sistem insurans deposit di bawah Akta ini, memperuntukkan insurans terhadap
kehilangan sebahagian atau kesemua deposit sesuatu institusi anggota,
memperuntukkan insentif untuk pengurusan risiko wajar dalam sistem kewangan
dan menggalak atau menyumbang kepada kestabilan sistem kewangan. Perbadanan
dikehendaki untuk bertindak dalam apa-apa cara bagi meminimumkan kos kepada
sistem kewangan dalam mencapai objektif kedua dan keempatnya.

8. _Fasal 5 memperuntukkan penggunaan dan penjagaan meterai biasa dan_
meterai faksimili oleh Perbadanan bagi maksud pelaksanaan mana-mana dokumen.

9. _Fasal 6 memperuntukkan bagi pelaksanaan apa-apa dokumen atau surat_
cara oleh Perbadanan atau mana-mana pegawai Perbadanan bagi pihaknya.

10. _Fasal 7 bertujuan untuk membenarkan Perbadanan untuk menubuhkan_

apa-apa jawatankuasa sebagaimana yang dirasakannya patut atau suai manfaat
bagi pelaksanaan fungsinya.


-----

_Perbadanan Insurans Deposit Malaysia_ 109

11. _Fasal 8 bertujuan untuk membenarkan Perbadanan untuk menubuhkan, di_

dalam atau di luar Malaysia, apa-apa pejabat sebagaimana yang ia rasakan perlu
dan suai manfaat bagi pelaksanaan fungsinya.

12. _Fasal 9 bertujuan untuk membenarkan Perbadanan untuk melantik seseorang_

di dalam atau di luar Malaysia sebagai wakilnya dan orang itu akan diberi kuasa
untuk melakukan atau melaksanakan apa-apa tindakan, kuasa atau fungsi yang
diberi kuasa. Perbadanan juga diberi kuasa untuk melantik ejen sebagaimana
dirasakannya perlu dan suai manfaat bagi pelaksanaan fungsinya.

13. _Fasal 10 bertujuan untuk membenarkan Perbadanan untuk menubuhkan_

apa-apa subsidiari sebagaimana yang dirasakannya perlu dan suai manfaat bagi
pelaksanaan fungsinya dan mana-mana subsidiari ditetapkan oleh Perbadanan
hendaklah mempunyai kuasa dan imuniti Perbadanan termasuklah yang
diperuntukkan dalam fasal 25,26, 27, 28, perenggan 71(1)(b) dan Jadual
Kedua, Ketiga dan Keempat.

Bab 2

14. _Fasal 11 memperuntukkan bagi tugas dan komposisi Lembaga Pengarah_

Perbadanan. Anggota Lembaga terdiri daripada seorang Pengerusi yang dilantik
oleh Menteri, Gabenor, Ketua Setiausaha Perbendaharaan, seorang pengarah
yang dilantik oleh Menteri daripada sektor awam dan tidak lebih daripada tiga
pengarah lain yang dilantik oleh Menteri yang hendaklah mempunyai pengalaman
dalam sektor swasta berkaitan dan sekurang-kurangnya seorang daripada mereka
hendaklah mempunyai pengalaman dalam sektor perbankan dan kewangan
berkaitan.

15. _Fasal 12 bertujuan untuk membenarkan Lembaga untuk membuat undang-_

undang kecil sebagaimana perlu atau suai manfaat berhubungan dengan pentadbiran,
pengurusan, kawalan, perniagaan, aset dan hal-ehwal Perbadanan.

16. _Fasal 13 memperuntukkan bagi tempoh jawatan pengarah-pengarah dalam_

Lembaga, selain daripada Gabenor dan Ketua Setiausaha Perbendaharaan, yang
tidak boleh melebihi tiga tahun dan layak Untuk dilantik semula.

17. _Fasal 14 memperuntukkan bagi kehilangan kelayakan dan penamatan_

pengarah Lembaga.

18. _Fasal 15 memperuntukkan bagi apa-apa tindakan dan prosiding Lembaga_

yang tidak terjejas oleh kekosongan, dsb.

19. _Fasal 16 memperuntukkan bagi saraan dan elaun pengarah Lembaga yang_

diputuskan oleh Menteri, atas syor Lembaga.

20. _Fasal 17 mengenakan suatu tugas kepada seorang pengarah Lembaga_

supaya pada setiap masa bertindak dengan jujur dan demi kepentingan Perbadanan
dan menggunakan kebijaksanaan munasabah dalam melaksanakan tugas
jawatannya. Seorang pengarah atau mana-mana orang yang pernah menjadi
seorang pengarah adalah dilarang untuk rnengunakan secara salah apa-apa maklumat
yang didapati oleh sebab kedudukannya sebagai seorang pengarah untuk
memperolehi, secara langsung atau tak langsung, suatu faedah bagi dirinya atau
bagi mana-mana orang lain atau melakukan, memperkatakan atau menyiarkan
apa-apa yang boleh memudaratkan kepentingan Perbadanan.


-----

110 _Rang Undang-Undang_

21. _Fasal 18 memperuntukkan bilangan mesyuarat untuk dijalankan oleh_

Lembaga, iaitu sekurang-kurangnya empat kali dalam setahun dan juga tata cara
mesyuarat.

Bab 3

22. _Fasal 19 memberi kuasa kepada Menteri untuk melantik seorang Ketua_

Pegawai Eksekutif Perbadanan atas syor Lembaga dan Pegawai itu hendaklah
bertanggungjawab dalam pentadbiran urusan dan hal-ehwal harian Perbadanan.

23. _Fasal 20 memperuntukkan bagi terma dan syarat perkhidmatan bagi Ketua_
Pegawai Eksekutif.

Bab 4

24. _Fasal 21 bertujuan untuk membenarkan Perbadanan untuk melantik mana-_

mana pegawai atau pekerja sebagaimana perlu untuk menjalankan urusan dan
hal-ehwal Perbadanan. Seseorang pegawai atau pekerja Perbadanan hendaklah,
pada setiap masa, bertindak secara suci hati dan mematuhi apa-apa keperluan,
piawaian, tugas dan kod kelakuan termasuklah surcaj sebagaimana diperuntukkan
dalam undang-undang kecil yang dibuat oleh Lembaga di bawah fasal 12(l)(a).
_Fasal ini juga memberi kuasa kepada Perbadanan, dengan kelulusan Lembaga,_
untuk menubuh dan menyenggara suatu kumpulan wang pencen atau simpanan
bagi pegawai dan pekerjanya.

25. _Fasal 22 bertujuan untuk membenarkan Perbadanan untuk memberi bantuan_

kewangan kepada pegawai, pekerjanya atau mana-mana orang lain.

Bab 5

26. _Fasal 23 melarang Menteri atau Perbadanan daripada menyiasat secara_

khusus mengenai hal-ehwal mana-mana pelanggan sesuatu institusi anggota.

27. _Fasal 24 memperuntukkan perkara berhubungan dengan kerahsiaan maklumat_

yang berkaitan dengan urusan dan hal-ehwal Perbadanan, Bank Negara Malaysia,
suatu institusi anggota atau seorang pelanggan Bank Negara Malaysia. Pengarah,
pegawai, pekerja atau ejen Perbadanan termasuklah seorang yang dilantik di
bawah fasal 25(3) atau mana-mana orang yang mempunyai dengan apa-apa cara
akses kepada apa-apa jua rekod, buku, daftar, surat-menyurat, atau apa-apa
dokumen lain, atau bahan atau maklumat, yang berhubungan dengan urusan dan
hal-ehwal sedemikian adalah dilarang mendedahkan perkara itu kepada manamana orang kecuali pendedahan itu diperlukan di bawah mana-mana undangundang, bagi pelaksanaan tugasnya atau penjalanan fungsinya di bawah Akta
ini atau apabila dikehendaki berbuat demikian menurut undang-undang oleh
mana-mana mahkamah.

28. _Fasal 25 memperuntukkan kuasa Perbadanan dalam penjalanan objektifnya,_

pelaksanaan fungsinya atau penunaian tugasnya.

29. _Fasal 26 bertujuan untuk memberi kuasa kepada Perbadanan untuk_

memperoleh atau melupuskan aset menurut peruntukan statutori peletakhakan
yang dinyatakan dalam Jadual Kedua atau mengikut undang-undang am.


-----

_Perbadanan Insurans Deposit Malaysia_ 111

30. _Fasal 27 bertujuan untuk membenarkan Perbadanan untuk melantik_

konservator dan konservator tambahan bagi orang terjejas utama dan orang
terjejas. Perlantikan, tugas dan fungsi konservator adalah diperuntukkan dalam
Jadual Ketiga.

31. _Fasal 28 bertujuan untuk memberi kuasa kepada Perbadanan untuk_

melupuskan mana-mana harta atau bahagian harta dengan cara triti persendirian
menurut Jadual Keempat.

BAHAGIAN III

32. Bahagian III Rang Undang-Undang mengandungi peruntukan kewangan

berkenaan dengan Perbadanan.

33. _Fasal 29 mengandungi peruntukan bagi Perbadanan menyenggara dan_

mentadbir dua kumpulan wang berasingan, iaitu suatu kumpulan wang Islam
dan suatu kumpulan wang konvensional, bagi tujuan Akta.

34. _Fasal 30 bertujuan membenarkan Menteri untuk meminjamkan wang kepada_

Perbadanan dan peminjaman demikian hendaklah dibuat daripada Kumpulan
Wang Disatukan.

35. _Fasal 31 menyatakan pelaburan yang dibenarkan oleh Perbadanan._

36. _Fasal 32 memperuntukkan tahun kewangan Perbadanan._

37. _Fasal 33 memperuntukkan keperluan Perbadanan untuk menyimpan buku,_

rekod, akaun atau dokumen lain mengikut Akta Badan Berkanun (Akaun dan
Laporan Tahunan) 1980.

38. _Fasal 34 memperuntukkan bagi akaun Perbadanan diaudit oleh Juruaudit_

Negara.

39. _Fasal 35 memperuntukkan bagi keperluan bagi akaun tahunan dan laporan_

tahunan Perbadanan dikemukakan kepada Menteri yang akan menyebabkannya
dibentangkan di hadapan Dewan Negara dan Dewan Rakyat.

BAHAGIAN IV

40. Bahagian IV Rang Undang-Undang mengandungi peruntukan berhubungan

dengan deposit diinsuranskan.

41. _Fasal 36 mengandungi takrifan perkataan tertentu yang digunakan dalam_

Bahagian ini.

42. _Fasal 37 bertujuan untuk menyifatkan setiap institusi kewangan berlesen_

di bawah Akta Bank dan Institusi-Institusi Kewangan 1989 atau Akta Bank
Islam 1983 sebagai institusi anggota dari permulaan kuat kuasa Akta ini.

43. _Fasal 38 bertujuan untuk menghendaki suatu institusi anggota untuk_

mematuhi terma dan syarat keanggotaan di bawah peraturan-peraturan yang
ditetapkan di bawah seksyen 100.


-----

112 _Rang Undang-Undang_

44. _Fasal 39 bertujuan untuk mengadakan tata cara bagi Perbadanan untuk_

membatalkan keanggotaan suatu institusi anggota dalam hal lesennya telah
diserah balik atau dibatalkan di bawah Akta Bank dan Institusi-Institusi Kewangan
1989 atau Akta Bank Islam 1983, mengikut mana-mana yang berkenaan.

45. _Fasal 40 memberi kuasa kepada Lembaga untuk membuat pemutusan bagi_

menamatkan keanggotaan suatu institusi anggota dan perkara lain yang berhubungan
dengan penamatan keanggotaan itu.

46. _Fasal 41 mengandungi peruntukan mengenai kesan pembatalan atau_

penamatan keanggotaan.

Bab 2

47. _Fasal 42 memperuntukkan supaya premium pertama untuk ditaksirkan_

dan dipungut oleh Perbadanan daripada institusi anggota. Premium pertama itu
hendaklah dibayar ke ibu pejabat Perbadanan dalam masa tiga puluh hari dari
tarikh institusi anggota itu menjadi anggota.

48. _Fasal 43 dan 44 memperuntukkan bagi premium tahunan dibayar oleh_

institusi anggota kepada Perbadanan dan pengiraan premium tahunan itu.

49. _Fasal 45 melarang apa-apa penolakan ke atas mana-mana bayaran premium_

oleh institusi anggota.

50. _Fasal 46 menyatakan keadaan yang Perbadanan diberi kuasa untuk_

mengenakan suatu surcaj premium ke atas institusi anggota dengan kebenaran
bertulis terlebih dahulu daripada Menteri.

51. _Fasal 47 memperuntukkan bagi apa-apa premium atau surcaj premium_

yang perlu dibayar dan kena dibayar di bawah fasal 42, 43 atau 46 dinaikkan
ke suatu jumlah yang ditetapkan tanpa notis lanjutan diserahkan kepada institusi
anggota.

52. _Fasal 48 bertujuan untuk memberi kuasa kepada Perbadanan untuk membuat_

peraturan-peraturan berhubungan dengan premium pertama dan tahunan.

Bab 3

53. _Fasal 49 mengandungi peruntukan mengenai perlindungan berasingan_

deposit insurans ke atas deposit Islam dan deposit konvensional dan layanan
berbeza bagi deposit pemegang amanah dan pemunya bersama.

54. _Fasal 50 memperuntukkan bagi perlindungan deposit insurans untuk diterima_

oleh seorang pendeposit institusi anggota jika institusi anggota itu bergabung
dengan dua atau lebih institusi anggota lain.

55. _Fasal 51 memperuntukkan bagi perlindungan deposit insurans diterima_

oleh seorang pendeposit institusi anggota jika deposit institusi anggota itu akan
diperoleh oleh seorang institusi bukan anggota.


-----

## Perbadanan Insurans Deposit Malaysia 113

56. _Fasal 52 bertujuan untuk memperuntukkan bahawa deposit yang diambil_
alih oleh seorang institusi anggota daripada institusi anggota lain adalah disifatkan
deposit institusi anggota yang mengambil alih itu.

57. _Fasal 53 memperuntukkan bagi jenis wang yang bukan menjadi sebahagian_
daripada deposit.

Bab 4

5 8. Fasal 54 memperuntukkan bahawa apa-apa bayaran oleh Perbadanan kepada
seorang pendeposit berkenaan dengan deposit Islam atau deposit konvensional
hendaklah dibuat masing-masing daripada kumpulan wang Islam atau kumpulan
wang konvensional.

59. _Fasal 55 memperuntukkan bagi keadaan bagi bayaran wajib dibuat oleh_
Perbadanan kepada pendeposit.

60. _Fasal 56 memperuntukkan keadaan bagi bayaran budi bicara dibuat oleh_
Perbadanan.

61. _Fasal 57 bertujuan untuk membenarkan Perbadanan untuk membuat bayaran_
pendahuluan kepada pendeposit walaupun bayaran wajib atau bayaran budi
bicara telah dibuat.

62. _Fasal 58 mengandungi peruntukan mengenai tarikh mengira liabiliti_
berkenaan dengan bayaran wajib dan bayaran budi bicara.

63. _Fasal 59 menyatakan cara-cara pengiraan apa-apa pulangan atau faedah_

atas deposit bagi bayaran wajib oleh Perbadanan.

64. _Fasal 60 bertujuan untuk membenarkan Perbadanan untuk membayar_
pulangan atau faedah atas bayaran wajib.

65. _Fasal 61 menyatakan cara-cara pengiraan apa-apa pulangan atau faedah_
atas deposit bagi bayaran budi bicara oleh Perbadanan.

66. _Fasal 62 memperuntukkan bagi pulangan atau faedah bagi deposit berkaitan_
indeks.

67. _Fasal 63 memperuntukkan bagi pelepasan liabiliti Perbadanan berhubungan_
dengan apa-apa bayaran yang dibuat di bawah Bab ini.

68. _Fasal 64 memperuntukkan bagi subrogasi Perbadanan dalam hal Perbadanan_
membuat suatu bayaran di bawah Bab ini.

69. _Fasal 65 bertujuan untuk memberi kuasa kepada Perbadanan untuk menahan_
bayaran deposit sehingga ia telah menerima suatu penyerahhakan bertulis mengenai
semua hak dan kepentingan pendeposit berhubungan dengan deposit mereka.

70. _Fasal 66 memperuntukkan bagi batasan masa bagi tuntutan terhadap_
Perbadanan.


-----

## 114 Rang Undang-Undang

BAHAGIAN V

71. Bahagian V Rang Undang-Undang mengandungi peruntukan berhubungan

dengan pemeriksaan institusi anggota,

72. _Fasal 67 memperuntukkan bahawa Bank Negara Malaysia boleh memberikan_

maklumat berkaitan yang dikehendaki di bawah Fasal ini kepada Perbadanan
dalam masa yang sesuai.

73. _Fasal 68 bertujuan untuk memberi kuasa kepada Bank Negara Malaysia_

untuk memeriksa operasi suatu institusi anggota atas permintaan Perbadanan
dan bidang pemeriksaan yang hendak dijalankan itu. Perbadanan diberi kuasa
untuk menugaskan suatu audit bebas berkenaan dengan pemeriksaan di bawah
_fasal 68(1) atau subseksyen 69(1) tertakluk kepada kebenaran bertulis terlebih_
dahulu daripada Bank Negara Malaysia.

74. _Fasal 69 bertujuan untuk memberi kuasa kepada Perbadanan untuk_

menjalankan pemeriksaan khas jika Perbadanan mempunyai sebab untuk
mempercayai bahawa bayaran yang dibuat di bawah Bab 4 Bahagian IV hampir
berlaku.

BAHAGIAN VI

75. Bahagian VI Rang Undang-Undang mengandungi peruntukan berhubungan

dengan tindakan ketetapan yang boleh diambil oleh Perbadanan terhadap seseorang
institusi anggota.

76. _Fasal 70 bertujuan untuk membenarkan Bank Negara Malaysia memberitahu_

Perbadanan secara bertulis jika sesuatu institusi anggota telah terhenti, atau
berkemungkinan untuk terhenti, berdaya maju.

77. _Fasal 71 mengandungi peruntukan khusus berkenaan dengan kuasa_

Perbadanan yang boleh dilaksanakan terhadap sesuatu institusi anggota yang
takberdaya maju setelah diberitahu oleh Bank Negara Malaysia di bawah
_Fasal 70._

78. _Fasal 72 memperuntukkan bagi tempoh bagi penyelesaian mana-mana_

ketetapan yang dilaksanakan oleh Perbadanan di bawah Fasal 71.

79. _Fasal 73 bertujuan untuk memberi kuasa kepada Perbadanan untuk_

menubuhkan suatu Jawatankuasa Pentaksir untuk mengkaji semula kemunasabahan
harga diperniagakan apabila dipohon oleh pemegang saham menentang.
Apa-apa keputusan Jawatankuasa Pentaksir di bawah fasal ini hendaklah menjadi
muktamad dan mengikat,

80. _Fasal 74 mengandungi peruntukan berhubungan dengan pengambilalihan_

kawalan di bawah fasal 71(l)(c).

81. _Fasal 75 bertujuan untuk memberi kuasa kepada Perbadanan atau_

mana-mana orang yang dilantik di bawah fasal 71(1)(c) untuk
mengurangkan
modal syer institusi anggota yang diambil alih dan untuk membatalkan syer
institusi anggota itu dengan membuat suatu permohonan kepada Mahkamah
Tinggi.


-----

## Perbadanan Insurans Deposit Malaysia 115

82. _Fasal 76 mengandungi peruntukan berhubungan dengan penggantungan_

prosiding di bawah Akta.

83. _Fasal 77 mengandungi peruntukan berhubungan dengan pelanjutan masa_

di bawah Akta.

84. _Fasal 78 memperuntukkan bagi apa-apa peruntukan dalam apa-apa perjanjian_

yang dibuat oleh institusi anggota sebelum pengambilalihan kawalan di bawah
_fasal 71(1)(c)_ adalah diatasi bagi maksud fasal itu.

85. _Fasal 79 mengandungi keadaan yang membenarkan sesuatu institusi anggota_

untuk mempunyai perbekalan dan pendahuluan lanjutan walau apa pun sekatan
yang diperuntukkan dalam fasal 76 dan 78.

86. _Fasal 80 mengandungi senarai perjanjian kewangan dan transaksi yang_

tidak boleh ditamatkan walau apa pun sekatan dalam Fasal 76.

87. _Fasal 81 memperuntukkan bagi kuasa orang yang dilantik, penerima,_

pengurus atau penerima dan pengurus yang dilantik, masing-masing di bawah
_fasal 71(l)(c) dan (d)._

88. _Fasal 82 menyatakan kedahuluan bayaran bagi deposit Islam dan deposit_

konvensional dalam hal keadaan suatu penggulungan sesuatu institusi anggota.

89. _Fasal 83 memperuntukkan bagi pemakaian Akta Bank dan Institusi-Institusi_

Kewangan 1989 atau Akta Bank Islam 1983 jika terdapat sesuatu percanggahan
atau ketakselarasan di antara peruntukan Akta-akta itu dengan Akta ini.

BAHAGIAN VII

90. Bahagian VII Rang Undang-Undang mengandungi peruntukan berhubungan

dengan kesalahan di bawah Akta.

91. _Fasal 84 menjadikan suatu kesalahan bagi mana-mana orang untuk_

mengemukakan diri sebagai suatu institusi anggota.

92. _Fasal 85 memperuntukkan penalti bagi kesalahan membuat pernyataan_

palsu.

93. _Fasal 86 memperuntukkan penalti bagi kesalahan kerana gagal untuk_

memperuntukkan maklumat, dsb.

94. _Fasal 87 memperuntukkan penalti bagi kesalahan am._

95. _Fasal 88 mengandungi peruntukan mengenai kesalahan oleh pertubuhan_

perbadanan atau bukan perbadanan atau oleh pengarah, pegawai, pengawal,
dsb.

96. _Fasal 89 bertujuan untuk memberi kuasa kepada Perbadanan untuk_
mengkompaun kesalahan.


-----

## 116 Rang Undang-Undang

97. _Fasal 90 memberi kuasa kepada mahkamah untuk mengeluarkan suatu_

perintah kepada orang yang disabitkan untuk mebetulkan pelanggaran di bawah
Akta ini.

98. _Fasal 91 memberi kuasa kepada mahkamah untuk mengenakan hukuman_

kewangan tambahan terhadap orang yang disabitkan.

99. _Fasal 92 bertujuan untuk membenarkan Perbadanan untuk memohon kepada_

Mahkamah Tinggi bagi suatu perintah pematuhan atau penyekatan terhadap
seseorang supaya orang itu mematuhinya.

100. _Fasal 93 memperuntukkan bahawa apa-apa denda yang kena dibayar di_

bawah Akta ini boleh didapatkan dan dikuat kuasa oleh Perbadanan dan apabila
didapatkan, dibayar ke dalam dan menjadi sebahagian daripada Kumpulan Wang
Disatukan.

BAHAGIAN VIII

101. Bahagian VIII Rang Undang-Undang mengandungi peruntukan am.

102. _Fasal 94 memperuntukkan bagi pengemukaan maklumat kepada Perbadanan_

oleh mana-mana institusi anggota atau daripada mana-mana perbadanan yang
berkaitan dengan mana-mana institusi anggota mengenai apa-apa perkara yang
berhubungan dengan urusan atau hal-ehwal institusi anggota atau perbadanan
yang berkaitan itu walau apa jua pun sekatan di bawah Akta Bank dan InstitusiInstitusi Kewangan 1989 atau Akta Bank Islam 1983.

103. _Fasal 95 memberi hak kepada Bank Negara Malaysia bagi maklumat_

yang didapati oleh atau dikemukakan kepada Perbadanan berkenaan dengan
urusan dan hal-ehwal institusi anggota atau mana-mana subsidiarinya atau
gabungannya atau mana-mana orang yang berurusan dengan institusi anggota
itu atau mana-mana subsidiarinya atau gabungannya, yang berkaitan dengan
keselamatan dan kekukuhan, atau pengendalian, institusi anggota itu.

104. _Fasal 96 memperuntukkan bagi pengiktirafan kehakiman mengenai apa-_

apa fakta atau perkara yang dikehendakki untuk disiarkan di bawah Akta dan
apa-apa fakta atau perkara yang dinyatakan dalam apa-apa perakuan yang
dikeluarkan di bawah Akta.

105. _Fasal 97 melarang penggulungan Perbadanan._

106. _Fasal 98 memperuntukkan bagi imuniti orang yang disebutkan dalam_

menjalankan apa-apa tindakan atau pembuatan apa-apa pernyataan di bawah
Akta atau dalam mengeluarkan apa-apa perintah, arahan, petunjuk, notis atau
apa-apa jua pun benda lain yang dikeluarkan di bawah Akta dengan syarat
bahawa apa-apa tindakan atau pernyataan demikian dilakukan atau dibuat dengan
suci hati.

107. _Fasal 99 memperuntukkan bagi pemakaian Akta Perlindungan Pihak_

Berkuasa Awam 1948 dan ketidakpakaian Akta Peminjam Wang 1951.


-----

_Perbadanan Insurans Deposit Malaysia_ 117

108. _Fasal 100_ bertujuan untuk memberi kuasa kepada Perbadanan untuk
membuat undang-undang kecil, arahan, garis panduan, pekeliling atau nota dan,
dengan kebenaran Menteri, peraturan-peraturan, kaedah-kaedah atau perintah.

_IMPL1KASI KEWANGAN_

Rang Undang-Undang ini akan melibatkan Kerajaan Persekutuan dalam
perbelanjaan kewangan tambahan yang amaunnya tidak dapat ditentukan sekarang.

[PN(U[2]) 2456]


-----

