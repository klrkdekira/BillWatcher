---
Year: 2007
Bill: D.R.57/2007 - Rang Undang-Undang Suruhanjaya Aduan Khas 2007 (Lulus)
Title: D.R.57/2007 - Rang Undang-Undang Suruhanjaya Aduan Khas 2007 (Lulus)
Download URL: https://www.parlimen.gov.my/files/billindex/pdf/2007/DR%2057_2007-RUU%20Suruhanjaya%20Aduan%20Khas%202007.pdf
URL: https://www.parlimen.gov.my/files/billindex/pdf/2007/DR%2057_2007-RUU%20Suruhanjaya%20Aduan%20Khas%202007.pdf
---
---
Reading:
D.R.57/2007
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

**D.R. 57/2007**

RANG UNDANG-UNDANG
SURUHANJAYA ADUAN KHAS 2007

SUSUNAN FASAL

BAHAGIAN I

PERMULAAN

Fasal

1. Tajuk ringkas, permulaan kuat kuasa dan pemakaian

2. Tafsiran

BAHAGIAN II

PENUBUHAN SURUHANJAYA ADUAN KHAS

3. Penubuhan Suruhanjaya

4. Keanggotaan Suruhanjaya

5. Tempoh jawatan

6. Elaun

7. Penjalanan sementara fungsi Pengerusi

8. Pembatalan pelantikan dan peletakan jawatan

9. Pengosongan jawatan

10. Perlindungan daripada liabiliti diri

11. Pemakaian Jadual

12. Pewakilan fungsi dan kuasa

13. Penubuhan jawatankuasa

14. Tanggungjawab agensi penguat kuasa

BAHAGIAN III

FUNGSI DAN KUASA SURUHANJAYA

15. Fungsi dan kuasa Suruhanjaya


-----

_Rang Undang-Undang_

BAHAGIAN IV

PENGURUSAN ADUAN OLEH SURUHANJAYA

Fasal

16. Penentuan jenis aduan

17. Penyiasatan permulaan

18. Laporan oleh Pihak Berkuasa Tatatertib yang berkenaan

19. Laporan oleh agensi penguat kuasa yang berkenaan

20. Kewajipan untuk mengemukakan kertas siasatan oleh Pasukan Petugas

21. Penyiasatan lanjut ke atas aduan oleh Pasukan Petugas

22. Suruhanjaya hendaklah merujukkan kertas siasatan kepada Pendakwa
Raya atau Pihak Berkuasa Tatatertib

23. Tindakan susulan oleh Suruhanjaya

24. Suruhanjaya hendaklah memaklumkan pengadu

BAHAGIAN V

PENTADBIRAN

25. Ketua Pegawai Eksekutif

26. Pelantikan kakitangan

27. Penubuhan Pasukan Petugas

28. Kuasa untuk mengambil khidmat perunding, penasihat teknik, dsb.

BAHAGIAN VI

KUASA PENGUATKUASAAN SURUHANJAYA
DAN PASUKAN PETUGAS

29. Kuasa penyiasatan

30. Kad kuasa

31. Penggeledahan dan penyitaan dengan waran

32. Penggeledahan dan penyitaan tanpa waran

33. Kuasa untuk memasuki premis

34. Penyitaan benda, dsb.

35. Kuasa untuk memberhentikan, menggeledah dan menyita kenderaan

36. Senarai benda yang disita

37. Kuasa untuk menghendaki kehadiran orang yang mengetahui kes

38. Pemeriksaan orang yang mengetahui kes

39. Pelepasan kenderaan, dsb., yang disita


-----

_Suruhanjaya Aduan Khas_

BAHAGIAN VII

AM

Fasal

40. Dana

41. Laporan tahunan

42. Kewajipan kerahsiaan

43. Akses kepada dokumen terkelas

44. Perlindungan pemberi maklumat

45. Perlindungan pegawai dan pekhidmat Suruhanjaya

46. Akta Perlindungan Pihak Berkuasa Awam 1948

47. Pekhidmat awam

48. Pemulaan dan penjalanan pendakwaan

49. Peraturan-peraturan

50. Pencegahan kesulitan atau anomali

JADUAL


-----

_Rang Undang-Undang_


-----

_Suruhanjaya Aduan Khas_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan mengenai penubuhan
Suruhanjaya Aduan Khas, untuk menyatakan kuasa dan fungsi
Suruhanjaya itu, dan untuk mengadakan peruntukan bagi perkaraperkara yang berkaitan atau bersampingan dengannya.

[ ]

**DIPERBUAT** oleh Parlimen Malaysia seperti yang berikut:

BAHAGIAN I

PERMULAAN

**Tajuk ringkas, permulaan kuat kuasa dan pemakaian**

**1. (1) Akta ini bolehlah dinamakan Akta Suruhanjaya Aduan**
Khas 2007.

(2) Akta ini mula berkuat kuasa pada tarikh yang ditetapkan
oleh Perdana Menteri melalui pemberitahuan dalam _Warta._

(3) Akta ini terpakai bagi aduan yang dibuat kepada Suruhanjaya
mengenai salah laku yang dilakukan oleh mana-mana pegawai
penguat kuasa pada atau selepas permulaan kuat kuasa Akta
ini.

(4) Akta ini tidak terpakai bagi aduan mengenai apa-apa
kelakuan yang dilakukan di luar ruang lingkup tugas rasmi
seseorang pegawai penguat kuasa sebagaimana yang diberikan
oleh undang-undang.


-----

6 _Rang Undang-Undang_

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“agensi penguat kuasa” ertinya suatu badan atau agensi atau
badan berkanun Persekutuan yang pada masa ini bertanggungjawab
di Malaysia bagi penguatkuasaan undang-undang yang berhubungan
dengan pencegahan, pengesanan dan penyiasatan mana-mana
kesalahan;

“badan berkanun” ertinya badan berkanun itu sendiri atau, jika
undang-undang yang memperbadankan itu memperuntukkan bagi
suatu lembaga, majlis atau jawatankuasa yang berasingan, dengan
apa jua pun gelaran untuk menjalankan fungsi badan berkanun
itu dan mempunyai tanggungan bagi pengurusan dan pentadbiran
am badan berkanun itu, lembaga, majlis atau jawatankuasa itu;

“kenderaan” ertinya apa-apa kenderaan, vesel, kapal, pesawat
udara atau apa-apa cara pengangkutan sama ada melalui udara,
laut atau darat;

“Pasukan Petugas” ertinya Pasukan Petugas yang ditubuhkan
di bawah seksyen 27;

“pegawai penguat kuasa” ertinya seseorang pegawai—

_(a) agensi penguat kuasa; atau_

_(b) perkhidmatan bersama yang ditubuhkan di bawah_
Perkara 133 Perlembagaan Persekutuan untuk menjalankan
kuasa penguatkuasaan;

“premis” termasuklah rumah, bangunan, tanah, isemen bagi
apa-apa pemegangan, sama ada terbuka atau tertutup, sama ada
dibina atau tidak, sama ada awam atau swasta, dan sama ada
disenggarakan atau tidak di bawah pihak berkuasa berkanun;

“Pihak Berkuasa Tatatertib”, berhubung dengan seseorang
pegawai penguat kuasa dalam—

_(a) suatu Kementerian Persekutuan, ertinya Pihak Berkuasa_
Tatatertib yang berkenaan yang ditubuhkan di bawah
Bahagian X Perlembagaan Persekutuan tetapi tidak
termasuk Majlis Angkatan Tentera yang ditubuhkan di
bawah Perkara 137 Perlembagaan Persekutuan;


-----

_Suruhanjaya Aduan Khas_ 7

_(b) suatu badan berkanun Persekutuan, ertinya Pihak Berkuasa_
Tatatertib yang ditubuhkan—

(i) di bawah undang-undang Persekutuan yang berkuat
kuasa yang berhubungan dengan tatatertib, dan
pengenaan surcaj ke atas, pegawai badan berkanun;
atau

(ii) oleh mana-mana undang-undang yang suatu badan
berkanun diperbadankan; atau

_(c) suatu perkhidmatan bersama menurut Perkara 133_
Perlembagaan Persekutuan, ertinya Pihak Berkuasa
Tatatertib yang ditubuhkan di bawah Perkara 139
Perlembagaan Persekutuan;

“salah laku”, berhubung dengan seseorang pegawai penguat
kuasa, ertinya apa-apa penyalahgunaan kuasa dalam melaksanakan
kewajipan rasminya sebagaimana yang diberikan oleh undangundang;

“Suruhanjaya” ertinya Suruhanjaya Aduan Khas yang ditubuhkan
di bawah seksyen 3.

BAHAGIAN II

PENUBUHAN SURUHANJAYA ADUAN KHAS

**Penubuhan Suruhanjaya**

**3. (1) Maka hendaklah ditubuhkan bagi maksud Akta ini suatu**
pertubuhan perbadanan yang dikenali sebagai Suruhanjaya Aduan
Khas yang kekal turun-temurun dan mempunyai suatu meterai
perbadanan, dan yang boleh membawa guaman dan dibawa guaman
atas nama perbadanannya.

(2) Suruhanjaya boleh membuat kontrak dan boleh memperoleh,
membeli, mengambil, memegang dan menikmati apa-apa jenis
harta alih dan harta tak alih bagi tiap-tiap perihalan dan boleh
memindahkan, menyerahhakkan, menyerahkan balik, memulangkan,
menggadaikan, menggadai janji, mendemis, menyerahhakkan
semula, memindahkan hakmilik, atau selainnya melupuskan atau
membuat apa-apa urusan mengenai, apa-apa harta alih atau tak
alih atau apa-apa kepentingan mengenainya yang terletak hak pada
Suruhanjaya, atas apa-apa terma sebagaimana yang difikirkannya
patut.


-----

8 _Rang Undang-Undang_

**Keanggotaan Suruhanjaya**

**4. (1) Suruhanjaya hendaklah terdiri daripada anggota yang**
berikut:

_(a) seorang Pengerusi yang hendaklah dilantik oleh Perdana_
Menteri;

_(b) Ketua Polis Negara;_

_(c) Ketua Pengarah Biro Pengaduan Awam;_

_(d) Ketua Pengarah Badan Pencegah Rasuah; dan_

_(e) tiga anggota lain yang dilantik oleh Perdana Menteri._

(2) Pelantikan anggota Suruhanjaya hendaklah disiarkan dalam
_Warta._

**Tempoh jawatan**

**5. (1) Seseorang anggota Suruhanjaya yang dilantik di bawah**
perenggan 4(1)(a) dan _(e) hendaklah memegang jawatan selama_
tempoh yang tidak melebihi dua tahun.

(2) Anggota Suruhanjaya itu adalah layak untuk dilantik semula
tetapi tiada anggota itu boleh memegang jawatan bagi tempoh
lebih daripada dua penggal berturut-turut.

**Elaun**

**6. Anggota Suruhanjaya hendaklah dibayar apa-apa elaun**
sebagaimana yang ditentukan oleh Perdana Menteri.

**Penjalanan sementara fungsi Pengerusi**

**7. (1) Perdana Menteri boleh melantik secara sementara mana-**
mana anggota Suruhanjaya untuk bertindak sebagai Pengerusi
bagi tempoh apabila—

_(a) jawatan Pengerusi kosong;_

_(b) Pengerusi tidak bertugas atau tidak berada di Malaysia;_
atau

_(c) Pengerusi, bagi apa-apa sebab lain, tidak boleh melaksanakan_
fungsinya.


-----

_Suruhanjaya Aduan Khas_ 9

(2) Seseorang anggota yang dilantik di bawah subseksyen
(1) hendaklah, semasa tempoh dia melaksanakan fungsi sebagai
Pengerusi di bawah seksyen ini, disifatkan sebagai Pengerusi.

**Pembatalan pelantikan dan peletakan jawatan**

**8. (1) Pelantikan mana-mana anggota yang dilantik di bawah**
perenggan 4(1)(a) atau (e) boleh pada bila-bila masa dibatalkan oleh
Perdana Menteri tanpa memberikan apa-apa sebab baginya.

(2) Seseorang anggota yang dilantik di bawah perenggan
4(1)(a) atau (e) boleh pada bila-bila masa meletakkan jawatannya
melalui notis bertulis yang ditujukan kepada Perdana Menteri.

**Pengosongan jawatan**

**9. Jawatan seseorang anggota Suruhanjaya yang dilantik di bawah**
seksyen 4 hendaklah menjadi kosong jika—

_(a) dia mati;_

_(b) telah dibuktikan terhadapnya, atau dia telah disabitkan_
atas, sesuatu pertuduhan berkenaan dengan—

(i) suatu kesalahan yang melibatkan fraud, kecurangan
atau keburukan akhlak;

(ii) suatu kesalahan di bawah mana-mana undangundang yang berhubungan dengan rasuah; atau

(iii) apa-apa kesalahan lain yang boleh dihukum dengan
pemenjaraan (sama ada pemenjaraan sahaja atau
sebagai tambahan kepada denda atau ganti denda)
selama lebih daripada dua tahun;

_(c) dia menjadi bankrap;_

_(d) dia tidak sempurna akal atau selainnya tidak berupaya_
untuk menunaikan kewajipannya;

_(e) dia tidak menghadiri mesyuarat Suruhanjaya tiga kali_
berturut-turut tanpa kebenaran Pengerusi atau dalam hal
Pengerusi, tanpa kebenaran Perdana Menteri;

_(f) peletakan jawatannya disetujui terima oleh Perdana Menteri;_
atau

_(g) pelantikannya dibatalkan oleh Perdana Menteri._


-----

10 _Rang Undang-Undang_

**Perlindungan daripada liabiliti diri**

**10. Tiada seorang pun anggota Suruhanjaya boleh menanggung**
liabiliti diri bagi apa-apa kerugian atau kerosakan yang disebabkan
oleh apa-apa perbuatan atau peninggalan dalam mentadbirkan hal
ehwal Suruhanjaya, melainkan jika kerugian atau kerosakan itu
disebabkan oleh sesuatu perbuatan salah atau peninggalan yang
disengajakan pada pihaknya.

**Pemakaian Jadual**

**11. (1) Jadual terpakai bagi anggota Suruhanjaya.**

(2) Perdana Menteri boleh meminda Jadual melalui perintah
yang disiarkan dalam _Warta._

**Pewakilan fungsi dan kuasa**

**12. (1) Suruhanjaya boleh, tertakluk kepada apa-apa syarat, batasan**
atau sekatan sebagaimana yang disifatkannya patut dikenakan,
mewakilkan mana-mana fungsi dan kuasanya, kepada—

_(a) Pengerusi;_

_(b) mana-mana anggota Suruhanjaya; atau_

_(c) Pasukan Petugas._

(2) Mana-mana orang atau Pasukan Petugas yang diwakilkan
fungsi dan kuasa sedemikian hendaklah menuruti dan mengambil
kira segala syarat dan sekatan yang dikenakan oleh Suruhanjaya
dan segala kehendak, tatacara dan perkara yang ditentukan oleh
Suruhanjaya.

(3) Apa-apa fungsi atau kuasa yang diwakilkan di bawah
seksyen ini hendaklah dilaksanakan dan dijalankan atas nama
dan bagi pihak Suruhanjaya.

(4) Pewakilan di bawah seksyen ini tidaklah menghalang
Suruhanjaya daripada melaksanakan atau menjalankan pada
bila-bila masa mana-mana fungsi dan kuasa yang diwakilkan
itu.


-----

_Suruhanjaya Aduan Khas_ 11

**Penubuhan jawatankuasa**

**13. (1) Suruhanjaya boleh menubuhkan apa-apa jawatankuasa**
sebagaimana yang difikirkannya perlu atau suai manfaat untuk
membantunya dalam melaksanakan fungsi dan menjalankan
kuasanya di bawah Akta ini.

(2) J a w a t a n k u a s a y a n g d i t u b u h k a n d i b a w a h
subseksyen (1)—

_(a) hendaklah dipengerusikan oleh mana-mana anggota_
Suruhanjaya;

_(b) hendaklah menepati dan bertindak mengikut apa-apa arahan_
yang diberikan kepadanya oleh Suruhanjaya; dan

_(c) boleh menentukan tatacaranya sendiri._

(3) Anggota jawatankuasa yang ditubuhkan di bawah
subseksyen (1) boleh dilantik daripada kalangan anggota Suruhanjaya
atau mana-mana orang lain sebagaimana yang difikirkan patut
oleh Suruhanjaya.

(4) Kecuali anggota jawatankuasa yang dilantik daripada kalangan
anggota Suruhanjaya, mana-mana orang lain yang dilantik sebagai
anggota jawatankuasa boleh dibayar apa-apa elaun sebagaimana
yang ditentukan oleh Perdana Menteri.

(5) Anggota jawatankuasa hendaklah memegang jawatan
selama apa-apa tempoh sebagaimana yang dinyatakan dalam surat
pelantikannya dan adalah layak dilantik semula.

(6) S u r u h a n j a y a b o l e h m e m b a t a l k a n p e l a n t i k a n
mana-mana anggota jawatankuasa tanpa memberikan apa-apa
sebab baginya.

(7) Seseorang anggota jawatankuasa boleh, pada bila-bila masa,
meletakkan jawatan dengan memberikan notis secara bertulis
kepada pengerusi jawatankuasa.

(8) Suruhanjaya boleh, pada bila-bila masa, memberhentikan
atau mengubah keanggotaan jawatankuasa.


-----

12 _Rang Undang-Undang_

(9) Jawatankuasa hendaklah mengadakan mesyuaratnya pada
bila-bila masa dan di mana-mana tempat sebagaimana yang
ditentukan oleh pengerusi jawatankuasa.

(10) Jawatankuasa boleh mengundang mana-mana orang untuk
menghadiri mana-mana mesyuarat jawatankuasa bagi maksud
menasihatinya tentang apa-apa perkara yang dibincangkan tetapi
orang itu tidak berhak untuk mengundi pada mesyuarat itu.

(11) Mana-mana orang yang diundang di bawah
subseksyen (10) boleh dibayar apa-apa elaun sebagaimana yang
ditentukan oleh Perdana Menteri.

**Tanggungjawab agensi penguat kuasa**

**14. Menjadi tanggungjawab tiap-tiap agensi penguat kuasa untuk**
bekerjasama dengan dan membantu Suruhanjaya dalam melaksanakan
fungsi dan menjalankan kuasa Suruhanjaya di bawah Akta ini,
sebagaimana dan apabila dikehendaki oleh Suruhanjaya.

BAHAGIAN III

FUNGSI DAN KUASA SURUHANJAYA

**Fungsi dan kuasa Suruhanjaya**

**15. (1) Fungsi Suruhanjaya adalah—**

_(a) untuk menerima aduan daripada mana-mana orang berhubung_
dengan salah laku seseorang pegawai penguat kuasa;

_(b) untuk merujukkan aduan yang diterima daripada mana-mana_
orang berhubung dengan salah laku seseorang pegawai
penguat kuasa kepada Pihak Berkuasa Tatatertib atau agensi
penguat kuasa yang berkenaan;

_(c) untuk menghendaki Pasukan Petugas menyiasat aduan salah_
laku seseorang pegawai penguat kuasa;

_(d) untuk menilai penyiasatan Pasukan Petugas dan untuk_
menentukan sama ada salah laku yang dikatakan terhadap
pegawai penguat kuasa itu adalah daripada jenis jenayah
atau tatatertib;


-----

_Suruhanjaya Aduan Khas_ 13

_(e) untuk mengemukakan kertas siasatan dan dokumen lain yang_
berhubungan dengan salah laku kepada Pendakwa Raya atau
Pihak Berkuasa Tatatertib untuk tindakan lanjut;

_(f) untuk menerima maklum balas atas tindakan yang diambil_
oleh Pendakwa Raya atau Pihak Berkuasa Tatatertib dan
untuk memaklumkan pengadu mengenai status aduan itu;
dan

_(g) untuk melakukan apa-apa perkara lain sebagaimana yang_
disifatkannya patut untuk membolehkannya melaksanakan
fungsinya dengan berkesan atau yang bersampingan dengan
pelaksanaan fungsinya di bawah Akta ini.

(2) Suruhanjaya hendaklah mempunyai segala kuasa sebagaimana
yang perlu bagi, atau yang berkaitan dengan, atau yang
semunasabahnya bersampingan dengan, pelaksanaan fungsinya
di bawah Akta ini.

BAHAGIAN IV

PENGURUSAN ADUAN OLEH SURUHANJAYA

**Penentuan jenis aduan**

**16. (1) Suruhanjaya hendaklah menimbangkan apa-apa aduan**
yang dibuat oleh mana-mana orang, sama ada bertulis atau lisan,
kepada Suruhanjaya.

(2) Suruhanjaya tidak boleh menimbangkan apa-apa aduan
yang berhubungan dengan apa-apa salah laku yang dikatakan
telah dilakukan oleh seseorang pegawai penguat kuasa yang—

_(a) merupakan hal perkara apa-apa prosiding tatatertib yang_
belum selesai di hadapan mana-mana Pihak Berkuasa
Tatatertib, termasuklah apa-apa rayuan;

_(b) merupakan hal perkara apa-apa prosiding di mana-mana_
mahkamah atau yang belum selesai di mana-mana mahkamah,
termasuklah apa-apa rayuan;

_(c) telah diputuskan secara muktamad oleh mana-mana_
mahkamah; atau

_(d) merupakan hal perkara penyiasatan oleh agensi penguat_
kuasa.


-----

14 _Rang Undang-Undang_

(3) Suruhanjaya hendaklah berhenti dengan serta-merta
untuk menimbangkan apa-apa aduan yang dibuat menurut
subseksyen (1) jika aduan itu menjadi hal perkara apa-apa penyiasatan
oleh agensi penguat kuasa di bawah perenggan (2)(d).

(4) Jika suatu aduan telah dibuat oleh mana-mana orang
kepada Suruhanjaya berhubung dengan salah laku seseorang
pegawai penguat kuasa, Suruhanjaya hendaklah, jika berpuas hati
bahawa tiada merit dalam aduan itu atau aduan itu adalah remeh
atau menyusahkan, menolak aduan itu dan memberitahu pengadu
secara bertulis tentang keputusannya.

(5) Jika Suruhanjaya berpuas hati bahawa ada merit dalam
aduan yang dibuat, aduan itu jika dibuat secara lisan, hendaklah
diubah ke dalam bentuk bertulis dan Suruhanjaya hendaklah—

_(a) jika aduan itu mendedahkan salah laku daripada jenis tatatertib_
dan pada pendapat Suruhanjaya aduan itu boleh diuruskan
oleh Pihak Berkuasa Tatatertib yang berkenaan, merujukkan
aduan itu kepada Pihak Berkuasa Tatatertib yang berkenaan
untuk dimulakan tindakan tatatertib mengikut peruntukan
undang-undang yang terpakai bagi perlakuan dan tatatertib
pegawai penguat kuasa itu;

_(b) jika aduan itu mendedahkan salah laku daripada jenis_
tatatertib tetapi pada pendapat Suruhanjaya aduan itu
tidak patut diuruskan oleh Pihak Berkuasa Tatatertib yang
berkenaan, merujukkan aduan itu kepada Pasukan Petugas
untuk siasatan mengikut peruntukan Akta ini; atau

_(c) jika aduan itu mendedahkan salah laku daripada jenis_
jenayah, merujukkan aduan itu kepada agensi penguat kuasa
yang berkenaan untuk disiasat dan diuruskan oleh agensi
penguat kuasa itu mengikut kuasa yang diberikan kepadanya
di bawah mana-mana undang-undang bertulis.

(6) Bagi maksud perenggan (5)(a), Suruhanjaya hendaklah,
pada masa aduan itu dirujukkan kepada Pihak Berkuasa Tatatertib
yang berkenaan, memaklumkan kepada pengadu secara bertulis
mengenai rujukan itu.

(7) Bagi maksud perenggan (5)(c), Suruhanjaya hendaklah,
pada masa aduan itu dirujukkan kepada agensi penguat kuasa
yang berkenaan, memaklumkan kepada pengadu secara bertulis
mengenai rujukan itu dan meminta agensi penguat kuasa yang
berkenaan berhubung dengan pengadu itu tentang penjalanan
lanjut aduannya.


-----

_Suruhanjaya Aduan Khas_ 15

(8) Bagi maksud subseksyen (3), apabila penyiasatan yang
disebut dalamnya selesai, Pendakwa Raya hendaklah menyampaikan
keputusannya mengenai sama ada atau tidak untuk menuduh
pegawai penguat kuasa berkenaan kepada Suruhanjaya, dan—

_(a) jika keputusan itu adalah untuk menuduh pegawai penguat_
kuasa itu, Suruhanjaya hendaklah memaklumkan pengadu
dengan sewajarnya; atau

_(b) jika keputusan itu adalah untuk tidak menuduh pegawai_
penguat kuasa itu, Suruhanjaya hendaklah menimbang aduan
itu mengikut subseksyen (4) atau perenggan (5)(a) atau (b).

**Penyiasatan permulaan**

**17. (1) Apabila diterima sesuatu aduan, Suruhanjaya hendaklah**
mempunyai kuasa, jika difikirkannya perlu, untuk menjalankan
penyiasatan permulaan bagi maksud membantu Suruhanjaya
menentukan merit aduan itu.

(2) Apabila selesai penyiasatan permulaan yang dijalankan di
bawah subseksyen (1), Suruhanjaya boleh mengambil apa-apa
tindakan di bawah seksyen 16.

**Laporan oleh Pihak Berkuasa Tatatertib yang berkenaan**

**18. (1) Pihak Berkuasa Tatatertib yang berkenaan yang kepadanya**
suatu aduan telah dirujukkan oleh Suruhanjaya menurut perenggan
16(5)(a) hendaklah mengemukakan suatu laporan kepada Suruhanjaya
mengenai kemajuan prosiding tatatertib yang diambil olehnya
secara bulanan sehingga selesai prosiding itu oleh Pihak Berkuasa
Tatatertib yang berkenaan itu.

(2) Suruhanjaya boleh menghendaki Pihak Berkuasa Tatatertib
yang berkenaan memberi penjelasan jika Suruhanjaya berpendapat
bahawa kemajuan prosiding tatatertib yang diambil oleh Pihak
Berkuasa yang berkenaan tidak memuaskan.

(3) Keputusan Pihak Berkuasa Tatatertib yang berkenaan
hendaklah disampaikan kepada Suruhanjaya sebaik sahaja prosiding
tatatertib itu diselesaikan, dan Suruhanjaya hendaklah kemudiannya
menyampaikan secara bertulis keputusan itu kepada pengadu.


-----

16 _Rang Undang-Undang_

**Laporan oleh agensi penguat kuasa yang berkenaan**

**19. (1) Agensi penguat kuasa yang berkenaan yang kepadanya**
suatu aduan telah dirujukkan oleh Suruhanjaya menurut perenggan
16(5)(c) hendaklah mengemukakan suatu laporan kepada Suruhanjaya
mengenai kemajuan siasatannya secara bulanan sehingga selesai
penyiasatan itu oleh agensi penguat kuasa yang berkenaan itu.

(2) Suruhanjaya boleh menghendaki agensi penguat kuasa
yang berkenaan memberi penjelasan jika Suruhanjaya berpendapat
bahawa kemajuan siasatan yang dijalankan oleh agensi penguat
kuasa yang berkenaan tidak memuaskan.

(3) Apa-apa keputusan yang dibuat berdasarkan penyiasatan yang
dijalankan oleh agensi penguat kuasa yang berkenaan hendaklah
disampaikan kepada Suruhanjaya oleh agensi penguat kuasa
itu sebaik sahaja keputusan dibuat, dan Suruhanjaya hendaklah
kemudiannya menyampaikan secara bertulis keputusan itu kepada
pengadu.

**Kewajipan untuk mengemukakan kertas siasatan oleh Pasukan**
**Petugas**

**20. Apabila selesai penyiasatan oleh Pasukan Petugas mengenai**
aduan yang disebut dalam perenggan 16(5)(b), Pasukan Petugas
hendaklah mengemukakan kertas siasatan atau apa-apa dokumen lain
yang berhubungan dengan penyiasatan itu kepada Suruhanjaya.

**Penyiasatan lanjut oleh Pasukan Petugas**

**21. Jika Suruhanjaya—**

_(a) tidak berpuas hati dengan penyiasatan itu;_

_(b) berpendapat bahawa penyiasatan itu tidak lengkap; atau_

_(c) menghendaki penjelasan lanjut mengenai isu tertentu_
berkenaan dengan penyiasatan itu,

Suruhanjaya boleh mengarahkan Pasukan Petugas untuk menjalankan
penyiasatan lanjut mengenai aduan itu.


-----

_Suruhanjaya Aduan Khas_ 17

**Suruhanjaya hendaklah merujukkan kertas siasatan kepada**
**Pendakwa Raya atau Pihak Berkuasa Tatatertib**

**22. Apabila diterima kertas siasatan dan apa-apa dokumen lain**
yang berhubungan dengan penyiasatan daripada Pasukan Petugas
menurut seksyen 20 atau 21 dan Suruhanjaya berpendapat bahawa
penyiasatan itu mendedahkan bahawa terdapat suatu salah laku,
Suruhanjaya hendaklah—

_(a) jika salah laku itu daripada jenis jenayah, mengemukakan_
kertas siasatan dan apa-apa dokumen lain yang berhubungan
dengan penyiasatan itu kepada Pendakwa Raya untuk
mendapatkan suatu keputusan; atau

_(b) jika salah laku itu daripada jenis tatatertib, mengemukakan_
kertas siasatan dan apa-apa dokumen lain yang berhubungan
dengan penyiasatan itu kepada Pihak Berkuasa Tatatertib
yang berkenaan untuk dimulakan apa-apa tindakan tatatertib
mengikut peruntukan undang-undang yang terpakai bagi
perlakuan dan tatatertib pegawai penguat kuasa itu.

**Tindakan susulan oleh Suruhanjaya**

**23. (1) Jika kertas siasatan dan apa-apa dokumen lain yang**
berhubungan dengan penyiasatan dirujukkan kepada Pendakwa
Raya di bawah perenggan 22(a), Pendakwa Raya hendaklah
menyampaikan keputusannya, sama ada untuk menuduh pegawai
penguat kuasa yang berkenaan atau tidak, kepada Suruhanjaya
dalam masa tiga puluh hari dari tarikh penerimaan kertas siasatan
dan apa-apa dokumen lain yang berhubungan dengan penyiasatan
itu.

(2) Jika suatu pertuduhan dibuat oleh Pendakwa Raya, apa-apa
keterangan yang diperoleh oleh Pasukan Petugas di bawah Akta
ini boleh, walau apa pun peruntukan mana-mana undang-undang
bertulis lain yang berlawanan, digunakan bagi maksud prosiding
jenayah itu.

(3) Jika kertas siasatan dan apa-apa dokumen lain yang
berhubungan dengan penyiasatan itu dirujukkan kepada Pihak
Berkuasa Tatatertib di bawah perenggan 22(b), Pihak Berkuasa
Tatatertib yang berkenaan hendaklah memaklumkan keputusannya,
sama ada untuk mengambil tindakan tatatertib terhadap pegawai


-----

18 _Rang Undang-Undang_

penguat kuasa yang berkenaan atau tidak, kepada Suruhanjaya
dalam masa tiga puluh hari dari tarikh penerimaan kertas siasatan
dan apa-apa dokumen lain yang berhubungan dengan penyiasatan
itu.

**Suruhanjaya hendaklah memaklumkan pengadu**

**24. (1) Apabila selesai penyiasatan oleh Pasukan Petugas mengenai**
aduan yang dirujukkan kepadanya di bawah perenggan 16(5)(b),
jika Suruhanjaya berpendapat bahawa aduan itu tidak disahkan,
Suruhanjaya hendaklah merekodkan keputusannya dan hendaklah
memaklumkan pengadu.

(2) Jika Suruhanjaya telah merujukkan kertas siasatan dan
apa-apa dokumen lain yang berhubungan dengan penyiasatan
itu kepada Pendakwa Raya atau Pihak Berkuasa Tatatertib yang
berkenaan, Suruhanjaya hendaklah menyampaikan keputusan
Pendakwa Raya atau Pihak Berkuasa Tatatertib yang berkenaan
kepada pengadu.

BAHAGIAN V

PENTADBIRAN

**Ketua Pegawai Eksekutif**

**25. (1) Suruhanjaya hendaklah melantik seorang Ketua Pegawai**
Eksekutif atas apa-apa terma dan syarat sebagaimana yang
difikirkannya wajar.

(2) Ketua Pegawai Eksekutif hendaklah bertanggungjawab bagi
penjalanan, pentadbiran dan pengurusan am fungsi, aktiviti dan
hal ehwal hari ke hari Suruhanjaya dan pelaksanaan keputusan
Suruhanjaya.

(3) Ketua Pegawai Eksekutif hendaklah mempunyai kawalan
am ke atas pegawai dan pekhidmat Suruhanjaya.

(4) Ketua Pegawai Eksekutif hendaklah menjadi Setiausaha
kepada Suruhanjaya.


-----

_Suruhanjaya Aduan Khas_ 19

(5) Ketua Pegawai Eksekutif hendaklah melaksanakan apa-apa
kewajipan lanjut sebagaimana yang diarahkan oleh Suruhanjaya
dari semasa ke semasa.

(6) Dalam menunaikan kewajipannya, Ketua Pegawai
Eksekutif hendaklah bertindak di bawah kuasa dan arahan am
Suruhanjaya.

(7) Jika Ketua Pegawai Eksekutif tidak ada di Malaysia buat
sementara atau tidak berupaya buat sementara oleh sebab sakit
atau kerana apa-apa sebab lain untuk melaksanakan kewajipannya,
Suruhanjaya boleh mengarahkan mana-mana pegawai lain
untuk melaksanakan kewajipannya semasa ketidakhadiran atau
ketidakupayaan sementara itu.

**Pelantikan kakitangan**

**26. (1) Suruhanjaya boleh mengambil kerja atas apa-apa terma**
dan syarat sebagaimana yang difikirkannya wajar mana-mana
pegawai dan pekhidmat sebagaimana yang perlu untuk membantu
Suruhanjaya menunaikan fungsinya di bawah Akta ini.

(2) Suruhanjaya boleh, dengan kelulusan Perdana Menteri,
membuat peraturan-peraturan berkenaan dengan terma dan syarat
perkhidmatan pegawai dan pekhidmatnya.

**Penubuhan Pasukan Petugas**

**27. (1) Suruhanjaya hendaklah menubuhkan suatu Pasukan Petugas**
untuk membantu Suruhanjaya dalam melaksanakan fungsinya di
bawah Akta ini.

(2) Suruhanjaya boleh melantik orang yang berikut sebagai
anggota Pasukan Petugas:

_(a) pegawai Badan Pencegah Rasuah, Bank Negara Malaysia,_
Suruhanjaya Sekuriti, Jabatan Audit Negara, Pasukan Polis
Diraja Malaysia dan pegawai lain daripada perkhidmatan
awam Malaysia secara pinjaman kepada Suruhanjaya;

_(b) pegawai undang-undang yang dipinjamkan daripada_
Perkhidmatan Kehakiman dan Perundangan; dan

_(c) pegawai Suruhanjaya._


-----

20 _Rang Undang-Undang_

(3) Ketua Pegawai Eksekutif hendaklah menjadi ketua Pasukan
Petugas.

(4) Anggota Pasukan Petugas hendaklah, tertakluk kepada
arahan dan kawalan am Suruhanjaya, melaksanakan fungsi dan
kewajipan yang dikenakan ke atas mereka oleh Suruhanjaya, dan
boleh menjalankan kuasa yang diberikan kepada mereka di bawah
Akta ini.

**Kuasa untuk mengambil khidmat perunding, penasihat teknik,**
**dsb.**

**28. Suruhanjaya boleh mengambil khidmat pegawai penguat kuasa**
yang telah bersara atau bekas pegawai penguat kuasa, peguam
bela dan peguam cara dan penasihat teknik termasuk jurubank,
akauntan dan orang lain untuk membantu Suruhanjaya dalam
melaksanakan fungsinya, menjalankan kuasanya atau menunaikan
kewajipannya atau bagi melaksanakan maksud Akta ini dengan
lebih baik.

BAHAGIAN VI

KUASA PENGUATKUASAAN SURUHANJAYA
DAN PASUKAN PETUGAS

**Kuasa penyiasatan**

**29. (1) Anggota Suruhanjaya, Ketua Pegawai Eksekutif dan**
anggota Pasukan Petugas hendaklah mempunyai segala kuasa
yang perlu untuk menyiasat apa-apa aduan salah laku seseorang
pegawai penguat kuasa yang dirujukkan kepada Suruhanjaya.

(2) Bagi mengelakkan keraguan, adalah diisytiharkan bahawa
bagi maksud Akta ini, anggota Suruhanjaya, Ketua Pegawai Eksekutif
dan anggota Pasukan Petugas hendaklah mempunyai segala kuasa
pegawai polis daripada apa-apa jua pangkat sebagaimana yang
diperuntukkan di bawah Kanun Tatacara Jenayah [Akta 593] dan
kuasa itu adalah sebagai tambahan kepada kuasa yang diperuntukkan
di bawah Akta ini dan bukan pengurangan baginya.


-----

_Suruhanjaya Aduan Khas_ 21

**Kad kuasa**

**30. (1) Maka hendaklah dikeluarkan kepada setiap anggota**
Pasukan Petugas yang dilantik di bawah seksyen 27 dan Ketua
Pegawai Eksekutif, suatu kad kuasa yang hendaklah ditandatangani
oleh Pengerusi Suruhanjaya.

(2) Bilamana Ketua Pegawai Eksekutif atau mana-mana anggota
Pasukan Petugas menjalankan mana-mana kuasa di bawah Akta
ini, dia hendaklah mengemukakan kepada orang yang terhadapnya
kuasa itu sedang dijalankan kad kuasa yang dikeluarkan kepadanya
di bawah subseksyen (1).

**Penggeledahan dan penyitaan dengan waran**

**31. (1) Jika ternyata pada Majistret, atas maklumat bersumpah**
bertulis daripada seorang anggota Suruhanjaya, Ketua Pegawai
Eksekutif atau seorang anggota Pasukan Petugas dan selepas apa-apa
siasatan sebagaimana yang dianggap perlu oleh Majistret, bahawa
terdapat sebab yang munasabah untuk mempercayai bahawa—

_(a) mana-mana premis telah digunakan bagi; atau_

_(b) ada di dalam mana-mana premis keterangan yang perlu_
untuk menyiasat,

salah laku, Majistret itu boleh mengeluarkan suatu waran yang
memberi kuasa kepada anggota Suruhanjaya, Ketua Pegawai
Eksekutif atau mana-mana anggota Pasukan Petugas yang
dinamakan dalamnya, pada bila-bila masa yang munasabah pada
waktu siang atau malam dan dengan atau tanpa bantuan, masuk
ke dalam premis itu dan jika perlu dengan kekerasan.

(2) Waran yang dikeluarkan di bawah subseksyen (1) boleh
memberi kuasa kepada anggota Suruhanjaya, Ketua Pegawai
Eksekutif atau anggota Pasukan Petugas untuk—

_(a) menggeledah premis itu, dan menyita atau mengalihkan dari_
premis itu apa-apa kenderaan, peralatan, kelengkapan, buku,
rekod, dokumen atau barang lain yang semunasabahnya
dipercayai dapat memberikan keterangan mengenai salah
laku itu;

_(b) mengambil sampel apa-apa benda yang dijumpai dalam_
premis itu bagi maksud menentukan, melalui pengujian atau
selainnya, sama ada salah laku itu telah dilakukan; dan


-----

22 _Rang Undang-Undang_

_(c) membuat salinan atau mengambil cabutan daripada mana-_
mana buku, rekod, dokumen atau barang lain yang dijumpai
dalam premis itu.

(3) Anggota Suruhanjaya, Ketua Pegawai Eksekutif atau anggota
Pasukan Petugas yang memasuki mana-mana premis di bawah
seksyen ini boleh membawa bersamanya mana-mana orang lain
dan kelengkapan sebagaimana yang didapatinya perlu.

(4) Anggota Suruhanjaya, Ketua Pegawai Eksekutif atau
anggota Pasukan Petugas boleh, pada menjalankan kuasanya di
bawah seksyen ini, jika perlu untuk berbuat demikian—

_(a) memecah buka apa-apa pintu luar atau dalam premis atau_
mana-mana pagar, kepungan, pintu pagar atau halangan lain
ke premis itu, untuk masuk ke dalam premis itu;

_(b) mengalihkan dengan kekerasan apa-apa halangan kepada_
kemasukan, penggeledahan, penyitaan dan pengalihan
sebagaimana yang dia diberi kuasa untuk melakukannya di
bawah seksyen ini; dan

_(c) menahan mana-mana orang yang dijumpai dalam premis itu_
sehingga penggeledahan itu selesai.

**Penggeledahan dan penyitaan tanpa waran**

**32. Bilamana anggota Suruhanjaya, Ketua Pegawai Eksekutif atau**
anggota Pasukan Petugas mempunyai sebab yang munasabah untuk
mempercayai bahawa apa-apa kenderaan, peralatan, kelengkapan,
buku, rekod, dokumen atau barang lain yang berkenaan dengannya
suatu salah laku telah dilakukan berkemungkinan dijumpai di dalam
atau di mana-mana tempat, premis, pada orang, atau kenderaan
dan bahawa oleh sebab kelengahan dalam memperoleh suatu
waran di bawah seksyen 31 matlamat penggeledahan mungkin
terkecewa, dia boleh, tanpa waran, dengan apa-apa bantuan dan
kekerasan sebagaimana yang perlu—

_(a) memasuki dan menggeledah tempat atau premis itu;_

_(b) memberhentikan dan memeriksa orang atau kenderaan itu;_
dan

_(c) menyita apa-apa kenderaan, peralatan, kelengkapan, buku,_
rekod, dokumen atau barang lain yang mungkin dijumpai
dan boleh menjadi keterangan bagi salah laku itu.


-----

_Suruhanjaya Aduan Khas_ 23

**Kuasa untuk memasuki premis**

**33. Walau apa pun seksyen 31 dan 32, anggota Suruhanjaya,**
Ketua Pegawai Eksekutif atau mana-mana anggota Pasukan
Petugas boleh pada bila-bila masa memasuki mana-mana premis
bagi maksud—

_(a) memeriksa apa-apa kenderaan, peralatan, kelengkapan,_
buku, rekod, dokumen atau barang lain sebagaimana yang
didapatinya perlu;

_(b) menentusahkan ketepatan rekod atau pernyataan atau apa-_
apa maklumat yang diberikan kepada anggota Suruhanjaya,
Ketua Pegawai Eksekutif atau anggota Pasukan Petugas;
atau

_(c) memungut sampel apa-apa benda yang berhubungan dengan_
salah laku itu.

**Penyitaan benda, dsb.**

**34. Tanpa menjejaskan subseksyen 31(2) dan seksyen 32, apa-**
apa kenderaan, peralatan, kelengkapan, buku, rekod, dokumen
atau barang lain yang semunasabahnya disyaki oleh anggota
Suruhanjaya, Ketua Pegawai Eksekutif atau anggota Pasukan
Petugas telah digunakan dalam salah laku itu boleh disita dan
ditahan oleh anggota Suruhanjaya, Ketua Pegawai Eksekutif atau
anggota Pasukan Petugas.

**Kuasa untuk memberhentikan, menggeledah dan menyita**
**kenderaan**

**35. (1) Jika anggota Suruhanjaya, Ketua Pegawai Eksekutif atau**
mana-mana anggota Pasukan Petugas mempunyai sebab yang
munasabah untuk mengesyaki bahawa mana-mana kenderaan
sedang membawa apa-apa peralatan, kelengkapan, buku, rekod,
dokumen atau barang lain yang berkenaan dengannya suatu salah
laku telah dilakukan, dia boleh memberhentikan dan memeriksa
kenderaan itu dan boleh, jika atas pemeriksaan dia mempunyai
sebab yang munasabah untuk mempercayai bahawa kenderaan itu
telah digunakan bagi salah laku itu, menyita kenderaan, peralatan,
kelengkapan, buku, rekod, dokumen atau barang lain yang dijumpai
dalam kenderaan itu yang dengan semunasabahnya dipercayai
dapat memberikan keterangan mengenai salah laku itu.


-----

24 _Rang Undang-Undang_

(2) Orang yang mengawal atau menjaga kenderaan itu hendaklah,
jika dikehendaki untuk berbuat demikian oleh anggota Suruhanjaya,
Ketua Pegawai Eksekutif atau anggota Pasukan Petugas—

_(a) memberhentikan kenderaan itu dan membenarkan anggota_
Suruhanjaya, Ketua Pegawai Eksekutif atau anggota Pasukan
Petugas untuk memeriksanya; dan

_(b) membuka semua bahagian kenderaan itu untuk diperiksa dan_
mengambil segala langkah yang perlu untuk membolehkan
atau memudahkan penjalanan pemeriksaan itu sebagaimana
yang didapati perlu oleh anggota Suruhanjaya, Ketua
Pegawai Eksekutif atau anggota Pasukan Petugas itu.

(3) Mana-mana orang yang melanggar subsekyen (2) melakukan
suatu kesalahan dan boleh, apabila disabitkan, didenda tidak
melebihi satu ratus ribu ringgit atau dipenjarakan selama tempoh
tidak melebihi dua tahun atau kedua-duanya.

**Senarai benda yang disita**

**36. (1) Jika apa-apa penyitaan dibuat di bawah Akta ini, anggota**
Suruhanjaya, Ketua Pegawai Eksekutif atau anggota Pasukan
Petugas yang membuat penyitaan itu hendaklah menyediakan
suatu senarai tiap-tiap kenderaan, peralatan, kelengkapan, buku,
rekod, dokumen atau barang lain yang disita dan tempat kenderaan,
peralatan, kelengkapan, buku, rekod, dokumen atau apa-apa barang
lain itu dijumpai dan hendaklah menandatangani senarai itu.

(2) Senarai yang disediakan mengikut subseksyen (1) hendaklah
dihantar serah dengan serta-merta kepada—

_(a) penghuni tempat atau premis yang kenderaan, peralatan,_
kelengkapan, buku, rekod, dokumen atau barang lain yang
disita dijumpai; dan

_(b) orang yang mengawal atau menjaga kenderaan itu, jika_
penyitaan dibuat di bawah seksyen 35.

(3) Jika penyitaan itu dibuat di dalam atau dari mana-mana
tempat atau premis yang tidak dihuni, anggota Suruhanjaya,
Ketua Pegawai Eksekutif atau anggota Pasukan Petugas hendaklah
bilamana mungkin menampalkan supaya mudah dilihat suatu
senarai benda yang disita itu di tempat atau premis itu.


-----

_Suruhanjaya Aduan Khas_ 25

(4) Jika apa-apa kenderaan, peralatan, kelengkapan, buku,
rekod, dokumen atau barang lain disita selain dalam atau dari
mana-mana tempat atau premis, anggota Suruhanjaya, Ketua
Pegawai Eksekutif atau anggota Pasukan Petugas yang membuat
penyitaan itu hendaklah memberikan suatu notis secara bertulis
mengenai penyitaan itu dan alasan penyitaan itu kepada pemunya
kenderaan, peralatan, kelengkapan, buku, rekod, dokumen atau
barang lain yang disita itu dengan menghantar serah suatu salinan
notis itu kepada pemunya itu sendiri atau melalui pos ke tempat
perniagaan atau kediamannya.

(5) Notis di bawah subseksyen (4) tidak perlu diberikan jika
penyitaan itu dibuat dalam kehadiran atau dengan pengetahuan
pemunya.

**Kuasa untuk menghendaki kehadiran orang yang mengetahui**
**kes**

**37. (1) Anggota Suruhanjaya, Ketua Pegawai Eksekutif atau**
anggota Pasukan Petugas yang membuat penyiasatan di bawah
Akta ini boleh, melalui perintah secara bertulis, menghendaki
mana-mana orang yang pada hemat anggota Suruhanjaya, Ketua
Pegawai Eksekutif atau anggota Pasukan Petugas itu mengetahui
fakta dan hal keadaan kes itu supaya hadir di hadapannya, dan orang
itu hendaklah hadir sebagaimana yang dikehendaki sedemikian.

(2) Jika mana-mana orang enggan hadir sebagaimana yang
dikehendaki sedemikian, anggota Suruhanjaya, Ketua Pegawai
Eksekutif atau anggota Pasukan Petugas boleh melaporkan
keengganan itu kepada seorang Majistret yang hendaklah
mengeluarkan suatu saman untuk memastikan kehadiran orang itu
sebagaimana yang dikehendaki oleh perintah yang dibuat di bawah
subseksyen (1).

**Pemeriksaan orang yang mengetahui kes**

**38. (1) Anggota Suruhanjaya, Ketua Pegawai Eksekutif atau**
anggota Pasukan Petugas yang membuat penyiasatan di bawah
Akta ini boleh memeriksa secara lisan mana-mana orang yang
dijangka mengetahui fakta dan hal keadaan kes itu.


-----

26 _Rang Undang-Undang_

(2) Orang yang diperiksa di bawah subseksyen (1) adalah
terikat di sisi undang-undang untuk menjawab semua soalan
yang berhubungan dengan kes itu yang diajukan kepadanya oleh
anggota Suruhanjaya, Ketua Pegawai Eksekutif atau anggota
Pasukan Petugas, tetapi orang itu boleh enggan menjawab
apa-apa soalan yang jawapannya mungkin mendedahkannya kepada
suatu pertuduhan jenayah atau penalti atau pelucuthakan.

(3) Seseorang yang membuat suatu pernyataan di bawah
seksyen ini adalah terikat di sisi undang-undang untuk menyatakan
yang benar, sama ada atau tidak pernyataan itu dibuat secara
keseluruhannya atau sebahagiannya bagi menjawab soalan-soalan
itu.

(4) Anggota Suruhanjaya, Ketua Pegawai Eksekutif atau
anggota Pasukan Petugas yang memeriksa seseorang di bawah
subseksyen (1) hendaklah terlebih dahulu memaklumkan orang
itu mengenai peruntukan subseksyen (2) dan (3).

(5) Suatu pernyataan yang dibuat oleh mana-mana orang di
bawah seksyen ini hendaklah, bilamana mungkin, diubah ke dalam
bentuk bertulis dan ditandatangani oleh orang yang membuatnya
atau dilekatkan dengan cap ibu jarinya, mengikut mana-mana
yang berkenaan—

_(a) selepas pernyataan itu dibaca kepadanya dalam bahasa yang_
pernyataan itu dibuat olehnya; dan

_(b) selepas dia diberi peluang untuk membuat apa-apa_
pembetulan yang dia mahu.

**Pelepasan kenderaan, dsb., yang disita**

**39. Anggota Suruhanjaya, Ketua Pegawai Eksekutif atau**
mana-mana anggota Pasukan Petugas yang diberi kuasa oleh
Ketua Pegawai Eksekutif boleh, jika difikirkannya patut, pada
bila-bila masa mengarahkan supaya apa-apa kenderaan, peralatan,
kelengkapan, buku, rekod, dokumen atau barang lain yang disita
di bawah Akta ini dilepaskan kepada orang yang daripada milikan,
jagaan atau kawalannya kenderaan, peralatan, kelengkapan, buku,
rekod, dokumen atau barang lain itu disita.


-----

_Suruhanjaya Aduan Khas_ 27

BAHAGIAN VII

AM

**Dana**

**40. Kerajaan hendaklah menyediakan dana yang mencukupi secara**
tahunan kepada Suruhanjaya untuk membolehkan Suruhanjaya
menunaikan fungsinya di bawah Akta ini.

**Laporan tahunan**

**41. (1) Akta Badan-Badan Berkanun (Akaun dan Laporan Tahunan)**
1980 [Akta 240] hendaklah terpakai bagi Suruhanjaya.

(2) Suruhanjaya hendaklah, tidak lewat daripada mesyuarat
pertama Parlimen bagi tahun yang berikutnya, mengemukakan
suatu laporan tahunan kepada Parlimen mengenai segala aktivitinya
dalam tahun yang dimaksudkan oleh laporan itu.

**Kewajipan kerahsiaan**

**42. (1) Kecuali bagi mana-mana maksud Akta ini atau bagi**
maksud apa-apa prosiding sivil atau jenayah di bawah manamana undang-undang bertulis atau jika diberi kuasa selainnya
oleh Suruhanjaya—

_(a) tiada anggota Suruhanjaya, Ketua Pegawai Eksekutif, mana-_
mana anggota Pasukan Petugas dan pegawai dan pekhidmat
Suruhanjaya, dan mana-mana orang lain yang diguna
khidmat oleh Suruhanjaya menurut seksyen 28, sama ada
semasa atau selepas tempoh jawatan atau penggajiannya,
boleh menzahirkan apa-apa maklumat yang diperoleh
olehnya semasa menjalankan tugasnya; dan

_(b) tiada orang lain yang mempunyai apa-apa cara akses kepada_
apa-apa maklumat atau dokumen yang berhubungan dengan
hal ehwal Suruhanjaya boleh menzahirkan maklumat atau
dokumen itu.


-----

28 _Rang Undang-Undang_

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, dipenjarakan selama
tempoh tidak melebihi dua tahun atau didenda tidak melebihi satu
ratus ribu ringgit atau kedua-duanya.

**Akses kepada dokumen terkelas**

**43. Dalam menunaikan fungsi mereka di bawah Akta ini, akses**
kepada apa-apa dokumen yang berhubungan dengan rahsia rasmi
oleh anggota Suruhanjaya, Ketua Pegawai Eksekutif, anggota
Pasukan Petugas, pegawai dan pekhidmat Suruhanjaya, dan
mana-mana orang lain yang diambil khidmat oleh Suruhanjaya
menurut seksyen 28 hendaklah tertakluk kepada kehendak Akta
Rahsia Rasmi 1972 [Akta 88] atau mana-mana undang-undang
bertulis lain yang berhubungan dengan kerahsiaan dokumen atau
maklumat.

**Perlindungan pemberi maklumat**

**44. (1) Kecuali sebagaimana yang diperuntukkan dalam**
subseksyen (2) dan (3), tiada saksi dalam apa-apa prosiding sivil
atau jenayah boleh dikehendaki atau dibenarkan untuk menzahirkan
nama atau alamat pemberi maklumat atau isi maklumat yang
diterima daripadanya atau untuk menyatakan apa-apa perkara yang
mungkin menyebabkan pemberi maklumat diketahui.

(2) Jika apa-apa buku, rekod atau dokumen yang menjadi
keterangan atau boleh diperiksa dalam apa-apa prosiding sivil
atau jenayah mengandungi apa-apa catatan yang dalamnya
mana-mana pemberi maklumat dinamakan atau diperihalkan atau
yang mungkin menyebabkan pemberi maklumat itu diketahui,
mahkamah hendaklah menyebabkan supaya semua catatan sedemikian
ditutup daripada penglihatan atau dipadamkan hanya setakat yang
perlu untuk melindungi pemberi maklumat daripada diketahui.

(3) Jika dalam perbicaraan bagi apa-apa kesalahan di bawah
Akta ini atau mana-mana undang-undang bertulis lain, mahkamah
selepas siasatan penuh tentang kes itu mempercayai bahawa
pemberi maklumat itu dengan sengaja membuat dalam aduannya
suatu pernyataan material yang diketahuinya atau dipercayainya
adalah palsu atau tidak mempercayai sebagai benar, atau jika dalam


-----

_Suruhanjaya Aduan Khas_ 29

apa-apa prosiding lain mahkamah berpendapat bahawa keadilan tidak
dapat dilakukan sepenuhnya antara pihak-pihak dalam prosiding
itu tanpa mengetahui pemberi maklumat itu, mahkamah boleh
menghendaki pengemukaan aduan asal, jika secara bertulis, dan
membenarkan siasatan dan menghendaki penzahiran sepenuhnya,
berkenaan dengan pemberi maklumat itu.

**Perlindungan pegawai dan pekhidmat Suruhanjaya**

**45. Tiada tindakan, guaman, pendakwaan atau prosiding boleh**
dimulakan dalam mana-mana mahkamah terhadap Ketua Pegawai
Eksekutif, mana-mana anggota Pasukan Petugas atau mana-mana
pegawai atau pekhidmat lain Suruhanjaya berkenaan dengan apa-apa
perbuatan, keabaian atau keingkaran yang dibuat atau dilakukan
olehnya atas sifat yang sedemikian dengan syarat bahawa pada
masa itu dia telah menjalankan fungsinya dengan suci hati.

**Akta Perlindungan Pihak Berkuasa Awam 1948**

**46. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan
atau prosiding terhadap Suruhanjaya, Ketua Pegawai Eksekutif,
mana-mana anggota Suruhanjaya atau Pasukan Petugas atau
mana-mana pegawai atau pekhidmat lain Suruhanjaya berkenaan
dengan apa-apa perbuatan, keabaian atau keingkaran yang dibuat
atau dilakukan olehnya atas sifat sedemikian.

**Pekhidmat awam**

**47. Tiap-tiap anggota Suruhanjaya, Ketua Pegawai Eksekutif,**
mana-mana anggota Pasukan Petugas atau mana-mana pegawai
atau pekhidmat lain Suruhanjaya, semasa menunaikan kewajipannya
sebagai anggota, pegawai atau pekhidmat, hendaklah disifatkan
sebagai pekhidmat awam mengikut pengertian Kanun Keseksaan

[Akta 574].

**Pemulaan dan penjalanan pendakwaan**

**48. Tiada pendakwaan berkenaan dengan apa-apa kesalahan di**
bawah Akta ini boleh dimulakan kecuali oleh atau dengan keizinan
bertulis Pendakwa Raya.


-----

30 _Rang Undang-Undang_

**Peraturan-peraturan**

**49. Perdana Menteri boleh membuat peraturan-peraturan bagi**
maksud melaksanakan atau menguatkuasakan peruntukan Akta
ini.

**Pencegahan kesulitan atau anomali**

**50. (1) Perdana Menteri boleh, bilamana didapatinya perlu atau**
suai manfaat untuk berbuat demikian, sama ada bagi maksud
menghapuskan kesulitan atau mencegah anomali akibat pembuatan
Akta ini, melalui perintah yang disiarkan dalam _Warta_ membuat
apa-apa ubah suaian kepada mana-mana peruntukan Akta ini
sebagaimana yang difikirkannya patut.

(2) Perdana Menteri tidak boleh menjalankan kuasa yang
diberikan oleh seksyen ini selepas habis tempoh dua tahun dari
tarikh permulaan kuat kuasa Akta ini.

(3) Dalam seksyen ini, “ubah suaian” termasuklah pindaan,
tambahan, pemotongan, penggantian, penyesuaian, pengubahan,
perubahan dan ketidakpakaian mana-mana peruntukan Akta ini.

JADUAL

[Seksyen 11]

**Mesyuarat**

**1. (1) Suruhanjaya hendaklah bermesyuarat sekurang-kurangnya sekali sebulan**
pada bila-bila masa dan di mana-mana tempat sebagaimana yang ditetapkan
oleh Pengerusi.

(2) Notis bertulis sekurang-kurangnya empat belas hari hendaklah diberikan
kepada anggota.

(3) Pengerusi hendaklah mempengerusikan mesyuarat Suruhanjaya.

(4) Kuorum Suruhanjaya ialah tiga orang termasuk Pengerusi.

(5) Tiap-tiap anggota Suruhanjaya yang hadir berhak kepada satu undi.

(6) Jika atas suatu persoalan untuk ditentukan oleh Suruhanjaya terdapat
persamaan undi, Pengerusi hendaklah mempunyai undi pemutus.


-----

_Suruhanjaya Aduan Khas_ 31

(7) Jika pada mana-mana mesyuarat Suruhanjaya Pengerusi atau anggota
yang menjalankan fungsi Pengerusi tidak hadir, anggota yang hadir pada
mesyuarat itu hendaklah memilih seorang daripada anggota mereka untuk
mempengerusikan mesyuarat itu.

**Suruhanjaya boleh mengundang orang lain untuk menghadiri**
**mesyuarat**

**2.** Suruhanjaya boleh mengundang mana-mana orang untuk menghadiri
mesyuarat atau pertimbangtelitian Suruhanjaya bagi maksud menasihatinya
tentang apa-apa perkara yang sedang dibincangkan tetapi orang itu tidak berhak
untuk mengundi dalam mesyuarat atau pertimbangtelitian itu.

**Meterai perbadanan**

**3. (1) Suruhanjaya hendaklah mempunyai suatu meterai perbadanan yang**
hendaklah mempunyai suatu tanda yang diluluskan oleh Suruhanjaya dan
meterai itu boleh dipecahkan, ditukar, diubah atau dibuat baharu sebagaimana
yang didapati patut oleh Suruhanjaya.

(2) Sehingga suatu meterai diadakan oleh Suruhanjaya, suatu cap yang
mengandungi perkataan “Special Complaints Commission” atau “Suruhanjaya
Aduan Khas” bolehlah digunakan dan hendaklah disifatkan sebagai meterai
perbadanan Suruhanjaya.

(3) Meterai perbadanan itu hendaklah disimpan dalam jagaan Pengerusi
atau mana-mana orang lain yang diberi kuasa oleh Suruhanjaya, dan hendaklah
disahkan oleh Pengerusi atau orang yang diberi kuasa itu atau oleh manamana pegawai yang diberi kuasa oleh salah seorang daripada mereka secara
bertulis; dan segala surat ikatan, dokumen dan surat cara lain yang berupa
sebagai dimeteraikan dengan meterai tersebut, yang disahkan sebagaimana
yang disebut terdahulu, hendaklah disifatkan telah disempurnakan dengan sah
sehingga dibuktikan sebaliknya.

(4) Meterai perbadanan Suruhanjaya hendaklah diberi pengiktirafan rasmi
dan kehakiman.

**Penzahiran kepentingan**

**4.** Seseorang anggota Suruhanjaya yang mempunyai secara langsung atau tidak
langsung, dengan sendiri, melalui anggota keluarganya atau melalui sekutunya,
apa-apa kepentingan dalam mana-mana syarikat atau perusahaan yang dengannya
Suruhanjaya bercadang untuk membuat apa-apa kontrak atau yang mempunyai
apa-apa kepentingan dalam mana-mana kontrak itu atau dalam apa-apa perkara
yang sedang dibincangkan oleh Suruhanjaya hendaklah menzahirkan fakta dan
jenis kepentingannya itu kepada Suruhanjaya, dan penzahiran itu hendaklah
direkodkan dalam minit Suruhanjaya dan, melainkan jika dibenarkan secara
khusus oleh Pengerusi, anggota itu tidak boleh mengambil bahagian dalam
apa-apa pertimbangtelitian atau keputusan Suruhanjaya yang berhubungan
dengan kontrak atau perkara itu.


-----

32 _Rang Undang-Undang_

**Minit**

**5. (1) Suruhanjaya hendaklah menyebabkan supaya minit kesemua mesyuaratnya**
disenggarakan dan disimpan dalam bentuk yang sepatutnya.

(2) Minit yang dibuat mengenai mesyuarat Suruhanjaya hendaklah, jika
ditandatangani dengan sewajarnya, diterima sebagai keterangan dalam segala
prosiding undang-undang tanpa dibuktikan selanjutnya.

(3) Tiap-tiap mesyuarat Suruhanjaya berkenaan dengan prosiding yang
mengenainya minit telah dibuat sedemikian hendaklah disifatkan telah dipanggil
dan diadakan dengan sewajarnya dan semua anggota pada mesyuarat itu layak
dengan sewajarnya untuk bertindak.

**Kesahan perbuatan dan prosiding**

**6.** Tiada perbuatan yang dilakukan atau prosiding yang diambil di bawah
Akta ini boleh dipersoalkan atas alasan—

_(a) ada kekosongan dalam keanggotaan, atau ada kecacatan dalam_
penubuhan, Suruhanjaya;

_(b) ada pelanggaran peruntukan perenggan 4 oleh mana-mana anggota_
Suruhanjaya; atau

_(c) ada peninggalan, kecacatan atau ketidakteraturan yang tidak menyentuh_
merit hal itu.

**Tatacara**

**7.** Tertakluk kepada Akta ini, Suruhanjaya hendaklah menetapkan tatacaranya
sendiri.

**Anggota Suruhanjaya hendaklah menumpukan masa kepada urusan**
**Suruhanjaya**

**8.** Tiap-tiap anggota Suruhanjaya hendaklah menumpukan masa kepada
urusan Suruhanjaya sebagaimana yang perlu untuk menunaikan kewajipannya
dengan berkesan.

HURAIAN

Akta Suruhanjaya Aduan Khas 2007 (“Akta”) sebagaimana yang dicadangkan
oleh Rang Undang-Undang ini mengandungi peruntukan bagi penubuhan
Suruhanjaya Aduan Khas, menyatakan kuasa dan fungsi Suruhanjaya itu, dan
mengadakan peruntukan bagi perkara-perkara yang berkaitan dan bersampingan
dengannya. Rang Undang-Undang ini diperkenalkan hasil daripada syor yang
dibuat oleh Suruhanjaya Diraja Penambahbaikan Perjalanan dan Pengurusan
Polis Diraja Malaysia dan Rang Undang-Undang ini bertujuan untuk meliputi
bukan sahaja pegawai polis tetapi semua pegawai penguat kuasa di peringkat
Persekutuan.


-----

_Suruhanjaya Aduan Khas_ 33

BAHAGIAN I

2. Bahagian I Akta mengandungi perkara permulaan.

_Fasal 1 memperkatakan tajuk ringkas dan bertujuan untuk membenarkan_
Perdana Menteri menetapkan tarikh permulaan kuat kuasa Akta yang
dicadangkan. Akta ini hanya terpakai bagi salah laku yang dilakukan oleh
mana-mana pegawai penguat kuasa pada atau selepas permulaan kuat kuasa
Akta. Melalui _subfasal 4, aduan mestilah berhubung dengan salah laku yang_
dilakukan semasa melaksanakan tugas rasminya.

_Fasal 2 mengandungi takrif ungkapan tertentu yang digunakan dalam_
Akta.

BAHAGIAN II

3. Bahagian II mengandungi peruntukan yang berhubungan dengan Suruhanjaya
Aduan Khas (“Suruhanjaya”).

_Fasal 3 dan_ _4 bertujuan untuk mengadakan peruntukan bagi penubuhan_
Suruhanjaya dan keanggotaan Suruhanjaya.

_Fasal 5 mengandungi peruntukan tentang tempoh jawatan bagi anggota_
tertentu Suruhanjaya manakala fasal 6 mengadakan peruntukan bagi pembayaran
elaun kepada anggota Suruhanjaya.

_Fasal 7 menyatakan hal keadaan yang seseorang anggota Suruhanjaya boleh_
menjalankan fungsi Pengerusi.

_Fasal 8 adalah mengenai pembatalan pelantikan anggota tertentu Suruhanjaya_
dan peletakan jawatan mereka.

_Fasal 9 menyatakan hal keadaan apabila jawatan seseorang anggota_
Suruhanjaya menjadi kosong.

_Fasal 10 bertujuan untuk mengadakan peruntukan bagi perlindungan_
mana-mana anggota Suruhanjaya daripada menanggung liabiliti diri bagi apaapa kerugian atau kerosakan yang disebabkan oleh apa-apa perbuatan atau
peninggalan dalam mentadbir hal ehwal Suruhanjaya, melainkan jika kerugian
atau kerosakan itu disebabkan oleh suatu perbuatan salah atau peninggalan
yang disengajakan oleh dirinya.

_Fasal 11 memperuntukkan tentang pemakaian Jadual bagi anggota_
Suruhanjaya.

_Fasal 12 bertujuan untuk mengadakan peruntukan mengenai pewakilan_
fungsi dan kuasa Suruhanjaya.

_Fasal 13 bertujuan untuk membolehkan Suruhanjaya menubuhkan jawatankuasa_
untuk membantu dalam pelaksanaan fungsinya.


-----

34 _Rang Undang-Undang_

_Fasal 14_ bertujuan untuk mengenakan kewajipan ke atas tiap-tiap agensi
penguat kuasa untuk bekerjasama dan membantu Suruhanjaya dalam melaksanakan
fungsinya dan menjalankan kuasanya di bawah Akta.

BAHAGIAN III

4. Bahagian III Rang Undang-Undang mengandungi peruntukan yang
berhubungan dengan fungsi dan kuasa Suruhanjaya.

_Fasal 15_ memperkatakan tentang fungsi dan kuasa Suruhanjaya, yang
termasuklah menerima aduan daripada mana-mana orang berhubung dengan salah
laku pegawai penguat kuasa dan cara Suruhanjaya hendaklah mengendalikan
aduan itu.

BAHAGIAN IV

5. Bahagian IV Rang Undang-Undang mengandungi peruntukan mengenai
pengurusan aduan oleh Suruhanjaya.

_Fasal 16_ mengandungi peruntukan tentang bagaimana Suruhanjaya
menguruskan aduan yang diterimanya. Subfasal (1) menghendaki Suruhanjaya
untuk menimbangkan apa-apa aduan yang dibuat kepadanya. Subfasal (2) dan (3)
memperihalkan jenis aduan yang tidak boleh dipertimbangkan oleh Suruhanjaya.
Melalui subfasal (3), Suruhanjaya dikehendaki untuk berhenti menimbangkan
apa-apa aduan jika aduan itu menjadi hal perkara apa-apa penyiasatan. Menurut
kuasa subfasal (4), Suruhanjaya diberi kuasa untuk menolak sesuatu aduan
yang remeh, menyusahkan dan tidak bermerit. _Subfasal (5) memperuntukkan_
bahawa jika sesuatu aduan itu mempunyai merit, Suruhanjaya hendaklah, jika
aduan itu mendedahkan salah laku bersifat tatatertib, merujukkan aduan itu
kepada Pihak Berkuasa Tatatertib yang berkenaan bagi tindakan lanjut. Ini
diperihalkan dalam perenggan _(a). Perenggan_ _(b) dan (c) menyatakan jenis_
salah laku yang boleh dirujukkan kepada Pasukan Petugas Suruhanjaya dan
kepada agensi penguat kuasa yang berkenaan. Subfasal (6) dan (7) menghendaki
Suruhanjaya memaklumkan kepada pengadu tentang rujukan itu sama ada
yang dibuat kepada Pihak Berkuasa Tatatertib atau agensi penguat kuasa yang
berkenaan. Adalah jelas melalui peruntukan ini bahawa Suruhanjaya tidak boleh
melibatkan diri dalam perkara-perkara yang sepatutnya diuruskan dengan wajar
oleh Pihak Berkuasa Tatatertib atau agensi penguat kuasa supaya tidak terhakis
penjalanan kuasa yang diberikan kepadanya oleh mana-mana undang-undang
bertulis. Subfasal (8) memperuntukkan bahawa apabila penyiasatan yang
disebut dalam subfasal (3) selesai, Pendakwa Raya mempunyai kewajipan untuk
menyampaikan keputusannya mengenai penyiasatan itu kepada Suruhanjaya. Ia
juga menjelaskan tindakan perlu yang dikehendaki diambil oleh Suruhanjaya
berhubung dengannya.

_Fasal 17_ bertujuan untuk memberi Suruhanjaya kuasa untuk menjalankan
penyiasatan permulaan bagi maksud menentukan merit sesuatu aduan.

_Fasal 18_ dan 19 mengenakan kewajipan ke atas Pihak Berkuasa Tatatertib
atau agensi penguat kuasa yang kepadanya suatu aduan telah dirujukkan oleh
Suruhanjaya untuk mengemukakan laporan bulanan masing-masing tentang
kemajuan prosiding tatatertib atau penyiasatan. Pihak Berkuasa Tatatertib
atau agensi penguat kuasa boleh dikehendaki menjelaskan mengapa kemajuan
prosiding tatatertib atau penyiasatan yang dijalankannya itu tidak memuaskan.


-----

_Suruhanjaya Aduan Khas_ 35

_Subfasal 18(3) menghendaki Pihak Berkuasa Tatatertib memaklumkan_
Suruhanjaya tentang keputusan yang dibuat pada akhir prosiding tatatertib
itu manakala _subfasal 19(3) membuat kehendak yang serupa kepada agensi_
penguat kuasa. Walaupun pada hakikatnya Suruhanjaya tidak mempunyai
kaitan dengan tatacara yang diambil oleh Pihak Berkuasa Tatatertib dan
perjalanan penyiasatan jenayah oleh agensi penguat kuasa itu, _fasal 18_
dan 19 memastikan bahawa Suruhanjaya masih menjalankan pengawasan rapi ke
atas Pihak Berkuasa Tatatertib dan agensi penguat kuasa dalam mengendalikan
aduan daripada orang awam. Kehendak yang dikenakan sedemikian juga akan
memastikan keberkesanan pemantauan aduan oleh Suruhanjaya.

_Fasal 20 menghendaki Pasukan Petugas mengemukakan kertas siasatan atau_
apa-apa dokumen lain kepada Suruhanjaya selepas selesai penyiasatan bagi
tindakan seterusnya diambil menurut _fasal 22._

_Fasal 21_ menyatakan hal keadaan yang Suruhanjaya boleh mengarahkan
Pasukan Petugas untuk menjalankan penyiasatan lanjut ke atas sesuatu
aduan.

_Fasal 22_ menyatakan tatacara yang hendaklah diikuti jika penyiasatan
mendedahkan bahawa terdapat salah laku pada pihak pegawai penguat
kuasa.

_Fasal 23_ menghendaki Pendakwa Raya atau Pihak Berkuasa Tatatertib,
mengikut mana-mana yang berkenaan, untuk menyampaikan keputusannya
kepada Suruhanjaya dalam masa tiga puluh hari dari tarikh penerimaan kertas
siasatan.

_Fasal 24 mengenakan suatu kewajipan ke atas Suruhanjaya untuk memaklumkan_
pengadu mengenai keputusan Suruhanjaya jika aduan itu tidak disahkan berikutan
suatu penyiasatan. Suruhanjaya hendaklah juga menyampaikan keputusan kepada
pengadu selepas aduan itu telah dirujukkan kepada Pihak Berkuasa Tatatertib
atau Pendakwa Raya.

BAHAGIAN V

6. Bahagian V Rang Undang-Undang mengandungi peruntukan mengenai
pentadbiran Suruhanjaya.

_Fasal 25 mengandungi peruntukan mengenai pelantikan Ketua Pegawai_
Eksekutif dan menyatakan tanggungjawabnya.

_Fasal 26 bertujuan untuk memberi Suruhanjaya kuasa untuk melantik_
pegawai dan pekhidmatnya.

_Fasal 27 memperkatakan penubuhan Pasukan Petugas dan pelantikan_
anggotanya.

_Fasal 28_ bertujuan untuk memberi Suruhanjaya kuasa untuk mengambil
khidmat perunding, penasihat teknik, dll.


-----

36 _Rang Undang-Undang_

BAHAGIAN VI

7. Bahagian VI Rang Undang-Undang mengandungi peruntukan tentang kuasa
penguatkuasaan Suruhanjaya dan Pasukan Petugas.

_Fasal 29 mengadakan peruntukan bagi kuasa Suruhanjaya, Ketua Pegawai_
Eksekutif dan anggota Pasukan Petugas untuk menyiasat apa-apa aduan salah
laku.

_Fasal 30 memperuntukkan bahawa setiap anggota Pasukan Petugas dan Ketua_
Pegawai Eksekutif hendaklah diberikan kad kuasa dan hendaklah mengemukakan
kadnya apabila menjalankan kuasa di bawah Akta yang dicadangkan.

_Fasal 31, 32 dan 33 memperkatakan peruntukan yang berhubungan dengan_
kuasa penggeledahan dan penyitaan dengan waran, penggeledahan dan penyitaan
tanpa waran dan kuasa anggota Suruhanjaya, Ketua Pegawai Eksekutif atau
anggota Pasukan Petugas untuk memasuki mana-mana premis masing-masing
bagi maksud pemeriksaan, penentusahan dan pemungutan sampel.

_Fasal 34 memperkatakan peruntukan yang berhubungan dengan penyitaan_
benda, dsb.

_Fasal 35 mengadakan peruntukan bagi kuasa anggota Suruhanjaya, Ketua_
Pegawai Eksekutif atau anggota Pasukan Petugas untuk memberhentikan,
menggeledah dan menyita kenderaan.

_Fasal 36 bertujuan untuk mengenakan kewajipan ke atas anggota Suruhanjaya,_
Ketua Pegawai Eksekutif atau anggota Pasukan Petugas untuk menyediakan
senarai benda yang disita.

_Fasal 37 bertujuan untuk membenarkan anggota Suruhanjaya, Ketua Pegawai_
Eksekutif atau anggota Pasukan Petugas untuk mengarahkan kehadiran orang
yang mengetahui fakta dan hal keadaan kes.

_Fasal 38 bertujuan untuk memberi anggota Suruhanjaya, Ketua Pegawai_
Eksekutif atau anggota Pasukan Petugas kuasa untuk memeriksa secara lisan
mana-mana orang yang mengetahui fakta dan hal keadaan kes.

_Fasal 39 mengadakan peruntukan bagi pelepasan apa-apa benda yang disita_
di bawah Akta yang dicadangkan.

BAHAGIAN VII

8. Bahagian VII Rang Undang-Undang mengandungi peruntukan am.

_Fasal 40 memperkatakan dana Suruhanjaya._

_Fasal 41 menghendaki Suruhanjaya mengemukakan laporan tahunan kepada_
Parlimen.

_Fasal 42_ melarang penzahiran maklumat yang berhubungan dengan hal
ehwal Suruhanjaya kecuali di bawah hal keadaan tertentu.


-----

_Suruhanjaya Aduan Khas_ 37

_Fasal 43 memperuntukkan bahawa Akta Rahsia Rasmi 1972 atau mana-mana_
undang-undang bertulis lain yang berhubungan dengan kerahsiaan dokumen
atau maklumat hendaklah terpakai bagi tiap-tiap orang apabila mengakses
apa-apa dokumen terkelas di bawah Akta.

_Fasal 44 memperkatakan peruntukan yang berhubungan dengan perlindungan_
pemberi maklumat.

_Fasal 45 bertujuan untuk mengadakan peruntukan bagi perlindungan anggota,_
pegawai dan pekhidmat Suruhanjaya.

_Fasal 46 mengadakan peruntukan mengenai pemakaian Akta Perlindungan Pihak_
Berkuasa Awam 1948 bagi Suruhanjaya dan pegawai atau pekhidmatnya.

_Fasal 47 memperuntukkan bahawa tiap-tiap anggota, pegawai atau pekhidmat_
Suruhanjaya hendaklah disifatkan sebagai pekhidmat awam mengikut pengertian
Kanun Keseksaan semasa menunaikan kewajipannya sedemikian.

_Fasal 48 bertujuan untuk mengadakan peruntukan bagi pemulaan dan_
penjalanan pendakwaan.

_Fasal 49 bertujuan untuk memberi Perdana Menteri kuasa untuk membuat_
peraturan-peraturan.

_Fasal 50 memberi Perdana Menteri kuasa untuk membuat perintah bagi_
maksud menghapuskan apa-apa kesulitan yang mungkin timbul berkaitan
dengan pelaksanaan Akta.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2489]


-----

