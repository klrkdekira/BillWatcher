---
Year: 2009
Bill: D.R.30/2009 - Rang Undang-Undang Perkhidmatan Kewangan dan Sekuriti Labuan 2009 (Lulus)
Title: D.R.30/2009 - Rang Undang-Undang Perkhidmatan Kewangan dan Sekuriti Labuan 2009 (Lulus)
Download URL: https://www.parlimen.gov.my/files/billindex/pdf/2009/DR302009.pdf
URL: https://www.parlimen.gov.my/files/billindex/pdf/2009/DR302009.pdf
---
---
Reading:
D.R.30/2009
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

_Perkhidmatan Kewangan dan Sekuriti Labuan_ 1

**D.R. 30/2009**

RANG UNDANG-UNDANG PERKHIDMATAN
KEWANGAN DAN SEKURITI LABUAN 2009

SUSUNAN FASAL

BAHAGIAN I

PERMULAAN

Fasal

1. Tajuk ringkas dan permulaan kuat kuasa

2. Tafsiran

3. Pentadbiran Akta

4. Orang yang layak dan sesuai

5. Perniagaan dalam, dari atau melalui Labuan

6. Perkara Shariah

BAHAGIAN II

SEKURITI

PENGGAL 1

PERMULAAN

7. Tafsiran

PENGGAL 2

TAWARAN

8. Tawaran atau pelawaan yang menghendaki kelulusan Lembaga

9. Pernyataan palsu atau yang mengelirukan

10. Iklan

11. Pendaftaran prospektus

12. Dokumen yang mengandungi tawaran sekuriti hendaklah dibuat melalui
syarikat amanah Labuan atau pemegang lesen bank dan hendaklah
disifatkan sebagai prospektus

13. Persetujuan pakar terhadap pengeluaran prospektus yang mengandungi
pernyataan olehnya


-----

_Rang Undang-Undang_

Fasal

14. Liabiliti sivil kerana pernyataan silap dalam prospektus

15. Liabiliti jenayah kerana pernyataan silap dalam prospektus

16. Syarikat amanah Labuan atau pemegang lesen bank sebagai ejen bagi
tawaran

17. Larangan pengumpukan melainkan jika bayaran minimum diterima

18. Wang permohonan hendaklah dipegang atas amanah sehingga penerbitan
atau pengumpukan

PENGGAL 3

DEBENTUR

19. Kuasa untuk menerbitkan debentur

20. Pemegang amanah bagi pemegang debentur

21. Pengecualian dan tanggung rugi pemegang amanah daripada liabiliti

22. Kewajipan pemegang amanah

23. Obligasi pengarah syarikat peminjam

24. Obligasi syarikat penjamin untuk memberikan maklumat

25. Pinjaman dan deposit hendaklah dibayar balik dengan serta-merta atas
kejadian tertentu

26. Penahanan terbitan debentur terpohon beli berlebihan

BAHAGIAN III

DANA BERSAMA

PENGGAL 1

PERMULAAN

27. Tafsiran

PENGGAL 2

DANA BERSAMA

SUBPENGGAL 1

DANA PERSENDIRIAN

28. Pemberitahuan oleh dana persendirian


-----

_Perkhidmatan Kewangan dan Sekuriti Labuan_ 3

Fasal

29. Dana persendirian hendaklah menyerahkan memorandum maklumat atau
apa-apa dokumen tawaran yang lain

30. Pengetepian liabiliti kerana kesilapan atau peninggalan dalam memorandum
maklumat atau apa-apa dokumen tawaran yang lain

SUBPENGGAL 2

DANA AWAM

31. Dana awam hendaklah didaftarkan

32. Permohonan oleh dana awam

33. Kuasa untuk membenarkan atau enggan membenarkan pendaftaran dana
awam

34. Tatacara pendaftaran

35. Prospektus yang berhubungan dengan dana awam

36. Hak pelabur

37. Batasan

38. Perakuan pematuhan

39. Dana awam asing boleh diuruskan atau ditadbirkan di Labuan

PENGGAL 3

PELESENAN

SUBPENGGAL 1

PENGURUS DANA DAN PENTADBIR DANA

40. Pelesenan pengurus dana

41. Pelesenan pentadbir dana

42. Permohonan bagi lesen pengurus dana

43. Permohonan bagi lesen pentadbir dana

44. Kuasa untuk memberikan atau enggan memberikan lesen

SUBPENGGAL 2

PEMEGANG AMANAH ATAU PENJAGA

45. Kelayakan pemegang amanah atau penjaga dana awam


-----

_Rang Undang-Undang_

SUBPENGGAL 3

PEMBERIAN LESEN ATAU PENDAFTARAN

Fasal

46. Lesen atau pendaftaran

PENGGAL 4

KEWAJIPAN

47. Kewajipan pengurus dana dan pentadbir dana bagi dana awam

48. Kewajipan pengurus dana, pentadbir dana, pemegang amanah atau penjaga
dan pengarah di bawah undang-undang yang terpakai

49. Kewajipan khusus pengurus dana bagi dana awam

50. Kewajipan untuk mengasingkan aset pelanggan

51. Kewajipan pengurus dana dan penjaga atau pemegang amanah untuk
bertindak bebas daripada satu sama lain

PENGGAL 5

DAFTAR DAN PERAKAUNAN

52. Daftar

53. Akaun dan audit

BAHAGIAN IV

PERANTARA PASARAN

PENGGAL 1

PERMULAAN

54. Tafsiran

PENGGAL 2

PEMEGANG LESEN SEKURITI

55. Pemegang lesen sekuriti

56. Permohonan bagi lesen

57. Kuasa untuk memberikan atau enggan memberikan lesen


-----

_Perkhidmatan Kewangan dan Sekuriti Labuan_ 5

PENGGAL 3

PEMBERIAN LESEN

Fasal

58. Lesen

BAHAGIAN V

SYARIKAT AMANAH LABUAN

PENGGAL 1

PERMULAAN

59. Tafsiran

60. Lesen dikehendaki untuk menjalankan perniagaan syarikat amanah di
Labuan

61. Pendaftaran syarikat amanah

62. Terma dan syarat lesen

63. Penerusan sementara bagi penggulungan

PENGGAL 2

KUASA SYARIKAT AMANAH LABUAN

64. Penzahiran kepentingan berhubung dengan syarikat amanah Labuan

65. Kuasa syarikat amanah Labuan untuk bertindak sebagai wasi

66. Kuasa syarikat amanah Labuan untuk bertindak sebagai pentadbir

67. Kuasa tambahan syarikat amanah Labuan

68. Kuasa syarikat amanah Labuan untuk bertindak sebagai pemegang amanah
tunggal

69. Kuasa syarikat amanah Labuan untuk bertindak sebagai pemegang amanah
bersama dengan pemegang amanah lain

70. Pewakilan kepada syarikat amanah Labuan

PENGGAL 3

SYARIKAT AMANAH DIURUS LABUAN

71. Pelesenan syarikat amanah diurus Labuan

72. Terma dan syarat lesen sebagai syarikat amanah diurus Labuan


-----

_Rang Undang-Undang_

PENGGAL 4

SYARIKAT AMANAH PERSENDIRIAN LABUAN

Fasal

73. Pengertian “orang berkaitan”

74. Pendaftaran sebagai syarikat amanah persendirian Labuan

75. Terma dan syarat pendaftaran sebagai syarikat amanah persendirian
Labuan

76. Kewajipan ejen syarikat amanah persendirian Labuan

77. Kuasa Lembaga

78. Ketidakpakaian peruntukan Bahagian ini

PENGGAL 5

PELBAGAI

79. Syarikat amanah Labuan tertakluk kepada kawalan yang sama seperti
mana-mana wasi lain

80. Afidavit pegawai

81. Pemeriksaan buku dan akaun syarikat amanah Labuan

82. Memegang simpan rekod

83. Wang yang dibayar kepada syarikat amanah Labuan hendaklah dipegang
atas amanah

84. Komisen, fi, caj dan perbelanjaan yang dilevikan oleh syarikat amanah
Labuan

85. Terjemahan akaun dan rekod

BAHAGIAN VI

PERBANKAN LABUAN

PENGGAL 1

PERMULAAN

86. Tafsiran

PENGGAL 2

PELESENAN

87. Perniagaan perbankan Labuan, perniagaan perbankan pelaburan Labuan dan
perniagaan kewangan Labuan hendaklah dijalankan hanya di bawah lesen


-----

_Perkhidmatan Kewangan dan Sekuriti Labuan_ 7

Fasal

88. Permohonan bagi lesen untuk menjalankan perniagaan perbankan
Labuan

89. Permohonan bagi lesen untuk menjalankan perniagaan perbankan pelaburan
Labuan

90. Permohonan bagi lesen untuk menjalankan perniagaan kewangan
Labuan

91. Maklumat tambahan

92. Pemberian lesen oleh Lembaga

93. Kehendak untuk menggunakan, dan sekatan mengenai penggunaan,
perkataan “bank Labuan berlesen”, dsb.

94. Pengekalan nisbah kecukupan modal

95. Pindaan atau pengubahan dokumen konstituen pemegang lesen bank

96. Lembaga hendaklah menyiarkan senarai bank Labuan dan bank pelaburan
Labuan

PENGGAL 3

KEWAJIPAN PEMEGANG LESEN BANK

97. Pejabat dan subsidiari

98. Larangan mengenai akaun tertentu

99. Penyata kewangan, statistik dan maklumat hendaklah dikemukakan kepada
Lembaga

PENGGAL 4

PERUNTUKAN AM

100. Pembayaran daripada akaun si mati

BAHAGIAN VII

INSURANS LABUAN

PENGGAL 1

PERMULAAN

101. Tafsiran

PENGGAL 2

PELESENAN PERNIAGAAN INSURANS LABUAN DAN
AKTIVITI BERKAITAN INSURANS LABUAN

102. Pelesenan perniagaan insurans Labuan dan aktiviti berkaitan insurans
Labuan


-----

8 _Rang Undang-Undang_

Fasal

103. Permohonan bagi lesen insurans untuk menjalankan perniagaan insurans
Labuan

104. Permohonan bagi lesen insurans untuk menjalankan aktiviti berkaitan
insurans Labuan

105. Pemberian lesen insurans

106. Penyiaran senarai semua pemegang lesen insurans

107. Penerusan kehendak pelesenan

PENGGAL 3

KEHENDAK KEWANGAN DAN KEWAJIPAN DAN SEKATAN TERHADAP
PEMEGANG LESEN INSURANS

108. Pelantikan aktuari

109. Margin kesolvenan

110. Akaun berasingan hendaklah disimpan oleh penanggung insurans
Labuan

111. Pengemukaan penyata kewangan

112. Subsidiari dan pejabat pemegang lesen insurans

113. Sekatan terhadap perniagaan oleh penanggung insurans Labuan

114. Sekatan terhadap dan kewajipan pengurus insurans Labuan, pengurus
pengunderaitan Labuan dan broker insurans Labuan

115. Senarai penanggung insurans Labuan hendaklah diberikan oleh pengurus
insurans Labuan dan pengurus pengunderaitan Labuan

116. Penjalanan perniagaan

PENGGAL 4

PEMBAYARAN WANG POLISI DI BAWAH POLISI NYAWA DAN
POLISI KEMALANGAN DIRI

117. Pemakaian Penggal ini

118. Kuasa untuk membuat penamaan

119. Pembatalan penamaan

120. Pembayaran wang polisi

121. Pemegang amanah bagi wang polisi

122. Penama selain penama di bawah seksyen 121

123. Wang polisi yang diserahhakkan atau disandarkan


-----

_Perkhidmatan Kewangan dan Sekuriti Labuan_ 9

Fasal

124. Pembayaran wang polisi jika tidak ada penamaan

125. Pembayaran kepada orang yang tidak berwibawa untuk berkontrak

126. Pembahagian wang polisi dalam perjalanan biasa pentadbiran

127. Penggal ini mengatasi polisi dan mana-mana undang-undang bertulis
yang lain

PENGGAL 5

PENGGULUNGAN

128. Penggulungan penanggung insurans Labuan

BAHAGIAN VIII

PENGURUSAN SYARIKAT

PENGGAL 1

PERMULAAN

129. Tafsiran

130. Daftar syarikat pengurusan

131. Permohonan bagi lesen

132. Pemberian lesen

BAHAGIAN IX

BURSA

PENGGAL 1

PERMULAAN

133. Tafsiran

PENGGAL 2

BURSA

134. Penubuhan bursa

135. Undang-undang kecil bursa

136. Kaedah-kaedah bursa


-----

10 _Rang Undang-Undang_

Fasal

137. Fungsi pengawalseliaan bursa

138. Kuasa jawatankuasa

139. Berurus niaga sekuriti

140. Daftar ejen perdagangan dan penganjur penyenaraian

141. Penyata kewangan bursa

142. Orang yang tidak disifatkan menjalankan perniagaan di Malaysia

143. Penggantungan perdagangan di bursa

144. Kuasa Menteri untuk menggantung perdagangan

145. Kuasa Lembaga

PENGGAL 3

PASARAN PALSU ATAU YANG MENGELIRUKAN DAN URUS NIAGA
ORANG DALAM

146. Pewujudan pasaran palsu atau yang mengelirukan

147. Urus niaga orang dalam

148. Pembelaan

149. Berurus niaga sekuriti

150. Mendapatkan pemerolehan atau pelupusan sekuriti

151. Maklumat dalaman

152. “Sekuriti yang terjejas harga” dan “maklumat sensitif harga”

153. Maklumat sebagai orang dalam

154. Takrif “disiarkan kepada awam”

155. Kecualian

BAHAGIAN X

ORGANISASI KAWAL SELIA SENDIRI

156. Perisytiharan atau pengiktirafan organisasi kawal selia sendiri

157. Kaedah-kaedah organisasi kawal selia sendiri

158. Sekatan terhadap membuat keputusan

159. Obligasi pegawai dan obligasi yang berhubungan dengan pegawai organisasi
kawal selia sendiri

160. Kuasa untuk memberikan arahan kepada organisasi kawal selia sendiri

161. Penamatan perkiraan dan pembatalan perisytiharan atau pengiktirafan


-----

_Perkhidmatan Kewangan dan Sekuriti Labuan_ 11

Fasal

162. Pindaan kepada perlembagaan organisasi kawal selia sendiri

163. Perlindungan bagi organisasi kawal selia sendiri

164. Penyata kewangan organisasi kawal selia sendiri

165. Kuasa Lembaga berkenaan dengan organisasi kawal selia sendiri

BAHAGIAN XI

PELBAGAI

PENGGAL 1

RAYUAN

166. Rayuan

PENGGAL 2

PEMBATALAN DAN PENYERAHAN BALIK

167. Pembatalan persetujuan, lesen atau pendaftaran

168. Tatacara pembatalan

169. Penyerahan balik lesen atau pendaftaran

170. Akibat pembatalan atau penyerahan balik lesen

PENGGAL 3

AM

171. Sistem pembayaran

172. Pemindahan perniagaan

173. Audit dalaman

174. Juruaudit luar

175. Akaun dan rekod

176. Wang atau harta lain daripada aktiviti yang menyalahi undang-undang

177. Pemeriksaan dan penelitian buku dan dokumen entiti berlesen

178. Kerahsiaan

179. Terjemahan

180. Pemakaian Akta Lembaga Perkhidmatan Kewangan Labuan 1996

181. Pemakaian Akta Perkhidmatan Kewangan dan Sekuriti Islam Labuan
2009

182. Pemakaian Akta Kawalan Pertukaran 1953

183. Pemakaian Akta Pasaran Modal dan Perkhidmatan 2007


-----

12 _Rang Undang-Undang_

Fasal

184. Pemakaian Akta Syarikat Labuan 1990 dan Akta Syarikat 1965

185. Ketidakpakaian undang-undang tertentu

186. Kekebalan

187. Penalti am

188. Kesalahan oleh pertubuhan perbadanan

189. Fi tahunan dan fi lesen

190. Fi dan penalti hendaklah dibayar ke dalam Kumpulan Wang

191. Tatacara apabila tiada tatacara dinyatakan

192. Salah nyataan

193. Penguatkuasaan

194. Kuasa untuk mengkompaun

195. Penyampaian dokumen

196. Kuasa Menteri untuk membuat peraturan-peraturan

197. Kuasa Menteri untuk mengeluarkan arahan

198. Kuasa Menteri untuk meminda jadual

199. Kuasa Menteri untuk memberikan pengecualian

200. Penyiaran pemberitahuan, _Warta_

201. Pemansuhan, pengecualian dan peralihan

202. Keberterusan hak, liabiliti, dsb., yang lain di bawah Akta yang
dimansuhkan

JADUAL PERTAMA

JADUAL KEDUA

JADUAL KETIGA


-----

_Perkhidmatan Kewangan dan Sekuriti Labuan_ 13

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pelesenan dan
pengawalseliaan perkhidmatan kewangan dan sekuriti di Labuan,
penubuhan suatu bursa dan bagi perkara lain yang berkaitan
dengannya.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Perkhidmatan Kewangan**
dan Sekuriti Labuan 2009.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Tafsiran**

**2. (1) Dalam Akta ini, melainkan jika konteksnya menghendaki**
makna yang lain—

“aktuari” ertinya seseorang yang merupakan Fellow mana-mana
persatuan profesional yang disenaraikan dalam Jadual Kedua atau
seseorang yang diiktiraf oleh Lembaga sebagai seorang aktuari
bagi maksud Akta ini, yang terdapat dalam senarai aktuari yang
disenggarakan oleh Lembaga;


-----

14 _Rang Undang-Undang_

“amanah saham” ertinya apa-apa amanah yang ditubuhkan
di bawah undang-undang Malaysia yang berhubungan dengan
Labuan atau undang-undang mana-mana negara atau bidang
kuasa diiktiraf bagi maksud, atau yang mempunyai kesan, untuk
mengadakan kemudahan bagi penyertaan orang sebagai benefisiari
di bawah amanah itu dalam apa-apa keuntungan atau pendapatan
yang berbangkit daripada perolehan, pegangan, pengurusan atau
pelupusan mana-mana harta;

“bahasa kebangsaan” ertinya bahasa kebangsaan Malaysia
sebagaimana yang ditakrifkan dalam Akta Bahasa Kebangsaan
1967 [Akta 32];

“bank Labuan” ertinya seseorang yang dilesenkan untuk
menjalankan perniagaan perbankan Labuan di bawah Bahagian
VI;

“bank pelaburan Labuan” ertinya seseorang yang dilesenkan
untuk menjalankan perniagaan perbankan pelaburan Labuan di
bawah Bahagian VI;

“berkaitan”, berhubungan dengan sesuatu perbadanan, ertinya
berkaitan dalam pengertian seksyen 4 Akta Syarikat Labuan 1990

[Akta 441];

“berurus niaga sekuriti” ertinya, sama ada sebagai prinsipal atau
ejen, membuat atau menawarkan untuk membuat dengan mana-mana
orang atau mendorong atau cuba untuk mendorong mana-mana
orang untuk membuat atau menawarkan untuk membuat—

_(a)_ apa-apa perjanjian bagi, atau dengan tujuan untuk,
memperoleh, melupuskan, memohon beli, atau mengunderait
sekuriti; atau

_(b)_ apa-apa perjanjian yang maksudnya atau maksud diakuinya
adalah untuk mendapatkan keuntungan bagi mana-mana
pihak daripada hasil sekuriti atau dengan merujuk kepada
turun naik nilai sekuriti;

“dana awam” ertinya dana bersama yang selain dana
persendirian;

“dana bersama” atau “dana” ertinya suatu syarikat Labuan,
suatu perbadanan yang diperbadankan di bawah undang-undang
mana-mana negara atau bidang kuasa diiktiraf, suatu perkongsian,


-----

_Perkhidmatan Kewangan dan Sekuriti Labuan_ 15

suatu syarikat sel terlindung, suatu yayasan, atau suatu amanah
saham yang—

_(a)_ mengutip dan mengumpul dana bagi maksud pelaburan
bersama dengan matlamat mengagihkan risiko pelaburan;
dan

_(b)_ mengeluarkan kepentingan dalam dana bersama yang
mengehakkan pemegang untuk menebus pelaburannya
yang dipersetujui oleh pihak-pihak dan menerima amaun
yang dihitung dengan merujuk kepada nilai kepentingan
ikut kadar dalam keseluruhan atau sebahagian aset bersih
jenis entiti yang disebut terdahulu, mengikut mana-mana
yang berkenaan,

dan termasuk dana payung yang kepentingannya dalam dana
bersama atau unit terbahagi kepada beberapa bilangan dana kelas
berbeza atau dana kecil dan yang pesertanya berhak untuk menukar
hak dalam satu bahagian kepada hak dalam bahagian yang lain;

“dana persendirian” ertinya dana bersama—

_(a)_ yang sekuritinya dipunyai atau dipegang oleh—

(i) tidak lebih daripada lima puluh pelabur yang
pelaburan pertama setiap pelabur itu tidak kurang
daripada dua ratus lima puluh ribu ringgit atau
apa-apa jumlah lain yang ditetapkan oleh Lembaga
atau yang sama banyak nilainya dalam mana-mana
mata wang asing; atau

(ii) apa-apa bilangan pelabur yang pelaburan pertama
setiap pelabur itu tidak kurang daripada lima
ratus ribu ringgit atau apa-apa jumlah lain yang
ditetapkan oleh Lembaga atau yang sama banyak
nilainya dalam mata wang asing; atau

_(b)_ yang ditentukan sebagai suatu dana persendirian di bawah
peraturan-peraturan yang dibuat di bawah Akta ini;

“debentur” termasuklah saham, bon, nota debentur dan apa-apa
keterangan keterhutangan yang lain sesuatu perbadanan bagi wang
yang dipinjam, sama ada atau tidak saham, bon, nota debentur dan
apa-apa keterangan keterhutangan yang lain itu merupakan suatu


-----

16 _Rang Undang-Undang_

gadaian ke atas aset perbadanan itu, tetapi tidak boleh ditafsirkan
sebagai terpakai bagi mana-mana yang berikut:

_(a) apa-apa surat cara yang mengesahkan atau mewujudkan_
keterhutangan bagi, atau bagi wang yang dipinjam
untuk membayar balasan yang kena dibayar di bawah,
suatu kontrak jualan atau pembekalan barangan, harta
atau perkhidmatan atau apa-apa kontrak sewaan dalam
perjalanan biasa perniagaan;

_(b) cek, draf bank atau apa-apa bil pertukaran lain atau surat_
kredit;

_(c)_ nota bank, jaminan atau polisi insurans;

_(d) penyata, buku akaun bank atau dokumen lain yang_
menunjukkan apa-apa baki dalam akaun semasa, deposit
atau simpanan;

_(e) apa-apa perjanjian untuk mendapatkan pinjaman jika_
pemberi pinjam dan peminjam ialah penandatangan
perjanjian itu dan jika peminjaman wang itu adalah
dalam perjalanan biasa perniagaan pemberi pinjam, dan
apa-apa nota janji hutang yang dikeluarkan di bawah
terma perjanjian sedemikian;

_(f) apa-apa surat cara atau produk atau kelas surat cara atau_
produk yang ditetapkan oleh Lembaga;

“ditubuhkan”, berhubungan dengan orang yang dinyatakan
dalam ruang pertama Jadual Pertama, mempunyai pengertian
yang dinyatakan dalam ruang ketiga Jadual Pertama yang terdapat
bersetentangan dengan orang itu;

“dokumen konstituen” ertinya statut, piagam, memorandum
persatuan dan perkara persatuan, kaedah-kaedah, undang-undang
kecil, perjanjian perkongsian, atau surat cara lain, yang di bawahnya
atau dengannya seseorang ditubuhkan dan ruang lingkup fungsi,
perniagaan, kuasa dan kewajipan orang itu dinyatakan, sama ada
terkandung dalam satu dokumen atau lebih;

“entiti berlesen” ertinya seseorang yang dilesenkan atau
didaftarkan untuk menjalankan apa-apa aktiviti di bawah manamana Bahagian;


-----

_Perkhidmatan Kewangan dan Sekuriti Labuan_ 17

“institusi berlesen Labuan” ertinya seseorang yang dilesenkan
untuk menjalankan perniagaan kewangan Labuan di bawah
Bahagian VI;

“juruaudit yang diluluskan” ertinya seseorang juruaudit yang
diluluskan oleh Lembaga di bawah seksyen 10 Akta Syarikat
Labuan 1990;

“kaedah-kaedah”, berhubungan dengan sesuatu bursa yang
ditubuhkan di bawah Bahagian IX, ertinya kaedah-kaedah yang
mengawal penjalanan bursa itu atau anggotanya;

“Labuan” ertinya Wilayah Persekutuan Labuan;

“Lembaga” ertinya Lembaga Perkhidmatan Kewangan Labuan
yang ditubuhkan di bawah seksyen 3 Akta Lembaga Perkhidmatan
Kewangan Labuan 1996 [Akta 545];

“lesen” ertinya lesen yang diberikan atau diperbaharui di bawah
Akta ini;

“liabiliti” termasuklah tiap-tiap jenis hutang, kewajipan dan
obligasi, sama ada pada masa sekarang atau pada masa hadapan,
atau sama ada terletak hak atau luar jangka;

“mahkamah” ertinya mahkamah yang mempunyai bidang kuasa
berwibawa;

“Mahkamah” ertinya Mahkamah Tinggi atau seorang hakim
Mahkamah Tinggi;

“mata wang asing” ertinya mana-mana mata wang selain
ringgit;

“menentukan”, jika tiada cara disebut, ertinya menentukan dari
semasa ke semasa secara bertulis, dan kuasa untuk menentukan
termasuklah kuasa untuk menentukan secara berlainan bagi orang
yang berlainan atau kelas, kategori atau perihalan orang yang
berlainan;

“menetapkan”, jika tiada cara disebut, ertinya menetapkan
melalui perintah yang disiarkan dalam _Warta, dan kuasa untuk_
menetapkan termasuk kuasa untuk membuat peruntukan yang
berlainan dalam perintah itu bagi orang yang berlainan atau kelas,
kategori atau perihalan orang yang berlainan;


-----

18 _Rang Undang-Undang_

“Menteri” ertinya Menteri yang dipertanggungkan dengan
tanggungjawab bagi kewangan;

“negara atau bidang kuasa diiktiraf” ertinya negara atau bidang
kuasa yang ditentukan oleh Lembaga;

“orang” termasuk suatu perbadanan, suatu perkongsian,
sekumpulan orang, diperbadankan atau tidak diperbadankan dan
suatu perbadanan tunggal;

“orang yang mengawal”, berhubungan dengan seseorang pemohon
bagi suatu lesen atau entiti berlesen di bawah Akta ini, ertinya
seseorang yang—

_(a)_ berhak untuk menjalankan, atau mengawal penjalanan, tidak
kurang daripada satu pertiga undi yang terikat dengan
syer mengundi pada pemohon atau entiti berlesen itu;

_(b)_ mempunyai kuasa untuk melantik, atau menyebabkan
supaya dilantik, majoriti pengarah pemohon atau entiti
berlesen itu; atau

_(c)_ mempunyai kuasa untuk membuat, atau menyebabkan
dibuat, keputusan berkenaan dengan perniagaan atau
pentadbiran pemohon atau entiti berlesen itu, dan untuk
melaksanakan keputusan itu atau menyebabkan keputusan
itu dilaksanakan;

“pakar” termasuklah mana-mana jurutera, akauntan, peguam
cara, penilai, juruaudit atau mana-mana orang lain yang profesion
atau reputasinya memberikan autoriti kepada sesuatu pernyataan
yang dibuat olehnya;

“pegawai”, berhubungan dengan suatu perbadanan,
termasuklah—

_(a)_ seseorang pengarah, setiausaha atau pekerja perbadanan
itu termasuk pegawai prinsipal;

_(b) seseorang penerima dan pengurus mana-mana bahagian_
pengusahaan perbadanan itu yang dilantik di bawah
suatu kuasa yang terkandung dalam mana-mana surat
cara; dan


-----

_Perkhidmatan Kewangan dan Sekuriti Labuan_ 19

_(c) seseorang pelikuidasi perbadanan itu yang dilantik dalam_
suatu penggulungan sukarela;

tetapi tidak termasuk—

(A) seseorang penerima yang juga bukan seorang pengurus;

(B) seseorang penerima dan pengurus yang dilantik oleh
Mahkamah; dan

(C) seseorang pelikuidasi yang dilantik oleh Mahkamah atau
oleh pemiutang;

“pegawai amanah” ertinya seseorang pegawai syarikat amanah
Labuan yang diluluskan dan ditentukan sebagai pegawai amanah
oleh Lembaga;

“pegawai diberi kuasa” ertinya seorang pegawai yang
diberi kuasa dengan sewajarnya oleh Lembaga di bawah
subseksyen 3(2);

“pegawai prinsipal”, berhubungan dengan suatu entiti berlesen,
ertinya seseorang, tidak kira apa jua nama dipanggil, yang,
bertanggungjawab, tertakluk kepada autoriti pengarah, bagi
perjalanan perniagaan dan pentadbiran entiti berlesen itu;

“pejabat” termasuk tempat utama perniagaan, cawangan, agensi,
tempat perniagaan bergerak, tempat perniagaan yang ditubuhkan
dan disenggarakan bagi suatu tempoh masa terhad sahaja, terminal
elektronik dan mana-mana tempat perniagaan yang lain;

“pemastautin” ertinya mana-mana orang yang—

_(a) berhubung dengan orang sebenar, merupakan seorang_
warganegara atau pemastautin tetap Malaysia; dan

_(b) berhubung dengan mana-mana orang lain, merupakan_
seorang yang telah menubuhkan suatu tempat perniagaan,
dan sedang beroperasi, di Malaysia,

dan termasuklah seorang yang diisytiharkan sebagai pemastautin
menurut seksyen 43 Akta Kawalan Pertukaran Wang 1953

[Akta 171];

“pemegang lesen bank” ertinya suatu bank Labuan atau bank
pelaburan Labuan yang dilesenkan di bawah Bahagian VI;


-----

20 _Rang Undang-Undang_

“pemegang lesen bank Malaysia” ertinya suatu pemegang
lesen bank yang merupakan pejabat atau subsidiari suatu bank
Malaysia;

“pemegang lesen insurans” ertinya seseorang yang dilesenkan
di bawah Bahagian VII;

“pengarah”, berhubungan dengan orang yang dinyatakan dalam
ruang pertama Jadual Pertama, mempunyai pengertian yang
dinyatakan dalam ruang kedua Jadual Pertama yang terdapat
bersetentangan dengan orang itu;

“pengurus dana” ertinya seseorang yang, bagi balasan berharga,
menyediakan perkhidmatan pengurusan sahaja atau bersekali dengan
nasihat pelaburan atau perkhidmatan pentadbiran berkenaan dengan
sekuriti bagi maksud pelaburan, termasuk berurus niaga sekuriti
atau apa-apa aktiviti lain yang ditentukan oleh Lembaga;

“penjaga” ertinya orang yang dipertanggungkan oleh suatu dana
bersama bagi penjagaan harta dana itu menurut perjanjian yang
bermaksud sedemikian;

“pentadbir dana” ertinya seseorang yang, bagi balasan
berharga, menyediakan bagi dana bersama perkhidmatan atau
kemudahan pentadbiran sahaja atau bersekali dengan perkhidmatan
perakaunan;

“penubuhan”, berhubungan dengan—

_(a)_ syarikat, ertinya pemerbadanan;

_(b)_ badan berkanun, ertinya pewujudan di bawah undang-undang
yang menubuhkan, melantik atau membentuknya;

_(c)_ koperasi, ertinya pendaftaran, pemerbadanan atau selainnya
wujud menurut undang-undang sebagai suatu koperasi;

_(d)_ perkongsian, termasuk perkongsian terhad dan perkongsian
liabiliti terhad, ertinya pembentukan;

_(e)_ pemunyaan tunggal, ertinya pendaftaran perniagaannya;
dan

_(f) apa-apa badan, persatuan atau kumpulan orang lain,_
sama ada diperbadankan atau tidak diperbadankan,
yang menghendaki pendaftaran atau apa-apa bentuk
perekodan atau pengiktirafan lain di bawah mana-mana


-----

_Perkhidmatan Kewangan dan Sekuriti Labuan_ 21

undang-undang bertulis sebelum badan, persatuan atau
kumpulan orang lain itu boleh memulakan aktivitinya dengan
sah, ertinya pendaftaran, perekodan atau pengiktirafan
di bawah undang-undang bertulis itu;

“peraturan-peraturan” ertinya peraturan-peraturan yang dibuat
di bawah Akta ini;

“perbadanan” ertinya mana-mana pertubuhan perbadanan yang
dibentuk atau diperbadankan atau wujud di dalam Malaysia atau
di luar Malaysia dan termasuklah syarikat Labuan asing tetapi
tidaklah termasuk—

_(a)_ suatu perbadanan tunggal;

_(b)_ suatu kesatuan sekerja yang didaftarkan di bawah manamana undang-undang bertulis sebagai suatu kesatuan
sekerja; dan

_(c)_ apa-apa persatuan yang didaftarkan di bawah manamana undang-undang bertulis yang berhubungan dengan
koperasi;

“perisytiharan” ertinya pernyataan fakta bertulis yang orang yang
membuatnya menandatangan dan sesungguhnya mengisytiharkan
sebagai benar di hadapan pesuruhjaya atau pegawai majistret atau
notari awam;

“perkongsian” ertinya perkongsian terhad atau perkongsian
liabiliti terhad;

“perkongsian liabiliti terhad” ertinya suatu perkongsian liabiliti
terhad yang dibentuk di bawah Akta Perkongsian Terhad dan
Perkongsian Liabiliti Terhad Labuan 2009 [Akta ], Bahagian X
Akta Perkhidmatan Kewangan dan Sekuriti Islam Labuan 2009

[Akta ], atau di bawah undang-undang mana-mana negara atau
bidang kuasa diiktiraf walau apa pun apa-apa takrif statutori yang
berlawanan;

“perkongsian terhad” ertinya suatu perkongsian terhad yang
dibentuk di bawah Akta Perkongsian Terhad dan Perkongsian
Liabiliti Terhad Labuan 2009, Bahagian X Akta Perkhidmatan
Kewangan dan Sekuriti Islam Labuan 2009, atau di bawah undangundang mana-mana negara atau bidang kuasa diiktiraf walau apa
pun apa-apa takrif statutori yang berlawanan;


-----

22 _Rang Undang-Undang_

“peserta”, berhubungan dengan orang yang dinyatakan dalam
ruang pertama Jadual Pertama, mempunyai pengertian yang
dinyatakan dalam ruang keempat Jadual Pertama yang terdapat
bersetentangan dengan orang itu;

“pihak berkuasa penyeliaan negara asal” ertinya mana-mana
pihak berkuasa atau badan yang berkenaan di Malaysia atau
di mana-mana negara lain yang menjalankan fungsi penyeliaan
ke atas operasi mana-mana entiti berlesen;

“prospektus” ertinya apa-apa prospektus, notis, pekeliling, iklan
atau pelawaan yang mempelawa permohonan atau tawaran untuk
memohon beli atau membeli sekuriti, atau menawarkan apa-apa
sekuriti untuk dipohon beli atau dibeli;

“rekod” ertinya suatu kemudahan bagi penyimpanan maklumat
yang boleh didapatkan kembali atau dikeluarkan semula
kemudiannya;

“ringgit” ertinya ringgit dalam mata wang Malaysia;

“sekuriti” ertinya apa-apa pelaburan yang biasanya dikenali
atau boleh diperihalkan sebagai sekuriti, dan termasuklah—
_(a) syer, debentur, dana, saham, kepentingan dalam suatu_
perkongsian terhad atau perkongsian liabiliti terhad atau
amanah saham atau yayasan atau syarikat sel terlindung
atau perbadanan;
_(b)_ debentur, bon atau nota daripada atau yang dikeluarkan
oleh mana-mana badan (diperbadankan atau tidak
diperbadankan), kerajaan, kerajaan tempatan atau pihak
berkuasa;
_(c) perakuan kepentingan atau penyertaan dalam, perakuan_
sementara atau interim bagi, resit bagi atau waran untuk
memohon beli atau membeli mana-mana pelaburan yang
diperihalkan dalam perenggan _(a) dan_ _(b); dan sekuriti_
sebagaimana yang ditakrifkan dalam Akta Perkhidmatan
Kewangan dan Sekuriti Islam Labuan 2009; dan
_(d) sekuriti sebagaimana yang ditakrifkan dalam Akta_
Perkhidmatan Kewangan dan Sekuriti Islam Labuan
2009;

“subsidiari” hendaklah mempunyai erti yang diberikan kepadanya
di bawah Akta Syarikat Labuan 1990;

“syarikat amanah Labuan” ertinya seseorang yang dilesenkan
untuk menjalankan perniagaan syarikat amanah di bawah
seksyen 61 dan 71;


-----

_Perkhidmatan Kewangan dan Sekuriti Labuan_ 23

“syarikat amanah persendirian Labuan” ertinya syarikat Labuan
atau syarikat Labuan asing yang menjalankan perniagaan syarikat
amanah bagi suatu amanah persendirian dan didaftarkan dengan
Lembaga di bawah Penggal 4 Bahagian V;

“syarikat asing” ertinya—

_(a)_ suatu syarikat, perbadanan, pertubuhan, persatuan atau
badan lain yang diperbadankan di luar Malaysia; atau

_(b) suatu pertubuhan, persatuan atau badan lain yang tidak_
diperbadankan yang di bawah undang-undang tempat
asalnya boleh membawa guaman atau dibawa guaman
terhadapnya, atau memegang harta atas nama setiausaha
atau pegawai lain pertubuhan, persatuan atau badan itu
yang dilantik dengan sewajarnya bagi maksud itu, dan
yang tidak mempunyai ibu pejabat atau tempat utama
perniagaannya di Malaysia;

“syarikat domestik” ertinya suatu syarikat yang diperbadankan
di bawah Akta Syarikat 1965 [Akta 125];

“syarikat Labuan” mempunyai erti yang diberikan kepadanya
dalam Akta Syarikat Labuan 1990;

“syarikat Labuan asing” ertinya suatu syarikat asing yang
didaftarkan di bawah Bahagian VIII Akta Syarikat Labuan
1990;

“syarikat pemegang” mempunyai erti yang diberikan kepadanya
dalam Akta Syarikat Labuan 1990;

“syarikat sel terlindung” ertinya syarikat yang diperbadankan,
atau ditukar menjadi, syarikat sel terlindung mengikut peruntukan
Bahagian VIIIB Akta Syarikat Labuan 1990 atau mana-mana entiti
yang serupa yang ditubuhkan di bawah undang-undang mana-mana
negara atau bidang kuasa diiktiraf walau apa pun apa-apa takrif
statutori yang berlawanan;

“tahun kewangan” ertinya tempoh tidak melebihi lima puluh tiga
minggu yang pada akhirnya baki akaun dana itu diseimbangkan
atau, jika akaun dana itu tidak dapat diseimbangkan atau jika
tempoh lima puluh tiga minggu untuk berbuat demikian itu
dilampaui, tahun kalendar;


-----

24 _Rang Undang-Undang_

“undang-undang kecil” ertinya terma bertulis yang dengan merujuk
kepadanya jawatankuasa mengawal selia tatacaranya sendiri dan
termasuk apa-apa terma yang terpakai baginya sebagaimana yang
terkandung dalam memorandum dan perkara-perkara persatuan
sesuatu bursa yang ditubuhkan di bawah Akta ini;

“yayasan” ertinya suatu yayasan yang ditubuhkan di bawah Akta
Yayasan Labuan 2009 [Akta  ], Bahagian XI Akta Perkhidmatan
Kewangan dan Sekuriti Islam Labuan 2009 atau apa-apa entiti
yang serupa yang ditubuhkan di bawah undang-undang manamana negara atau bidang kuasa diiktiraf walau apa pun apa-apa
takrif statutori yang berlawanan.

(2) Apa-apa sebutan dalam Akta ini mengenai “Akta ini”
hendaklah, melainkan jika dinyatakan secara nyata selainnya,
disifatkan termasuk sebutan mengenai mana-mana peraturan,
kaedah, perintah, pemberitahuan atau perundangan subsidiari lain
yang dibuat di bawah Akta ini.

(3) Walau apa pun takrif “sekuriti” di bawah Akta ini dan
“kepentingan” seperti yang ditakrifkan dalam seksyen 66 Akta
Syarikat Labuan 1990, Menteri boleh, atas syor Lembaga,
menetapkan apa-apa surat cara atau produk atau kelas surat cara
atau produk sebagai sekuriti bagi maksud Akta ini dan Akta
Lembaga Perkhidmatan Kewangan Labuan 1996.

**Pentadbiran Akta**

**3. (1) Lembaga bertanggungjawab bagi pentadbiran wajar Akta**
ini, tertakluk kepada arahan dan kawalan am Menteri.

(2) Lembaga boleh memberi kuasa mana-mana anggota atau
pegawainya untuk melaksanakan mana-mana fungsinya, menjalankan
mana-mana kuasanya atau menunaikan mana-mana kewajipannya
di bawah Akta ini.

(3) Tertakluk kepada apa-apa had, jika ada, sebagaimana yang
ditetapkan, seorang pegawai diberi kuasa hendaklah melaksanakan
segala fungsi, menjalankan segala kuasa dan menunaikan segala
kewajipan Lembaga sebagaimana yang diberi kuasa dan tiap-tiap
fungsi yang dilaksanakan, kuasa yang dijalankan dan kewajipan
yang ditunaikan sedemikian hendaklah disifatkan telah dilaksanakan,
dijalankan dan ditunaikan bagi maksud Akta ini.


-----

_Perkhidmatan Kewangan dan Sekuriti Labuan_ 25

(4) Semua mahkamah, hakim dan orang yang bertindak secara
kehakiman hendaklah memberi pengiktirafan kehakiman terhadap
meterai dan tandatangan Lembaga.

**Orang yang layak dan sesuai**

**4. (1) Tiap-tiap entiti berlesen hendaklah memastikan bahawa**
pengarahnya, pegawai prinsipalnya, pegawai amanahnya, jika
berkenaan, kekal sebagai orang yang layak dan sesuai sepanjang
pelantikan mereka dengan entiti berlesen itu.

(2) Jika seseorang pengarah, pegawai prinsipal atau pegawai
amanah, jika berkenaan, tidak lagi menjadi orang yang layak dan
sesuai, entiti berlesen itu dan pengarah, pegawai prinsipal atau
pegawai amanah itu, jika berkenaan, hendaklah dengan seberapa
segera yang munasabah dapat dilaksanakan, memberitahu Lembaga
secara bertulis mengenainya, berserta dengan butir-butir mengenai
perubahan itu.

(3) Dalam menentukan sama ada seseorang ialah orang yang
layak dan sesuai di bawah Akta ini, Lembaga bolehlah mengambil
kira yang berikut:
_(a) integriti, kecekapan, kebolehan berfikiran dengan bijak_
dan kedudukan kewangan orang itu;
_(b) sama ada orang itu telah dihukum bankrap, sama ada di_
Malaysia atau di tempat lain;
_(c) sama ada orang itu telah disabitkan atas suatu kesalahan_
jenayah di Malaysia atau di tempat lain dan jika penalti
yang dikenakan ialah pemenjaraan selama satu tahun
atau lebih, sama ada dengan sendirinya atau sebagai
tambahan kepada suatu denda; dan
_(d) apa-apa kriteria lain yang dinyatakan dalam garis panduan_
yang dikeluarkan oleh Lembaga.

(4) Seseorang adalah berkewajipan untuk memberikan notis
bertulis kepada Lembaga, dengan seberapa segera yang dapat
dilaksanakan, mengenai apa-apa kejadian material yang boleh
dijangkakan dengan munasabah akan menjejaskan statusnya sebagai
seorang yang layak dan sesuai.

(5) Jika Lembaga berpuas hati bahawa seseorang tidak layak
dan sesuai, Lembaga boleh menghilangkan kelayakan orang itu
daripada bertindak atas sifatnya sebagai pengarah, pegawai prinsipal
atau pegawai amanah, mengikut mana-mana yang berkenaan, bagi
i i b l


-----

26 _Rang Undang-Undang_

**Perniagaan dalam, dari atau melalui Labuan**

**5. (1) Seseorang yang dilesenkan untuk menjalankan mana-mana**
aktiviti di bawah Akta ini hendaklah menjalankan aktiviti itu hanya
dalam, dari atau melalui Labuan kecuali bahawa sesuatu entiti
berlesen boleh menjalankan apa-apa perniagaan dalam Malaysia
di luar Labuan sebagaimana yang dibenarkan oleh Lembaga dari
semasa ke semasa:

Dengan syarat bahawa tiada apa-apa jua dalam seksyen ini
membenarkan sesuatu entiti berlesen menjalankan mana-mana aktiviti
terkawal di bawah Akta Pasaran Modal dan Perkhidmatan 2007

[Akta 671], jika aktiviti terkawal itu dijalankan dalam Malaysia
selain Labuan.

(2) Walau apa pun subseksyen (1), suatu dana bersama, seorang
pengurus dana dan seorang pentadbir dana yang ditubuhkan,
dilesenkan atau didaftarkan, mengikut mana-mana yang berkenaan,
di bawah Bahagian III hendaklah disifatkan menjalankan perniagaan
di Labuan walaupun perniagaan itu dijalankan keseluruhannya di
luar Labuan atau di luar Labuan dari suatu tempat perniagaan atau
pejabat berdaftar di dalam Labuan dan ungkapan “menjalankan
perniagaan dari Labuan” termasuklah menjalankan perniagaan di
luar Labuan dari suatu tempat perniagaan atau pejabat berdaftar
di dalam Labuan.

**Perkara shariah**

**6. Mana-mana orang—**

_(a) yang bercadang untuk membuat suatu tawaran langganan_
atau belian, atau menawarkan pelawaan untuk memohon
beli atau membeli, sekuriti dalam atau dari dalam Labuan;
atau

_(b) menjalankan mana-mana perniagaan yang dikawal selia_
di bawah Bahagian III, IV, VI, VII dan X,

yang dengan nyata selaras dengan prinsip Shariah hendaklah
mematuhi peruntukan yang berkaitan Akta Perkhidmatan Kewangan
dan Sekuriti Islam Labuan 2009 dan dengan berbuat demikian,
hendaklah disifatkan telah mematuhi semua undang-undang di
Labuan berhubungan dengan perkara itu.


-----

_Perkhidmatan Kewangan dan Sekuriti Labuan_ 27

BAHAGIAN II

SEKURITI

PENGGAL 1

PERMULAAN

**Tafsiran**

**7. (1) Dalam Bahagian ini, melainkan jika konteksnya menghendaki**
makna yang lain—

“syarikat peminjam” ertinya sesuatu syarikat Labuan yang
berada atau akan berada di bawah suatu liabiliti, sama ada atau
tidak liabiliti itu pada masa sekarang atau masa hadapan, untuk
membayar balik apa-apa wang yang diterima atau akan diterima
olehnya sebagai sambutan kepada suatu tawaran yang dibuat di
bawah seksyen 8 untuk memohon beli atau membeli debentur
syarikat Labuan;

“syarikat penjamin”, berhubungan dengan syarikat peminjam,
ertinya sesuatu perbadanan yang telah menjamin, atau telah
bersetuju untuk menjamin, pembayaran balik apa-apa wang
yang diterima atau akan diterima oleh syarikat peminjam
sebagai sambutan kepada suatu tawaran yang dibuat di bawah
seksyen 8 untuk memohon beli atau membeli debentur syarikat
peminjam itu;

“penaja”, berhubungan dengan prospektus yang dikeluarkan oleh
atau berkaitan dengan sesuatu syarikat Labuan, ertinya penaja
syarikat itu yang menjadi pihak dalam penyediaan prospektus
atau mana-mana bahagiannya yang relevan, tetapi tidaklah
termasuk mana-mana orang yang semata-mata bertindak atas sifat
profesionalnya atau atas sifatnya sebagai penasihat; dan

“debentur bercagar” ertinya—

_(a) apa-apa debentur yang dinyatakan pada mukanya sebagai_
suatu debentur bercagar; dan

_(b) apa-apa debentur yang diterbitkan atas terma yang memberi_
pemegang debentur itu hak dan kuasa untuk mengundi
dan menuntut suatu pengundian berkenaan dengan
perniagaan dan pengusahaan syarikat, sama ada sebagai
tambahan kepada hak anggota syarikat atau sebagai ganti
hak itu.


-----

28 _Rang Undang-Undang_

PENGGAL 2

TAWARAN

**Tawaran atau pelawaan yang menghendaki kelulusan**
**Lembaga**

**8. (1) Tertakluk kepada subseksyen (2) hingga (6), seseorang,**
pegawainya, pengarahnya, ejennya atau mana-mana orang lain bagi
pihaknya, tidak boleh membuat suatu tawaran untuk memohon
beli atau membeli, atau mengeluarkan suatu pelawaan untuk
memohon beli atau membeli sekuriti di atau dari dalam Labuan
tanpa kelulusan bertulis Lembaga terlebih dahulu.

(2) Tiada tawaran atau pelawaan untuk memohon beli debentur,
atau untuk mendepositkan wang dengan atau meminjamkan wang
kepada, suatu syarikat Labuan atau suatu syarikat Labuan asing,
boleh dibuat kepada pemastautin Malaysia, kecuali oleh seorang
pemegang lesen bank melainkan jika dibenarkan sebaliknya secara
bertulis oleh Lembaga.

(3) Seseorang pemohon hendaklah mengemukakan kepada
Lembaga apa-apa dokumen dan apa-apa maklumat lain yang
berhubungan dengan tawaran atau pelawaan itu mengikut apa-apa
bentuk dan cara dan pada bila-bila masa yang dikehendaki oleh
Lembaga.

(4) Jika suatu permohonan telah dikemukakan kepada Lembaga
di bawah seksyen ini, Lembaga boleh—
_(a) meluluskan sesuatu tawaran atau pelawaan dengan atau_
tanpa pengubahan dan tertakluk kepada apa-apa terma
dan syarat yang difikirkannya patut; atau
_(b) menolak sesuatu tawaran atau pelawaan._

(5) Tawaran atau pelawaan sekuriti yang berikut dikecualikan
daripada kehendak untuk mendapatkan kelulusan Lembaga di
bawah subseksyen (1):

_(a) tawaran atau pelawaan sekuriti, jika—_

(i) tawaran atau pelawaan itu ditujukan kepada suatu
kategori orang yang boleh dikenal pasti yang
kepadanya tawaran atau pelawaan itu disampaikan
secara langsung oleh orang yang membuat tawaran
atau pelawaan itu atau oleh ejen yang dilantiknya;
atau


-----

_Perkhidmatan Kewangan dan Sekuriti Labuan_ 29

(ii) hanya anggota dalam kategori itu yang kepadanya
tawaran atau pelawaan itu dibuat merupakan orang
yang boleh menerima tawaran atau pelawaan itu
dan mereka memiliki maklumat yang mencukupi
untuk membolehkan penilaian yang munasabah
dibuat mengenai tawaran atau pelawaan itu,

dan bilangan orang yang kepadanya tawaran atau pelawaan
itu disampaikan tidak melebihi lima puluh;

_(b) tawaran atau pelawaan debentur, jika—_

(i) pelaburan kali pertama setiap pemegang debentur
permulaan adalah tidak kurang daripada dua ratus
lima puluh ribu ringgit atau yang sama banyaknya
dalam apa-apa mata wang lain dan mereka memiliki
maklumat yang mencukupi untuk membolehkan
penilaian yang munasabah dibuat mengenai tawaran
atau pelawaan itu; atau

(ii) pelaburan kali pertama setiap pemegang debentur
permulaan adalah kurang daripada dua ratus lima
puluh ribu ringgit atau yang sama banyaknya dalam
apa-apa mata wang lain dan bilangan orang yang
kepadanya tawaran atau pelawaan itu disampaikan
tidak melebihi lima puluh dan mereka memiliki
maklumat yang mencukupi untuk membolehkan
penilaian yang munasabah dibuat mengenai tawaran
atau pelawaan itu;

_(c) tawaran atau pelawaan sekuriti dalam suatu dana bersama_
yang memenuhi kehendak dana bersama di bawah
Bahagian III;

_(d) tawaran atau pelawaan sekuriti yang menurut suatu tawaran_
pengambilalihan yang mematuhi undang-undang relevan
yang terpakai bagi tawaran itu; dan

_(e) tawaran atau pelawaan sekuriti atau apa-apa kelas atau_
kategori sekuriti yang ditentukan oleh Lembaga.

(6) Apa-apa ketentuan atau ketentuan-ketentuan yang dibuat
di bawah perenggan (5)(e) hendaklah tertakluk kepada apa-apa
syarat, sekatan atau had yang dikenakan oleh Lembaga.


-----

30 _Rang Undang-Undang_

(7) Mana-mana orang yang membuat suatu tawaran atau pelawaan
sekuriti berlanggaran dengan subseksyen (1) melakukan suatu
kesalahan dan boleh, apabila disabitkan, didenda tidak melebihi
satu juta ringgit atau dipenjarakan selama tempoh tidak melebihi
tiga tahun atau kedua-duanya.

(8) Seseorang yang bukan pemegang lesen bank dan membuat
apa-apa tawaran atau pelawaan di bawah subseksyen (2) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Pernyataan palsu atau yang mengelirukan**

**9. (1) Jika apa-apa pernyataan atau maklumat dikehendaki**
supaya dikemukakan kepada Lembaga berhubungan dengan apaapa tawaran atau pelawaan sekuriti yang dikemukakan menurut
subseksyen 8(3), seseorang pemohon dan mana-mana pegawainya
tidak boleh—

_(a) mengemukakan atau menyebabkan supaya dikemukakan_
apa-apa pernyataan atau maklumat palsu atau yang
mengelirukan;

_(b) mengemukakan atau menyebabkan supaya dikemukakan_
apa-apa pernyataan atau maklumat yang mempunyai
peninggalan material; atau

_(c) terlibat dalam atau membantu atau menyubahati tingkah_
laku yang diketahuinya adalah mengelirukan atau
memperdayakan atau yang berkemungkinan mengelirukan
atau memperdayakan Lembaga.

(2) Menjadi suatu pembelaan terhadap pendakwaan atau apaapa prosiding bagi pelanggaran subseksyen (1) jika dibuktikan
bahawa defendan, selepas membuat siasatan yang munasabah
dalam hal keadaan itu, mempunyai alasan yang munasabah untuk
mempercayai, dan telah mempercayai sehingga masa pernyataan
itu dibuat atau maklumat itu diberikan atau tingkah laku itu
dilakukan mempercayai bahawa—

_(a) pernyataan atau maklumat itu adalah benar dan tidak_
mengelirukan;

_(b) peninggalan itu tidak material;_


-----

_Perkhidmatan Kewangan dan Sekuriti Labuan_ 31

_(c) tidak terdapat apa-apa peninggalan yang material; atau_

_(d) tingkah laku yang berkenaan tidak mengelirukan atau_
memperdayakan.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Iklan**

**10. (1) Tiada iklan yang menawarkan, atau yang menarik perhatian**
terhadap suatu tawaran atau tawaran yang dicadangkan bagi, sekuriti
di bawah subseksyen 8(1), yang merupakan tawaran sekuriti yang
tidak dikecualikan di bawah subseksyen 8(5), boleh disiarkan di
Labuan sehinggalah iklan itu telah diluluskan oleh Lembaga.

(2) Sesuatu permohonan bagi kelulusan untuk sesuatu iklan
hendaklah diserahkan kepada Lembaga berserta dengan suatu
salinan iklan itu yang ditentusahkan mengikut apa-apa cara yang
diarahkan oleh Lembaga.

(3) Mana-mana orang yang menyiarkan atau menyebabkan
supaya disiarkan di Labuan suatu iklan tanpa terlebih dahulu
mendapatkan kelulusan Lembaga melakukan suatu kesalahan dan
boleh, apabila disabitkan, didenda tidak melebihi sepuluh ribu
ringgit.

**Pendaftaran prospektus**

**11. (1) Tertakluk kepada subseksyen (2), seseorang tidak boleh**
menerbitkan, menawarkan untuk dipohon beli atau dibeli, membuat
pelawaan untuk dipohon beli atau dibeli, sekuriti dalam atau dari
dalam Labuan melainkan jika suatu prospektus berhubung dengan
tawaran atau pelawaan itu telah didaftarkan dengan Lembaga.

(2) Kehendak di bawah subseksyen (1) tidak terpakai jika tawaran
atau pelawaan itu dibuat menurut atau berkaitan dengan sesuatu
tawaran atau pelawaan yang dikecualikan di bawah subseksyen 8(5).


-----

32 _Rang Undang-Undang_

(3) Lembaga tidak boleh mendaftarkan salinan mana-mana
prospektus—

_(a) jika prospektus itu mengandungi apa-apa pernyataan atau_
perkara yang pada pendapatnya adalah mengelirukan
dari segi bentuk dan konteks pernyataan itu dimasukkan;
dan

_(b) melainkan jika—_

(i) suatu salinan yang ditandatangani oleh tiaptiap pengarah dan oleh tiap-tiap orang yang
namanya terdapat dalamnya sebagai pengarah
yang dicadangkan bagi perbadanan itu atau
pengendali dalam hal dana awam yang memohon
bagi pendaftaran di bawah seksyen 31 atau oleh
ejen mereka yang diberi kuasa secara bertulis
diserahkan kepada Lembaga pada atau sebelum
tarikh pengeluarannya;

(ii) prospektus itu ternyata mematuhi kehendak Akta ini
dan peraturan-peraturan atau Lembaga berpuas hati
bahawa apa-apa penyimpangan daripada kehendak
Akta ini atau peraturan-peraturan oleh prospektus
itu adalah wajar dan tidak berkemungkinan untuk
mengelirukan seseorang yang melabur berdasarkan
kepercayaan pada kandungan prospektus itu; dan

(iii) telah juga diserahkan kepada Lembaga—

_(aa) dalam hal suatu prospektus yang berhubungan_
dengan dana awam—

(i) suatu perakuan daripada seorang
pakar yang memperakukan bahawa
prospektus itu mematuhi kehendak
Bahagian III; dan

(ii) jika semua atau mana-mana bahagian
prospektus itu tidak dalam bahasa
kebangsaan atau bahasa Inggeris,
suatu terjemahan prospektus itu atau
sebahagian prospektus itu dalam bahasa
kebangsaan atau bahasa Inggeris, yang
ditentusahkan mengikut cara yang
memuaskan hati Lembaga;


-----

_Perkhidmatan Kewangan dan Sekuriti Labuan_ 33

_(bb) dalam hal mana-mana prospektus lain, suatu_
salinan, yang ditentusahkan sebagaimana
yang ditentukan, apa-apa persetujuan yang
dikehendaki oleh seksyen 13 bagi pengeluaran
prospektus dan apa-apa kontrak material
yang disebut dalam prospektus itu atau,
dalam hal apa-apa kontrak sedemikian
yang tidak dalam bentuk bertulis, suatu
memorandum yang memberikan butir-butir
lengkap mengenainya, yang ditentusahkan
sebagaimana yang ditentukan.

(4) Jika suatu prospektus dikeluarkan tanpa suatu salinannya
didaftarkan sedemikian, perbadanan dan tiap-tiap orang yang dengan
disedarinya menjadi suatu pihak dalam pengeluaran prospektus itu
melakukan suatu kesalahan dan boleh, apabila disabitkan, didenda
tidak melebihi satu juta ringgit atau dipenjarakan selama tempoh
tidak melebihi tiga tahun atau kedua-duanya.

(5) Berhubung dengan suatu prospektus yang berhubungan
dengan suatu dana awam, prospektus itu hendaklah, sebagai
tambahan—

_(a) memberikan pendedahan lengkap, benar dan jelas mengenai_
semua fakta dan hal keadaan yang boleh memudahkan
seseorang bakal pelabur membuat suatu penilaian
munasabah dalam menentukan sama ada untuk membeli
atau memohon beli syer sesuatu dana awam;

_(b) mengandungi suatu pernyataan ringkasan mengenai hak_
pelabur di bawah seksyen 36; dan

_(c) jika dana awam itu telah beroperasi selama satu tahun_
kewangan yang lengkap, disertai dengan atau mengandungi
rujukan mengenai tersedianya penyata kewangan bagi
tahun kewangan dana awam itu yang sebaik sebelum
tarikh tawaran itu dan laporan juruaudit mengenainya.

(6) Jika—

_(a)_ apa-apa perubahan berlaku yang menjejaskan secara
material mana-mana perkara yang dikehendaki supaya
dizahirkan di bawah subseksyen (5); atau

_(b)_ telah berlaku perubahan material yang menjejaskan perkara
yang dizahirkan dalam prospektus,


-----

34 _Rang Undang-Undang_

maka pengurus dana bagi dana awam itu atau penaja, mengikut
mana-mana yang berkenaan, hendaklah dalam tempoh tiga puluh
hari dari berlakunya perubahan itu memasukkan perubahan itu
dalam prospektus yang berhubungan dengan dana awam itu atau
tawaran menurut subseksyen 8(1) dan memberikan suatu salinannya
kepada setiap pelaburnya dan kepada Lembaga.

**Dokumen yang mengandungi tawaran sekuriti hendaklah**
**dibuat melalui syarikat amanah Labuan atau pemegang lesen**
**bank dan hendaklah disifatkan sebagai prospektus**

**12. (1) Jika sesuatu perbadanan mengumpukkan atau menerbitkan**
atau bersetuju untuk mengumpukkan atau menerbitkan apaapa sekuriti kepada seseorang di bawah subseksyen 8(1),
dan jika tawaran sedemikian tidak dikecualikan di bawah
subseksyen 8(5), tawaran atau pelawaan sekuriti itu hendaklah
dibuat melalui ejennya yang hendaklah syarikat amanah Labuan
atau pemegang lesen bank.

(2) Apa-apa dokumen yang melaluinya tawaran di bawah
subseksyen 8(1) dibuat hendaklah bagi segala maksud disifatkan
sebagai suatu prospektus yang dikeluarkan oleh perbadanan itu, dan
semua undang-undang bertulis dan rukun undang-undang tentang
kandungan prospektus dan tentang liabiliti berkenaan dengan iklan
dan pernyataan dan ketidakdedahan dalam prospektus, atau selainnya
yang berhubungan dengan prospektus, hendaklah terpakai dan
mempunyai kuat kuasa sewajarnya seolah-olah sekuriti itu telah
ditawarkan di bawah subseksyen 8(1) dan seolah-olah orang yang
menerima tawaran itu berkenaan dengan apa-apa sekuriti itu ialah
pemohon beli baginya tetapi tanpa menjejaskan liabiliti, jika ada,
orang yang membuat tawaran itu berkenaan dengan pernyataan
atau ketidakdedahan dalam dokumen itu atau selainnya.

(3) Bagi maksud Akta ini, melainkan jika sebaliknya dibuktikan,
hendaklah menjadi keterangan bahawa suatu pengumpukan, atau
suatu perjanjian untuk mengumpukkan, sekuriti telah dibuat oleh
suatu perbadanan dengan tujuan untuk menawarkan sekuriti itu
di bawah subseksyen 8(1) jika ditunjukkan—

_(a) bahawa suatu tawaran sekuriti di bawah subseksyen 8(1)_
telah dibuat dalam masa enam bulan selepas pengumpukan
atau perjanjian untuk mengumpukkan itu; atau


-----

_Perkhidmatan Kewangan dan Sekuriti Labuan_ 35

_(b) bahawa pada tarikh tawaran sekuriti di bawah_
subseksyen 8(1) dibuat, keseluruhan balasan yang hendaklah
diterima oleh perbadanan itu berkenaan dengan sekuriti
itu telah tidak diterima sedemikian.

(4) Kehendak Bahagian ini tentang prospektus hendaklah
mempunyai kuat kuasa seolah-olah orang yang membuat tawaran
yang dimaksudkan oleh seksyen ini ialah orang yang dinamakan
dalam sesuatu prospektus sebagai pengarah sesuatu perbadanan.

(5) Sebagai tambahan kepada pematuhan kehendak lain
dalam Bahagian ini, dokumen yang membuat tawaran hendaklah
menyatakan—

_(a) amaun bersih balasan yang diterima atau yang akan diterima_
oleh perbadanan yang membuat tawaran berkenaan dengan
sekuriti yang dimaksudkan oleh tawaran itu; dan

_(b) tempat dan masa bagi kontrak yang di bawahnya sekuriti_
itu telah atau akan diumpukkan boleh diperiksa.

(6) Jika suatu tawaran yang dimaksudkan oleh seksyen ini dibuat
oleh perbadanan, adalah mencukupi jika dokumen yang disebut
dalam subseksyen (1) itu ditandatangani bagi pihak perbadanan itu
oleh dua orang pengarah perbadanan itu dan mana-mana pengarah
sedemikian boleh memberi kuasa ejennya secara bertulis untuk
menandatangan bagi pihaknya.

**Persetujuan pakar terhadap pengeluaran prospektus yang**
**mengandungi pernyataan olehnya**

**13. (1) Sesuatu prospektus yang mempelawa permohonan beli**
atau pembelian sekuriti sesuatu perbadanan dan termasuk suatu
pernyataan yang berupa sebagai dibuat oleh seorang pakar atau
sebagai berdasarkan suatu pernyataan yang dibuat oleh seorang
pakar tidak boleh dikeluarkan melainkan jika terdapat dalam
prospektus itu suatu pernyataan bahawa pakar itu telah memberikan
dan telah tidak menarik balik persetujuannya itu.

(2) Jika mana-mana prospektus yang dikeluarkan oleh sesuatu
perbadanan berlanggaran dengan seksyen ini, perbadanan itu dan
tiap-tiap orang yang dengan disedarinya menjadi suatu pihak
kepada pengeluaran prospektus itu melakukan suatu kesalahan
dan boleh, apabila disabitkan, didenda tidak melebihi satu juta
ringgit atau dipenjarakan selama tempoh tidak melebihi tiga tahun
atau kedua-duanya.


-----

36 _Rang Undang-Undang_

**Liabiliti sivil kerana pernyataan silap dalam prospektus**

**14. (1) Tertakluk kepada seksyen ini, setiap orang yang berikut**
hendaklah bertanggungan membayar pampasan kepada semua orang
yang memohon beli atau membeli apa-apa sekuriti berdasarkan
kepercayaan pada suatu prospektus bagi apa-apa kehilangan atau
kerugian yang ditanggung oleh sebab suatu pernyataan tidak benar
dalamnya, atau oleh sebab ketidakdedahan sengaja dalamnya
mengenai apa-apa perkara yang dalam pengetahuannya dan yang
diketahuinya adalah material, iaitu tiap-tiap orang yang—

_(a) ialah seorang pengarah pada masa pengeluaran prospektus_
itu;

_(b) membenarkan atau menyebabkan supaya dirinya dinamakan_
dan telah dinamakan dalam prospektus sebagai seorang
pengarah atau sebagai telah bersetuju menjadi seorang
pengarah sama ada dengan serta-merta atau selepas suatu
lat tempoh masa;

_(c) ialah seorang penaja perbadanan itu; atau_

_(d) membenarkan atau menyebabkan pengeluaran prospektus_
itu.

(2) Walau apa pun apa-apa dalam subseksyen (1), jika persetujuan
pakar dikehendaki bagi pengeluaran sesuatu prospektus dan dia
telah memberikan persetujuan itu, dia tidak boleh semata-mata
oleh sebab persetujuan itu menjadi bertanggungan sebagai seorang
yang membenarkan atau menyebabkan pengeluaran prospektus
itu kecuali berkenaan dengan pernyataan yang tidak benar yang
berupa dibuat olehnya sebagai seorang pakar, dan kemasukan dalam
prospektus itu nama seseorang sebagai seorang pemegang amanah
bagi pemegang debentur, juruaudit, jurubank, _barrister, peguam_
bela atau peguam cara atau broker saham atau syer tidaklah boleh
semata-mata kerana sebab itu sahaja ditafsirkan sebagai suatu
kebenaran oleh orang itu bagi pengeluaran prospektus itu.

(3) Tiada seorang pun boleh bertanggungan di bawah
subseksyen (1) jika dia membuktikan—

_(a) bahawa, setelah memberikan persetujuan untuk menjadi_
pengarah bagi perbadanan itu, dia telah menarik balik
persetujuannya sebelum pengeluaran prospektus itu, dan
bahawa prospektus itu telah dikeluarkan tanpa kebenaran
atau persetujuannya;


-----

_Perkhidmatan Kewangan dan Sekuriti Labuan_ 37

_(b) bahawa prospektus itu telah dikeluarkan tanpa pengetahuan_
atau persetujuannya dan dia telah dengan serta-merta
memberikan notis awam yang munasabah mengenainya
setelah dia menyedari akan pengeluaran prospektus
itu;

_(c) bahawa selepas pengeluaran prospektus itu dan sebelum_
pengumpukan atau penjualan di bawahnya dia, setelah
menyedari akan apa-apa pernyataan tidak benar dalam
prospektus itu, telah menarik balik persetujuannya dan
telah memberikan notis awam yang munasabah mengenai
penarikan balik itu dan mengenai sebab baginya; atau

_(d) bahawa—_

(i) berkenaan dengan tiap-tiap pernyataan tidak benar
yang tidak berupa sebagai dibuat atas kebenaran
seorang pakar atau suatu dokumen atau pernyataan
rasmi awam, dia mempunyai alasan yang munasabah
untuk mempercayai, dan telah mempercayai sehingga
masa pengumpukan, penerbitan atau penjualan
sekuriti itu bahawa pernyataan itu benar;

(ii) berkenaan dengan tiap-tiap pernyataan tidak benar
yang berupa sebagai suatu pernyataan yang dibuat
oleh seorang pakar atau yang berdasarkan suatu
pernyataan yang dibuat oleh seorang pakar atau
yang terkandung dalam apa-apa yang berupa
sebagai suatu salinan atau cabutan daripada suatu
laporan atau penilaian seorang pakar, ia benar-benar
menggambarkan pernyataan itu, atau suatu salinan
benar dan bersih suatu cabutan daripada laporan
atau penilaian itu, dan dia mempunyai alasan
yang munasabah untuk mempercayai, dan telah
mempercayai sehingga masa pengeluaran prospektus
itu, bahawa pakar yang membuat pernyataan itu
berwibawa untuk membuatnya dan bahawa pakar
itu telah memberikan persetujuan yang dikehendaki
oleh seksyen 13 bagi pengeluaran prospektus itu dan
telah tidak menarik balik persetujuan itu sebelum
suatu salinan prospektus itu dihantar serah untuk
pendaftaran atau, pada pengetahuan orang itu,
sebelum apa-apa pengumpukan, penerbitan atau
penjualan di bawah prospektus itu; dan


-----

38 _Rang Undang-Undang_

(iii) berkenaan dengan tiap-tiap pernyataan tidak benar
yang berupa sebagai suatu pernyataan yang dibuat
oleh seorang pegawai rasmi atau yang terkandung
dalam apa-apa yang berupa suatu salinan atau
cabutan daripada dokumen rasmi awam, ia adalah
suatu gambaran yang betul dan tepat mengenai
pernyataan itu atau salinan atau cabutan daripada
dokumen itu.

(4) Subseksyen (3) tidaklah terpakai dalam hal seseorang yang
bertanggungan, disebabkan dia telah memberikan persetujuan yang
dikehendaki daripadanya oleh seksyen 13 sebagai seorang yang
telah membenarkan atau menyebabkan pengeluaran prospektus
berkenaan dengan suatu pernyataan tidak benar yang berupa
sebagai telah dibuat olehnya sebagai seorang pakar.

(5) Seseorang yang selain subseksyen ini akan juga menjadi
bertanggungan di bawah subseksyen (1), disebabkan dia telah
memberikan persetujuan yang dikehendaki daripadanya oleh
seksyen 13, sebagai seorang yang telah membenarkan pengeluaran
sesuatu prospektus berkenaan dengan suatu pernyataan yang tidak
benar yang berupa sebagai telah dibuat olehnya sebagai seorang
pakar tidak akan menjadi bertanggungan sedemikian jika dia
membuktikan—

_(a) bahawa, selepas memberikan persetujuannya di bawah_
seksyen 13 mengenai pengeluaran prospektus itu, dia
telah menarik balik persetujuan itu secara bertulis
sebelum suatu salinan prospektus itu diserahkan kepada
Lembaga;

_(b) bahawa, selepas suatu salinan prospektus itu diserahkan_
kepada Lembaga dan sebelum penerbitan atau penjualan
di bawah prospektus itu, dia telah, setelah menyedari akan
pernyataan tidak benar itu, menarik balik persetujuannya
secara bertulis dan telah memberikan notis awam yang
munasabah mengenai penarikan balik itu dan mengenai
sebab baginya; atau

_(c) bahawa dia berwibawa untuk membuat pernyataan itu dan_
bahawa dia mempunyai alasan yang munasabah untuk
mempercayai dan telah mempercayai sehingga masa
penerbitan atau penjualan sekuriti itu bahawa pernyataan
itu benar.


-----

_Perkhidmatan Kewangan dan Sekuriti Labuan_ 39

(6) Jika—

_(a) sesuatu prospektus mengandungi nama seseorang sebagai_
pengarah suatu perbadanan, atau sebagai telah bersetuju
untuk menjadi pengarah, dan dia tidak memberikan
persetujuannya untuk menjadi pengarah, atau dia telah
menarik balik persetujuannya sebelum pengeluaran
prospektus itu, dan telah tidak membenarkan atau
memberikan persetujuannya bagi pengeluaran prospektus
itu; atau

_(b) persetujuan seseorang dikehendaki di bawah seksyen 13_
bagi pengeluaran prospektus dan dia sama ada telah
tidak memberikan persetujuan itu atau telah menarik
balik persetujuan itu sebelum pengeluaran prospektus
itu,

pengarah syarikat itu kecuali mana-mana pengarah yang tanpa
pengetahuan atau persetujuannya prospektus itu dikeluarkan, dan
mana-mana orang lain yang membenarkan atau menyebabkan
pengeluaran prospektus itu, adalah bertanggungan untuk menanggung
rugi orang yang dinamakan sedemikian atau yang persetujuannya
dikehendaki sedemikian terhadap semua ganti rugi, kos dan
perbelanjaan yang dia mungkin bertanggungan disebabkan namanya
telah dimasukkan dalam prospektus itu atau kemasukan suatu
pernyataan yang berupa sebagai telah dibuat olehnya sebagai
seorang pakar dalam prospektus itu, atau dalam membela dirinya
terhadap apa-apa tindakan atau prosiding undang-undang yang
dibawa terhadapnya berkenaan dengannya.

**Liabiliti jenayah kerana pernyataan silap dalam prospektus**

**15. (1) Jika dalam mana-mana prospektus, atau dalam mana-**
mana jenis iklan yang disebut dalam seksyen 10, terdapat suatu
pernyataan tidak benar atau ketidakdedahan sengaja, manamana orang yang membenarkan atau menyebabkan pengeluaran
prospektus atau iklan itu melakukan suatu kesalahan dan boleh,
apabila disabitkan, didenda tidak melebihi satu juta ringgit atau
dipenjarakan selama tempoh tidak melebihi tiga tahun atau keduaduanya melainkan jika dia membuktikan bahawa pernyataan atau
ketidakdedahan itu tidak material atau bahawa dia mempunyai
alasan yang munasabah untuk mempercayai dan telah mempercayai,
sehingga masa pengeluaran prospektus itu, bahawa pernyataan itu
adalah benar atau ketidakdedahan itu tidak material.


-----

40 _Rang Undang-Undang_

(2) Seseorang tidak boleh disifatkan sebagai telah membenarkan
atau menyebabkan pengeluaran sesuatu prospektus semata-mata
oleh sebab dia memberikan persetujuan yang dikehendaki oleh
Penggal ini bagi kemasukan sesuatu pernyataan yang berupa sebagai
dibuat olehnya sebagai seorang pakar ke dalam prospektus itu.

**Syarikat amanah Labuan atau pemegang lesen bank sebagai**
**ejen bagi tawaran**

**16. (1) Tiada pengumpukan atau penerbitan apa-apa sekuriti**
sesuatu perbadanan yang ditawarkan di bawah subseksyen 8(1),
yang merupakan tawaran sekuriti yang tidak dikecualikan di
bawah subseksyen 8(5), boleh dibuat melainkan jika sekuriti
itu telah ditawarkan melalui suatu syarikat amanah Labuan atau
pemegang lesen bank.

(2) Bagi mengelakkan keraguan, suatu syarikat amanah Labuan
atau pemegang lesen bank hendaklah menjadi ejen sesuatu
perbadanan yang menawarkan sekuriti di bawah subseksyen 8(1)
melalui syarikat amanah Labuan atau pemegang lesen bank itu
untuk menerima permohonan bagi penerbitan sekuriti dan hendaklah
diperihalkan sedemikian dalam prospektus.

(3) Semua wang yang kena dibayar atas permohonan sekuriti
dalam sesuatu perbadanan hendaklah dibayar kepada syarikat amanah
Labuan atau pemegang lesen bank yang bertindak sebagai ejen
bagi perbadanan itu, dan sementara menanti penerimaan amaun
bayaran minimum oleh syarikat amanah Labuan atau pemegang
lesen bank itu, ia hendaklah memegang semua wang yang diterima
olehnya atas amanah bagi pemohon itu, dan jika amaun bayaran
minimum itu tidak diterima oleh syarikat amanah Labuan atau
pemegang lesen bank itu dalam masa yang dinyatakan dalam
prospektus itu, syarikat amanah Labuan atau pemegang lesen
bank itu hendaklah, tertakluk kepada apa-apa hak di bawah terma
prospektus untuk memotong apa-apa kos dan caj yang terhutang
kepadanya atau kepada Lembaga berkaitan dengan prospektus
atau tawaran itu atau tindakannya sebagai broker dalam perkara
itu, mengembalikan wang permohonan itu atau sebahagian
daripadanya yang merupakan baki selepas pemotongan dibuat,
jika ada, mengikut terma prospektus itu kepada pemohon secara
_pro rata berdasarkan masing-masing amaun yang dibayar oleh_
mereka.


-----

_Perkhidmatan Kewangan dan Sekuriti Labuan_ 41

(4) Apabila syarikat amanah Labuan atau pemegang lesen bank
yang bertindak sebagai ejen suatu perbadanan menerima amaun
bayaran minimum bagi pihak perbadanan itu, syarikat amanah
Labuan atau pemegang lesen bank itu hendaklah, tertakluk
kepada haknya untuk memotong saraan dan perbelanjaan yang
sepatutnya daripada wang itu, memegang wang itu dan apa-apa
wang permohonan selanjutnya sebagai ejen perbadanan itu.

**Larangan pengumpukan melainkan jika bayaran minimum**
**diterima**

**17. (1) Tiada pengumpukan atau penerbitan apa-apa sekuriti**
sesuatu perbadanan yang ditawarkan menurut subseksyen 8(1),
yang merupakan tawaran sekuriti yang tidak dikecualikan di
bawah subseksyen 8(5), boleh dibuat melainkan jika—

_(a) bayaran minimum telah dibayar; dan_

_(b) jumlah wang yang kena dibayar atas permohonan sekuriti_
yang dimohon beli itu telah diterima oleh perbadanan
itu,

tetapi jika suatu cek bagi jumlah wang yang kena dibayar itu
telah diterima oleh perbadanan itu, jumlah wang itu hendaklah
disifatkan tidak diterima oleh perbadanan itu sehinggalah cek itu
dibayar oleh bank yang mengeluarkannya.

(2) Bayaran minimum itu hendaklah—

_(a) dikira berdasarkan harga yang padanya sekuriti itu_
ditawarkan atau akan ditawarkan; dan

_(b) dihitung tanpa mengira apa-apa amaun yang kena dibayar_
selain dengan wang tunai.

(3) Amaun yang kena dibayar atas permohonan setiap sekuriti
yang ditawarkan hendaklah tidak kurang daripada lima peratus
daripada harga yang padanya sekuriti itu ditawarkan atau akan
ditawarkan.

(4) Apa-apa syarat yang menghendaki atau yang mengikat
mana-mana pemohon bagi sekuriti supaya menepikan pematuhan
apa-apa kehendak seksyen ini adalah tidak sah.


-----

42 _Rang Undang-Undang_

(5) Tiada perbadanan boleh menerbitkan atau mengumpukkan, dan
tiada pegawai atau penaja sesuatu perbadanan boleh membenarkan
atau mengizinkan supaya diterbitkan atau diumpukkan, sekuriti
di bawah subseksyen 8(1) berdasarkan suatu prospektus selepas
habis tempoh enam bulan dari pengeluaran prospektus itu.

(6) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Wang permohonan hendaklah dipegang atas amanah sehingga**
**penerbitan atau pengumpukan**

**18. (1) Tertakluk kepada subseksyen 16(3) dan (4) dan**
subseksyen 17(1), semua wang permohonan dan wang lain
yang dibayar sebelum penerbitan atau pengumpukan oleh
mana-mana pemohon bagi sekuriti yang ditawarkan di bawah
subseksyen 8(1) oleh sesuatu perbadanan, hendaklah, sehingga
penerbitan atau pengumpukan sekuriti itu dibuat, dipegang atas
amanah bagi pemohon itu dan wang itu hendaklah dibayar ke
dalam dan disimpan dalam suatu akaun amanah yang berasingan,
sementara menanti penerbitan atau pengumpukan itu.

(2) Jika berlaku keingkaran dalam pematuhan seksyen ini, tiaptiap pegawai perbadanan yang ingkar dan yang dengan disedarinya
dan dengan sengaja membenarkan atau mengizinkan keingkaran
itu melakukan suatu kesalahan dan boleh, apabila disabitkan,
didenda tidak melebihi satu juta ringgit atau dipenjarakan selama
tempoh tidak melebihi tiga tahun atau kedua-duanya.

PENGGAL 3

DEBENTUR

**Kuasa untuk menerbitkan debentur**

**19. (1) Tertakluk kepada Penggal ini dan kepada terma dan syarat**
memorandum dan perkaranya, sesuatu syarikat Labuan hendaklah
mempunyai kuasa untuk menerbitkan debentur atas apa-apa
terma dan syarat yang difikirkannya patut dan khususnya, tetapi
tanpa mengehadkan keluasan yang terdahulu, boleh menerbitkan
debentur—

_(a) yang menjadi gadaian ke atas mana-mana atau kesemua_
aset syarikat itu;


-----

_Perkhidmatan Kewangan dan Sekuriti Labuan_ 43

_(b) yang boleh ditukar daripada debentur kepada syer dalam_
syarikat itu; atau

_(c) sebagai debentur bercagar._

(2) Hutang yang kena dibayar di bawah apa-apa debentur,
sama ada dimeterai atau ditandatangani bagi pihak syarikat itu,
hendaklah menjadi suatu hutang istimewa syarikat itu, dan jika
debentur itu diterbitkan oleh cawangan sesuatu syarikat, hendaklah
terletak di cawangan tersebut.

(3) Menteri boleh membuat peraturan-peraturan—

_(a) menyekat hak sesuatu syarikat Labuan atau mana-mana_
kelas tertentu syarikat Labuan untuk menerbitkan debentur
yang boleh ditukarkan kepada syer; dan

_(b) menetapkan terma dan syarat atau kejadian atau kejadian-_
kejadian yang atasnya penukaran hendak atau boleh
dilakukan.

**Pemegang amanah bagi pemegang debentur**

**20. (1) Tiap-tiap syarikat Labuan yang menawarkan debentur**
di bawah subseksyen 8(1), yang merupakan tawaran debentur
yang tidak dikecualikan di bawah subseksyen 8(5), hendaklah
membuat peruntukan dalam debentur itu, atau dalam surat ikatan
amanah yang berhubungan dengan debentur itu, bagi pelantikan
suatu syarikat amanah Labuan sebagai pemegang amanah bagi
pemegang debentur.

(2) Sesuatu syarikat peminjam tidak boleh mengumpukkan
apa-apa debentur sehingga suatu syarikat amanah Labuan telah
dilantik sebagai pemegang amanah bagi pemegang debentur itu.

(3) Lembaga boleh meluluskan mana-mana orang lain untuk
bertindak sebagai pemegang amanah bersama dengan syarikat
amanah Labuan bagi pemegang debentur itu.

(4) Jika berlaku keingkaran oleh sesuatu syarikat peminjam
pada mematuhi seksyen ini, syarikat peminjam itu dan tiap-tiap
pegawai syarikat peminjam itu yang ingkar melakukan suatu
kesalahan dan boleh, apabila disabitkan, didenda tidak melebihi
satu juta ringgit atau dipenjarakan selama tempoh tidak melebihi
tiga tahun atau kedua-duanya.


-----

44 _Rang Undang-Undang_

**Pengecualian dan tanggung rugi pemegang amanah daripada**
**liabiliti**

**21. (1) Tertakluk kepada seksyen ini, sesuatu terma, peruntukan**
atau waad suatu debentur atau surat ikatan amanah suatu terma
kontrak dengan pemegang debentur yang dijamin oleh suatu surat
ikatan amanah adalah tidak sah setakat yang terma, peruntukan
atau waad itu, mengikut mana-mana yang berkenaan, akan
mempunyai kesan—

_(a) untuk mengecualikan pemegang amanah daripada liabiliti_
kerana melanggar mana-mana peruntukan Bahagian ini
atau kerana pecah amanah atau kerana tidak menunjukkan
tahap cermat dan usaha yang dikehendaki daripadanya
sebagai seorang pemegang amanah;

_(b) untuk menanggung rugi seorang pemegang amanah_
terhadap liabiliti kerana melanggar mana-mana peruntukan
Bahagian ini atau kerana pecah amanah atau kerana tidak
menunjukkan tahap cermat dan usaha yang dikehendaki
daripadanya sebagai seorang pemegang amanah,

melainkan jika terma, peruntukan atau waad itu—

(A) melepaskan pemegang amanah itu daripada liabiliti kerana
apa-apa jua yang dilakukan atau tidak dilakukan sebelum
pelepasan itu diberikan; atau

(B) membolehkan suatu mesyuarat pemegang debentur untuk
meluluskan pelepasan pemegang amanah daripada liabiliti
kerana apa-apa jua yang dilakukan atau tidak dilakukan
sebelum pelepasan itu diberikan.

(2) Bagi maksud perenggan (1)(B)—

_(a) suatu pelepasan diluluskan jika pemegang debentur yang_
mengundi untuk ketetapan itu memegang sebanyak tujuh
puluh lima peratus daripada nilai nominal debentur yang
dipegang oleh semua pemegang debentur yang hadir
pada mesyuarat itu dan mengundi untuk ketetapan itu;
dan

_(b) seseorang pemegang debentur hadir pada mesyuarat itu_
dan mengundi untuk ketetapan itu jika—

(i) pemegang debentur itu hadir sendiri pada mesyuarat
itu dan mengundi untuk ketetapan itu; atau


-----

_Perkhidmatan Kewangan dan Sekuriti Labuan_ 45

(ii) jika proksi dibenarkan, pemegang debentur itu
diwakili pada mesyuarat itu oleh seorang proksi
dan proksi itu mengundi untuk ketetapan itu.

**Kewajipan pemegang amanah**

**22. (1) Pemegang amanah bagi pemegang debentur—**

_(a) hendaklah menjalankan usaha yang munasabah untuk_
menentukan sama ada atau tidak aset syarikat peminjam
dan setiap syarikat penjaminnya, yang ada atau mungkin
ada sama ada sebagai cagaran atau selainnya, mencukupi,
atau mungkin akan atau akan menjadi mencukupi, untuk
menjelaskan hutang prinsipal jika dan apabila hutang itu
kena dibayar;

_(b) hendaklah memuaskan hatinya bahawa setiap prospektus_
yang berhubungan dengan debentur itu tidak mengandungi
apa-apa perkara yang tidak selaras dengan terma debentur
itu atau dengan surat ikatan amanah yang berkaitan;

_(c) hendaklah menjalankan usaha yang munasabah untuk_
menentukan sama ada atau tidak syarikat peminjam itu
dan setiap syarikat penjaminnya telah melakukan apaapa pelanggaran terma, peruntukan atau waad debentur
atau surat ikatan amanah itu;

_(d) kecuali jika ia berpuas hati bahawa pelanggaran terma,_
peruntukan atau waad debentur atau surat ikatan amanah
itu tidak akan memudaratkan secara material cagaran,
jika ada, bagi debentur atau kepentingan pemegang
debentur, hendaklah mengambil segala langkah dan
melakukan semua perkara yang ia diberi kuasa untuk
melakukan untuk menyebabkan syarikat peminjam itu
dan mana-mana syarikat penjaminnya meremedikan apaapa pelanggaran terma, peruntukan atau waad itu;

_(e) jika syarikat peminjam atau mana-mana syarikat penjaminnya,_
apabila dikehendaki sedemikian oleh pemegang amanah
itu, tidak meremedikan apa-apa pelanggaran terma,
peruntukan atau waad debentur atau surat ikatan amanah
itu, hendaklah membentangkan perkara itu pada mesyuarat
pemegang debentur, mengemukakan apa-apa cadangan
bagi melindungi pelaburan mereka sebagaimana yang
difikirkan perlu dan sesuai oleh pemegang amanah itu
dan mendapatkan arahan pemegang debentur berhubung
dengannya; dan


-----

46 _Rang Undang-Undang_

_(f) jika syarikat peminjam mengemukakan kepada pemegang_
debentur itu suatu kompromi atau perkiraan, hendaklah
memberi mereka suatu pernyataan yang menerangkan
kesan kompromi atau perkiraan itu dan, jika difikirkannya
patut, mengesyorkan kepada mereka suatu perjalanan
tindakan yang sesuai untuk diambil oleh mereka berhubung
dengannya.

(2) Jika, selepas siasatan wajar, pemegang amanah bagi
pemegang debentur pada bila-bila masa berpendapat bahawa aset
syarikat peminjam dan aset mana-mana syarikat penjaminnya
yang ada atau sepatutnya ada, sama ada sebagai cagaran atau
selainnya, tidak mencukupi atau mungkin tidak akan mencukupi
untuk menjelaskan hutang prinsipal jika dan apabila hutang itu
kena dibayar, pemegang amanah itu boleh menyerahkan suatu
permohonan mengikut bentuk yang ditentukan kepada Lembaga
untuk mendapatkan suatu arahan di bawah subseksyen ini dan
Lembaga boleh, atas permohonan itu, selepas memberi syarikat
peminjam itu peluang untuk membuat representasi berhubung
dengan permohonan itu, melalui arahan bertulis yang disampaikan
kepada syarikat peminjam itu di pejabat berdaftarnya di Labuan,
mengenakan apa-apa sekatan ke atas aktiviti syarikat peminjam
itu, termasuk sekatan mengenai pengiklanan bagi mendapatkan
deposit atau pinjaman dan mengenai peminjaman oleh syarikat
peminjam itu, sebagaimana yang difikirkan perlu oleh Lembaga
bagi melindungi kepentingan pemegang debentur, atau Lembaga
boleh, dan jika syarikat peminjam itu menghendaki sedemikian
hendaklah, mengarahkan pemegang amanah itu untuk menyerahkan
suatu permohonan kepada Mahkamah bagi mendapatkan suatu
perintah di bawah subseksyen (4) dan pemegang amanah itu
hendaklah memohon dengan sewajarnya.

(3) Jika—

_(a) selepas siasatan wajar, pemegang amanah bagi pemegang_
debentur pada bila-bila masa berpendapat bahawa aset
syarikat peminjam itu dan aset mana-mana syarikat
penjaminnya yang ada atau sepatutnya ada tidak
mencukupi, atau mungkin tidak akan mencukupi, bagi
menjelaskan hutang prinsipal jika dan apabila hutang
itu kena dibayar; atau


-----

_Perkhidmatan Kewangan dan Sekuriti Labuan_ 47

_(b) syarikat itu telah melanggar atau tidak mematuhi sesuatu_
arahan yang dibuat oleh Lembaga di bawah subseksyen (2),

pemegang amanah itu boleh, dan jika syarikat peminjam itu telah
meminta pemegang amanah itu berbuat demikian, pemegang amanah
itu hendaklah, memohon kepada Mahkamah bagi mendapatkan
suatu perintah di bawah subseksyen (4).

(4) Jika suatu permohonan diserahkan oleh pemegang amanah
kepada Mahkamah di bawah subseksyen (2) atau (3), Mahkamah,
selepas memberi syarikat peminjam itu peluang untuk didengar,
boleh, melalui perintah, melakukan kesemua atau mana-mana
perkara yang berikut, iaitu—

_(a) mengarahkan pemegang amanah itu supaya memanggil suatu_
mesyuarat pemegang debentur bagi maksud membentangkan
di hadapan mereka apa-apa maklumat yang berhubungan
dengan kepentingan mereka sebagaimana yang difikirkan
perlu atau sesuai oleh pemegang amanah itu dan bagi
maksud mendapatkan arahan mereka berhubung dengannya,
dan memberikan apa-apa arahan berhubung dengan
penjalanan mesyuarat itu sebagaimana yang difikirkan
patut oleh Mahkamah;

_(b) menangguhkan kesemua atau apa-apa tindakan atau_
prosiding di hadapan mana-mana Mahkamah oleh atau
terhadap syarikat peminjam itu;

_(c) menghalang pembayaran apa-apa wang oleh syarikat_
peminjam itu kepada pemegang debentur syarikat
peminjam itu atau kepada mana-mana kelas pemegang
debentur itu;

_(d) melantik seorang penerima bagi mana-mana harta yang_
menjadi cagaran, jika ada, bagi debentur itu atau manamana bahagiannya; atau

_(e) memberikan apa-apa arahan lanjut dari semasa ke semasa_
sebagaimana yang perlu untuk melindungi kepentingan
pemegang debentur, anggota syarikat peminjam itu atau
mana-mana syarikat penjaminnya atau orang awam, tetapi
pada membuat apa-apa perintah sedemikian Mahkamah
hendaklah mengambil kira hak kesemua pemiutang
syarikat peminjam itu.


-----

48 _Rang Undang-Undang_

(5) Mahkamah boleh mengubah atau membatalkan apa-apa
perintah yang dibuat di bawah subseksyen (4) sebagaimana yang
difikirkannya patut.

(6) Seseorang pemegang amanah pada membuat apa-apa
permohonan kepada Lembaga atau Mahkamah hendaklah mengambil
kira sifat dan jenis cagaran yang diberikan semasa debentur itu
ditawarkan di bawah subseksyen 8(1), dan, jika tiada cagaran
diberikan, hendaklah mengambil kira kedudukan pemegang debentur
sebagai pemiutang tidak bercagar bagi syarikat peminjam itu.

(7) Seseorang pemegang amanah boleh bergantung pada
apa-apa perakuan atau laporan yang diberikan atau pernyataan
yang dibuat oleh mana-mana peguam bela, juruaudit atau pegawai
syarikat peminjam atau syarikat penjamin itu jika pemegang
amanah itu mempunyai alasan yang munasabah bagi mempercayai
bahawa peguam bela, juruaudit atau pegawai itu berwibawa untuk
memberikan atau membuat perakuan, laporan atau pernyataan
itu.

(8) Seksyen ini tidak terpakai bagi suatu tawaran atau pelawaan
sekuriti di bawah subseksyen 8(5).

**Obligasi pengarah syarikat peminjam**

**23. (1) Pengarah syarikat peminjam hendaklah—**

_(a) pada akhir sesuatu tempoh yang tidak melebihi tiga bulan_
yang berakhir pada hari, yang tidak lewat daripada
tarikh prospektus yang berkenaan, jika ada, atau tarikh
debentur diterbitkan menurut surat ikatan amanah, yang
pemegang amanah bagi pemegang debentur syarikat
peminjam dikehendaki memberitahu syarikat peminjam
itu secara bertulis; dan

_(b) pada akhir setiap tempoh yang berikutnya selepas itu, iaitu_
suatu tempoh selama tiga bulan atau apa-apa masa yang
lebih singkat yang dibenarkan oleh pemegang amanah
itu dalam apa-apa hal keadaan khas,

menyediakan suatu laporan berhubungan dengan tempoh itu dan
yang mematuhi kehendak subseksyen (2) dan, dalam masa tiga
puluh hari selepas berakhirnya setiap tempoh itu, menyerahkan
suatu salinan laporan yang berhubungan dengan tempoh itu kepada
Lembaga dan kepada pemegang amanah itu.


-----

_Perkhidmatan Kewangan dan Sekuriti Labuan_ 49

(2) Laporan yang disebut dalam subseksyen (1) hendaklah
ditandatangani oleh tidak kurang daripada dua orang pengarah
bagi pihak kesemua pengarah dan hendaklah menyatakan secara
terperinci apa-apa perkara yang memudaratkan cagaran atau
kepentingan pemegang debentur dan, tanpa menyentuh keluasan
yang terdahulu, hendaklah menyatakan—

_(a) sama ada atau tidak had amaun yang syarikat peminjam_
itu boleh meminjam telah dilebihi;

_(b) sama ada atau tidak syarikat peminjam itu dan setiap_
syarikat penjaminnya telah menuruti dan melaksanakan
kesemua peruntukan dan waad yang mengikat mereka
masing-masing melalui atau menurut debentur atau apaapa surat ikatan amanah;

_(c) sama ada atau tidak apa-apa kejadian telah berlaku yang_
menyebabkan atau boleh menyebabkan debentur atau
apa-apa peruntukan surat ikatan amanah yang berkenaan
boleh dikuatkuasakan dan, jika demikian, butir-butir
mengenai kejadian itu;

_(d) sama ada atau tidak apa-apa hal keadaan yang menyentuh_
syarikat peminjam itu, subsidiarinya atau syarikat
penjaminnya atau mana-mana daripadanya telah berlaku
yang secara material menjejaskan apa-apa cagaran atau
gadaian yang diwujudkan oleh debentur atau apa-apa surat
ikatan amanah dan, jika demikian, butir-butir mengenai
hal keadaan itu;

_(e) sama ada atau tidak telah terdapat apa-apa perubahan_
substansial pada jenis perniagaan syarikat peminjam itu
atau mana-mana subsidiarinya atau mana-mana syarikat
penjaminnya sejak debentur itu mula-mula diterbitkan
di bawah subseksyen 8(1) yang dahulunya tidak dilaporkan
sebagaimana yang dikehendaki oleh seksyen ini dan, jika
demikian, butir-butir mengenai perubahan itu; dan

_(f) jika syarikat peminjam itu telah mendepositkan wang_
dengan, atau meminjamkan wang kepada, atau mengambil
alih apa-apa liabiliti, sesuatu perbadanan yang menurut
seksyen 4 Akta Syarikat Labuan 1990 disifatkan berkaitan
dengan syarikat peminjam itu, butir-butir mengenai—

(i) jumlah amaun yang telah didepositkan atau dipinjamkan
sedemikian dan takat apa-apa liabiliti yang telah
diambil alih sedemikian dalam tempoh yang diliputi
oleh laporan itu; dan


-----

50 _Rang Undang-Undang_

(ii) jumlah amaun yang terhutang kepada syarikat
peminjam itu berkenaan dengan wang yang telah
didepositkan atau dipinjamkan sedemikian dan
takat apa-apa liabiliti yang telah diambil alih
sedemikian pada akhir tempoh yang diliputi oleh
laporan itu,

dengan membezakan antara deposit, pinjaman dan
pengambilalihan liabiliti yang bercagar dengan yang tidak
bercagar, tetapi tidak termasuk apa-apa deposit dengan
atau pinjaman kepada atau apa-apa liabiliti yang diambil
alih bagi pihak sesuatu perbadanan jika perbadanan itu
telah menjamin pembayaran balik debentur syarikat
peminjam itu dan telah mengikat jaminan itu dengan suatu
gadaian ke atas asetnya bagi faedah pemegang amanah
bagi pemegang debentur syarikat peminjam itu.

(3) Jika terdapat pemegang amanah bagi pemegang apa-apa
debentur yang diterbitkan oleh sesuatu syarikat peminjam, syarikat
peminjam itu dan setiap syarikat penjamin yang telah menjamin
pembayaran balik wang yang telah diperdapatkan melalui penerbitan
debentur itu hendaklah, dalam tempoh dua puluh satu hari selepas
pewujudan gadaian itu, memberi pemegang amanah bagi pihak
pemegang debentur itu, sama ada atau tidak apa-apa tuntutan
mengenainya telah dibuat, butir-butir bertulis mengenai apaapa gadaian yang diwujudkan oleh perbadanan itu atau syarikat
penjamin itu, mengikut kehendak keadaan, dan apabila amaun yang
hendak didahulukan atas jaminan gadaian itu tidak tertentu dalam
tempoh tujuh hari selepas pendahuluan itu, butir-butir mengenai
amaun atau amaun-amaun yang sebenarnya didahulukan, tetapi
jika apa-apa pendahuluan itu dicantumkan dalam suatu akaun
semasa dengan jurubank atau pemiutang perdagangan, adalah
mencukupi bagi butir-butir mengenai amaun bersih yang belum
jelas berkenaan dengan apa-apa pendahuluan itu diberikan tiaptiap tiga bulan.

(4) Pengarah tiap-tiap syarikat peminjam yang telah menerbitkan
debentur di bawah subseksyen 8(1), tidak termasuk yang dikecualikan
di bawah subseksyen 8(5), dan pengarah tiap-tiap syarikat penjamin
yang telah menjamin pembayaran balik wang yang diperdapatkan
melalui penerbitan debentur hendaklah, pada sesuatu tarikh yang
tidak lewat daripada sembilan bulan selepas habis tempoh setiap
tahun kewangan syarikat peminjam itu, atau syarikat penjamin itu,
menyebabkan supaya dibuat dan diserahkan kepada Lembaga dan


-----

_Perkhidmatan Kewangan dan Sekuriti Labuan_ 51

kepada pemegang amanah itu suatu akaun untung rugi berserta
dengan pernyataan terperinci mengenai liabiliti belum bayar di
bawah debentur itu bagi tempoh mulai dari akhir tahun kewangan
itu sehingga habis tempoh enam bulan selepas berakhirnya tahun
kewangan itu dan suatu kunci kira-kira sebagaimana pada akhir
tempoh yang dimaksudkan oleh akaun untung rugi itu.

(5) Jika mana-mana syarikat penjamin, iaitu syarikat yang
diperbadankan di mana-mana negeri atau wilayah yang dinamakan
bagi maksud seksyen ini oleh Menteri, telah menyerahkan kepada
pihak berkuasa yang berkenaan di mana-mana negeri atau wilayah
yang dinamakan itu suatu akaun untung rugi dan kunci kira-kira
bagi tempoh yang berkenaan itu, ia hendaklah menjadi pematuhan
yang mencukupi dengan kehendak subseksyen (4) jika, dengan
persetujuan pemegang amanah, diserahkan kepada Lembaga dan
pemegang amanah itu salinan diperakui bagi akaun untung rugi
dan kunci kira-kira yang diserahkan sedemikian.

(6) Jika pengarah sesuatu syarikat peminjam tidak menyerahkan
kepada pemegang amanah suatu laporan sebagaimana yang
dikehendaki di bawah subseksyen (1), atau jika pengarah sesuatu
syarikat peminjam atau pengarah syarikat penjaminnya tidak
menyerahkan kepada Lembaga dan pemegang amanah akaun untung
rugi, pernyataan terperinci dan kunci kira-kira sebagaimana yang
dikehendaki di bawah subseksyen (4) dalam masa yang ditentukan
itu, pemegang amanah itu hendaklah, dengan seberapa segera
yang mungkin, menyerahkan notis mengenai hakikat itu kepada
Lembaga.

(7) Mana-mana orang yang melanggar subseksyen (1) atau (4)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit.

(8) Seksyen ini tidak terpakai bagi suatu tawaran atau pelawaan
sekuriti di bawah subseksyen 8(5).

**Obligasi syarikat penjamin untuk memberikan maklumat**

**24. (1) Bagi maksud penyediaan sesuatu laporan yang dikehendaki**
oleh Akta ini supaya ditandatangani oleh atau bagi pihak pengarah
sesuatu syarikat peminjam atau mana-mana daripada mereka,
syarikat peminjam itu boleh, melalui notis bertulis, menghendaki
mana-mana syarikat penjaminnya supaya memberinya apa-apa
maklumat yang berhubungan dengan syarikat penjamin itu yang
dikehendaki oleh Akta ini supaya terkandung dalam laporan itu,


-----

52 _Rang Undang-Undang_

dan syarikat penjamin itu hendaklah memberikan maklumat itu
kepada syarikat peminjam itu sebelum suatu tarikh, iaitu suatu
tarikh yang tidak lewat daripada empat belas hari selepas notis
itu diberikan, sebagaimana yang dinyatakan bagi maksud itu
dalam notis itu.

(2) Sesuatu syarikat penjamin yang tidak mematuhi kehendak yang
terkandung dalam notis yang diberikan di bawah subseksyen (1)
dan tiap-tiap pegawai syarikat itu yang ingkar melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit.

(3) Seksyen ini tidak terpakai bagi suatu tawaran atau pelawaan
sekuriti di bawah subseksyen 8(5).

**Pinjaman dan deposit hendaklah dibayar balik dengan serta-**
**merta atas kejadian tertentu**

**25. (1) Jika dalam mana-mana prospektus yang dikeluarkan**
berkaitan dengan suatu tawaran atau pelawaan di bawah
subseksyen 8(1) supaya memohon beli atau membeli debentur
sesuatu syarikat Labuan terdapat suatu pernyataan tentang apa-apa
maksud atau projek tertentu yang baginya wang yang diterima
oleh syarikat peminjam itu sebagai sambutan kepada tawaran atau
pelawaan itu akan digunakan, syarikat peminjam itu hendaklah
dari semasa ke semasa membuat laporan kepada pemegang
amanah bagi pemegang debentur syarikat peminjam itu tentang
kemajuan yang telah dibuat ke arah mencapai maksud itu atau
menyempurnakan projek itu.

(2) Jika ternyata kepada pemegang amanah yang kepadanya
suatu laporan diberikan oleh syarikat peminjam bahawa maksud
atau projek itu telah tidak tercapai atau disempurnakan dalam
masa yang dinyatakan dalam prospektus yang dalamnya maksud
atau projek itu hendak dicapai atau disempurnakan atau, jika
tiada masa sedemikian dinyatakan, dalam sesuatu masa yang
munasabah, pemegang amanah itu boleh, dan, jika pada pendapatnya
adalah perlu untuk melindungi kepentingan pemegang debentur
itu, pemegang amanah itu hendaklah memberikan notis bertulis
kepada syarikat peminjam itu menghendakinya membayar balik
wang yang telah diterima sedemikian dan, dalam masa satu bulan
selepas notis itu diberikan, menyerahkan suatu salinan notis itu
kepada Lembaga.


-----

_Perkhidmatan Kewangan dan Sekuriti Labuan_ 53

(3) Pemegang amanah tidak boleh memberikan notis di bawah
subseksyen (2) jika ia berpuas hati—

_(a) bahawa maksud atau projek itu telah sebahagian besarnya_
tercapai atau disempurnakan;

_(b) bahawa kepentingan pemegang debentur itu telah tidak_
termudarat secara material oleh kegagalan mencapai atau
menyempurnakan maksud atau projek itu dalam masa
yang dinyatakan dalam prospektus atau dalam masa yang
munasabah; atau

_(c) bahawa kegagalan mencapai atau menyempurnakan maksud_
atau projek itu disebabkan oleh hal keadaan, selain
kekurangan wang, yang di luar kawalan syarikat peminjam
itu yang tidak dapat diramalkan dengan munasabah
oleh syarikat peminjam itu pada masa prospektus itu
dikeluarkan.

(4) Seksyen ini tidak terpakai bagi suatu tawaran atau pelawaan
sekuriti di bawah subseksyen 8(5).

**Penahanan terbitan debentur terpohon beli berlebihan**

**26. (1) Sesuatu syarikat peminjam tidak boleh menerima atau**
menahan bayaran untuk terbitan debentur melebihi daripada amaun
terbitan itu sebagaimana yang dizahirkan dalam prospektus melainkan
jika syarikat peminjam itu menyatakan dalam prospektus itu—

_(a) bahawa syarikat itu secara nyata memelihara hak untuk_
menerima atau menahan terbitan debentur terpohon beli
berlebihan itu; dan

_(b) suatu had ke atas amaun terbitan debentur terpohon beli_
berlebihan itu yang boleh diterima atau ditahan.

(2) Tertakluk kepada mana-mana peraturan, jika sesuatu syarikat
peminjam menyatakan dalam suatu prospektus yang berhubungan
dengan suatu terbitan debentur bahawa syarikat itu secara nyata
memelihara hak untuk menerima atau menahan terbitan debentur
terpohon beli berlebihan—

_(a) syarikat peminjam itu tidak boleh membuat, membenarkan_
atau mengizinkan apa-apa pernyataan atau rujukan tentang
sandaran aset bagi terbitan itu dibuat atau dikandungkan
dalam mana-mana prospektus yang berhubungan dengan
terbitan itu, selain suatu pernyataan atau rujukan kepada
jumlah aset dan jumlah liabiliti syarikat peminjam itu
dan syarikat penjaminnya, jika ada; dan


-----

54 _Rang Undang-Undang_

_(b) prospektus itu hendaklah mengandungi suatu pernyataan_
atau rujukan tentang jumlah aset dan jumlah liabiliti
sebenar syarikat peminjam itu jika terbitan debentur
terpohon beli berlebihan pada had seperti yang dinyatakan
dalam prospektus itu diterima atau ditahan.

(3) Mana-mana syarikat peminjam yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit.

BAHAGIAN III

DANA BERSAMA

PENGGAL 1

PERMULAAN

**Tafsiran**

**27. (1) Dalam Bahagian ini, melainkan jika konteksnya menghendaki**
makna yang lain—

“pelabur” ertinya seseorang, termasuk penjaga dan pengunderait,
yang merupakan pemunya sekuriti yang diterbitkan oleh suatu
dana bersama tetapi tidak termasuk seseorang yang mengambil
inisiatif untuk membentuk atau mengelolakan perniagaan dana
bersama dan tidak ada pemunyaan dalam dana itu;

“pengendali”, berkenaan dengan suatu dana bersama,
ertinya—

_(a) jika dana bersama itu ialah suatu perbadanan, seorang_
pengarah perbadanan itu;

_(b) jika dana bersama itu ialah suatu perkongsian terhad,_
seorang pekongsi am dalam perkongsian terhad itu;

_(c) jika dana bersama itu ialah suatu perkongsian liabiliti_
terhad, pekongsi ditetapkan dalam perkongsian liabiliti
terhad itu; atau

_(d) jika dana bersama itu ialah suatu amanah saham, seorang_
pemegang amanah bagi amanah itu;


-----

_Perkhidmatan Kewangan dan Sekuriti Labuan_ 55

“penaja” ertinya seseorang yang bertindak bersendirian atau
bersama-sama dengan orang lain secara langsung atau tidak langsung
yang mengambil inisiatif dalam membentuk atau mengelolakan
perniagaan suatu dana bersama, tetapi tidak termasuk seorang
penjaga atau seorang pengunderait yang menerima komisen
pengunderaitan tanpa mengambil bahagian dalam penubuhan atau
pengelolaan perniagaan dana bersama itu;

“dana awam berdaftar” ertinya suatu dana awam yang didaftarkan
di bawah seksyen 33;

“syer” ertinya satu syer atau lebih dalam modal syer suatu
syarikat dana bersama termasuk, dalam hal suatu syarikat berhad
dengan jaminan, kepentingan seseorang anggota syarikat itu dan
termasuklah suatu kepentingan dalam suatu perkongsian dana
bersama dan suatu saham dalam suatu amanah saham dana
bersama.

PENGGAL 2

DANA BERSAMA

SUBPENGGAL 1

DANA PERSENDIRIAN

**Pemberitahuan oleh dana persendirian**

**28. Suatu dana persendirian berhak untuk menjalankan perniagaan**
atau mengaturkan atau mentadbirkan hal ehwalnya dengan
memberikan notis bertulis kepada Lembaga dengan menyatakan
butir-butir ruang lingkup dan jenis perniagaannya.

**Dana persendirian hendaklah menyerahkan memorandum**
**maklumat atau apa-apa dokumen tawaran yang lain**

**29. (1) Suatu dana persendirian hendaklah menyerahkan**
memorandum maklumat atau apa-apa dokumen tawaran yang
lain yang berhubungan dengan dana persendirian itu yang berupa
memperihalkan perniagaan dan hal ehwal dana persendirian itu
kepada Lembaga.


-----

56 _Rang Undang-Undang_

(2) Memorandum maklumat atau apa-apa dokumen tawaran yang
lain yang disebut dalam subseksyen (1) hendaklah diserahkan oleh
suatu dana persendirian melalui entiti berlesen yang hendaklah
berpuas hati dengan semunasabahnya bahawa—

_(a) memorandum maklumat atau apa-apa dokumen tawaran_
yang lain yang diserahkan itu merujuk kepada suatu dana
persendirian sebagaimana yang ditakrifkan di bawah
Bahagian ini; dan

_(b) tidak terdapat unsur fraud dalam penubuhan dana_
persendirian itu.

(3) Sesuatu memorandum maklumat atau apa-apa dokumen
tawaran yang lain yang diserahkan oleh suatu dana persendirian
hendaklah disifatkan sebagai suatu prospektus setakat yang
memorandum maklumat itu adalah berhubungan dengan liabiliti
dana persendirian itu bagi apa-apa pernyataan atau maklumat
yang palsu atau yang mengelirukan atau yang daripadanya terdapat
suatu peninggalan material.

(4) Apabila Lembaga menerima memorandum maklumat atau
apa-apa dokumen tawaran yang lain di bawah subseksyen (1),
Lembaga hendaklah mencatatkan butir-butir mengenainya dalam
daftar yang disenggarakan menurut Penggal 5 Bahagian ini.

**Pengetepian liabiliti kerana kesilapan atau peninggalan dalam**
**memorandum maklumat atau apa-apa dokumen tawaran yang**
**lain**

**30. Jika sesuatu memorandum maklumat atau apa-apa dokumen**
tawaran yang lain diserahkan oleh dana persendirian kepada
Lembaga di bawah seksyen 29, baik Lembaga mahupun
mana-mana pegawainya atau pekerjanya tidaklah bertanggungan
bagi apa-apa kehilangan atau kerugian yang dialami oleh
mana-mana orang oleh sebab apa-apa jua jenis kesilapan, pernyataan
silap atau peninggalan yang terdapat dalamnya.

SUBPENGGAL 2

DANA AWAM

**Dana awam hendaklah didaftarkan**

**31. (1) Tiada dana awam boleh menjalankan perniagaan atau**
mengaturkan atau mentadbirkan hal ehwalnya melainkan jika
pendaftarannya telah dibenarkan di bawah perenggan 33(1)(a)


-----

_Perkhidmatan Kewangan dan Sekuriti Labuan_ 57

(2) Tertakluk kepada subseksyen (3), tiada dana awam yang
dicadangkan boleh menjalankan perniagaan atau mengaturkan atau
mentadbirkan hal ehwalnya melainkan jika penerimaan bersyarat
telah dibenarkan di bawah perenggan 33(1)(b).

(3) Suatu dana awam yang dicadangkan yang baginya suatu
penerimaan bersyarat telah dibenarkan di bawah perenggan 33(1)(b)
tidak boleh menjalankan perniagaan atau mengaturkan atau
mentadbirkan hal ehwalnya tanpa mendapatkan persetujuan bertulis
daripada Lembaga terlebih dahulu.

**Permohonan oleh dana awam**

**32. (1) Sesuatu permohonan kepada Lembaga di bawah**
subseksyen 31(1) atau subseksyen 31(2) hendaklah disertai dengan
yang berikut:

_(a) pernyataan yang menyatakan ruang lingkup dan jenis_
perniagaan yang hendak dijalankan oleh pemohon dalam
atau dari dalam Labuan;

_(b) surat cara yang melaluinya pemohon ditubuhkan atau apa-_
apa bukti lain yang dikehendaki oleh Lembaga supaya
Lembaga berpuas hati bahawa pemohon ditubuhkan
dengan sah di bawah undang-undang Malaysia yang
berhubungan dengan Labuan atau di bawah undangundang mana-mana negara atau bidang kuasa diiktiraf;

_(c) pernyataan mengenai yang berikut:_

(i) alamat tempat perniagaan pemohon dan alamatnya
untuk penyampaian berhubungan dengan Labuan;

(ii) nama dan alamat orang di Labuan yang dibenarkan
untuk mewakili pemohon dan untuk menerima
penyampaian bagi pihaknya;

(iii) alamat tempat perniagaan pemohon di luar Labuan;
dan

(iv) nama, alamat, dan pengalaman yang berkaitan
pengarah dana;

_(d) perisytiharan yang ditandatangani oleh pengarah bagi dana_
yang memohon tentang hal sulit dan rahsia;


-----

58 _Rang Undang-Undang_

_(e) jika ada, salinan prospektus, sama ada dalam bentuk draf_
atau muktamad, bagi dana awam itu.

(2) Dana awam atau dana awam yang dicadangkan itu hendaklah
mengemukakan apa-apa maklumat lain yang ditentukan oleh
Lembaga dari semasa ke semasa.

(3) Jika apa-apa perubahan dibuat atau berlaku berkenaan
dengan apa-apa maklumat di bawah subseksyen (1) yang ditentukan
oleh Lembaga, pemohon, apabila pendaftaran atau penerimaan
bersyarat dibenarkan, mengikut mana-mana yang berkenaan,
hendaklah dalam tempoh tiga puluh hari selepas perubahan itu
berlaku memfailkan suatu notis yang menyatakan jenis perubahan
itu dengan Lembaga.

**Kuasa untuk membenarkan atau enggan membenarkan**
**pendaftaran dana awam**

**33.** (1) Lembaga boleh, membenarkan atau enggan
membenarkan—

_(a) pendaftaran sesuatu dana awam; atau_

_(b) penerimaan bersyarat sesuatu dana awam yang_
dicadangkan.

(2) Sesuatu kebenaran di bawah subseksyen (1) boleh dibuat
tertakluk kepada apa-apa terma, syarat, batasan atau sekatan.

(3) Sesuatu penerimaan bersyarat yang dibenarkan di bawah
perenggan (1)(b) hendaklah sah dan berkesan selama suatu tempoh
tidak melebihi enam bulan dari tarikh penerimaan bersyarat itu
dibenarkan.

(4) Sesuatu penerimaan bersyarat boleh diperbaharui bagi suatu
tempoh tidak melebihi tiga bulan apabila permohonan dibuat kepada
Lembaga dan disertai dengan apa-apa dokumen atau maklumat
yang dikehendaki oleh Lembaga.

(5) Walaupun penerimaan bersyarat telah dibenarkan di bawah
perenggan (1)(b) kepada suatu dana awam yang dicadangkan,
Lembaga boleh membenarkan pendaftaran dana awam yang
dicadangkan itu sebagai suatu dana awam di bawah perenggan (1)(a).


-----

_Perkhidmatan Kewangan dan Sekuriti Labuan_ 59

**Tatacara pendaftaran**

**34. (1) Jika Lembaga membenarkan pendaftaran sesuatu dana**
awam di bawah perenggan 33(1)(a), Lembaga hendaklah—

_(a) mendaftarkan dana awam itu dalam daftar yang disenggarakan_
di bawah Penggal 5 Bahagian ini; dan

_(b) mengeluarkan suatu perakuan pendaftaran kepada dana_
awam itu.

(2) Jika Lembaga membenarkan penerimaan bersyarat di bawah
peranggan 33(1)(b), penaja dana awam yang dicadangkan itu
hendaklah, sebelum habis tempoh penerimaan bersyarat itu atau
tempoh diperbaharui penerimaaan bersyarat itu menghantar serah
kepada Lembaga—

_(a) penerimaan bersyarat daripada Lembaga;_

_(b) bukti yang memuaskan hati Lembaga bahawa dana awam_
yang dicadangkan itu telah ditubuhkan dengan sah
di Labuan atau mana-mana negara atau bidang kuasa
diiktiraf; dan

_(c) maklumat yang disebut dalam subseksyen 32(1)._

(3) Jika Lembaga berpuas hati bahawa dana awam yang
dicadangkan yang disebut dalam subseksyen (2) telah mematuhi
kehendak subseksyen itu, Lembaga boleh membenarkan pendaftaran
dana awam itu.

(4) Jika Lembaga membenarkan pendaftaran di bawah
subseksyen (3), Lembaga boleh mendaftarkan dana awam itu
dalam daftar yang disenggarakan di bawah Penggal 5 Bahagian
ini dan mengeluarkan perakuan pendaftaran.

**Prospektus yang berhubungan dengan dana awam**

**35. (1) Tiada dana awam berdaftar boleh, di dalam atau di luar**
Labuan, membuat suatu tawaran sekuriti melainkan jika sebelum
tawaran itu dibuat, dana awam berdaftar itu telah menyerahkan
suatu prospektus kepada Lembaga mengikut kehendak prospektus
di bawah seksyen 11.

(2) Bagi mengelak keraguan, liabiliti sivil dan jenayah bagi
pernyataan silap dalam prospektus yang diperuntukkan di bawah
Bahagian II hendaklah terpakai juga bagi prospektus yang diserahkan
di bawah seksyen ini.


-----

60 _Rang Undang-Undang_

**Hak pelabur**

**36. (1) Jika sesuatu dana awam berdaftar menerbitkan suatu**
prospektus atau apa-apa pindaan kepada prospektus itu yang
mengandungi apa-apa salah nyataan yang berhubungan dengan
mana-mana perkara yang dikehendaki supaya dizahirkan di bawah
subseksyen 11(5), seseorang yang membeli mana-mana sekuriti
menurut prospektus itu atau pindaan kepada prospektus itu
disifatkan telah bergantung pada salah nyataan itu dan hendaklah
mempunyai hak yang diperuntukkan dalam subseksyen (2).

(2) Seseorang yang disebut dalam subseksyen (1) boleh memilih
untuk menggunakan hak tindakan—

_(a) bagi pembatalan pembelian itu; atau_

_(b) bagi ganti rugi,_

bersesama dan berasingan terhadap dana itu dan tiap-tiap orang
yang, walaupun sedar tentang salah nyataan itu, menandatangani
prospektus atau pindaan kepada prospektus itu dan menyetujui
penerbitan dan penyerahannya atau menyebabkan prospektus
atau pindaan prospektus itu ditandatangani atau diterbitkan dan
difailkan.

(3) Bagi maksud seksyen ini, “salah nyataan” ertinya—

_(a) apa-apa pernyataan yang tidak benar atau mengelirukan_
mengenai apa-apa perkara yang dikehendaki supaya
dizahirkan yang disebut dalam subseksyen (1); atau

_(b) sesuatu peninggalan untuk menzahirkan mana-mana_
perkara sedemikian.

(4) Tiada seorang pun bertanggungan di bawah seksyen ini
jika dia membuktikan bahawa pembeli itu membeli syer yang
ditawarkan oleh prospektus itu atau pindaan kepada prospektus
itu dengan mengetahui tentang salah nyataan itu.

(5) Hak untuk bertindak bagi mendapatkan pembatalan atau
ganti rugi yang diberikan oleh subseksyen (2) adalah sebagai
tambahan kepada apa-apa hak lain yang dipunyai oleh pihak yang
terkilan itu di sisi undang-undang.


-----

_Perkhidmatan Kewangan dan Sekuriti Labuan_ 61

**Batasan**

**37. Walau apa pun mana-mana undang-undang bertulis lain**
yang berlawanan, suatu tindakan di bawah subseksyen 36(2)
tidak boleh dimulakan selepas—

_(a) satu ratus lapan puluh hari dari hari pihak yang terkilan_
itu mula-mula mengetahui tentang salah nyataan itu;
atau

_(b) satu tahun dari tarikh transaksi pembelian yang_
membangkitkan kausa tindakan itu,

mengikut mana-mana yang lebih awal.

**Perakuan pematuhan**

**38. Tiap-tiap dana awam berdaftar yang menjalankan perniagaan**
di luar Labuan di bawah undang-undang mana-mana negara atau
bidang kuasa diiktiraf hendaklah, pada tiap-tiap tahun, dalam
tempoh sembilan puluh hari dari berakhirnya tahun kewangannya,
menyerahkan kepada Lembaga suatu perakuan pematuhan atau
suatu dokumen yang bersamaan dengannya tidak kira dengan
apa jua nama dipanggil daripada pihak berkuasa berwibawa yang
bertanggungjawab bagi pengawalseliaan dan penyeliaan penjalanan
perniagaannya di dalam negara atau bidang kuasa diiktiraf itu.

**Dana awam asing boleh diuruskan atau ditadbirkan di**
**Labuan**

**39.** Sesuatu dana awam yang didaftarkan dengan sah di
bawah undang-undang mana-mana negara atau bidang kuasa
diiktiraf tidak perlu didaftarkan sebagai dana awam di bawah
seksyen 33 asalkan dana awam itu ditadbirkan atau diuruskan di
Labuan oleh seorang pentadbir dana, penjaga, pemegang amanah
atau pengurus dana, yang dilesenkan, didaftarkan atau berkelayakan
di bawah Bahagian ini.


-----

62 _Rang Undang-Undang_

PENGGAL 3

PELESENAN

SUBPENGGAL 1

PENGURUS DANA DAN PENTADBIR DANA

**Pelesenan pengurus dana**

**40. (1) Tiada seorang pun boleh menjalankan perniagaan sebagai**
pengurus dana suatu dana awam melainkan jika orang itu ialah
syarikat Labuan yang telah diberi lesen untuk bertindak sebagai
pengurus dana di bawah seksyen ini.

(2) Walau apa pun subseksyen (1), orang yang berikut boleh
menjalankan perniagaan sebagai pengurus dana suatu dana
awam:

_(a) orang yang masih dan terus menjadi pengurus yang_
berkelayakan dan diberi kuasa bagi dana bersama di
bawah undang-undang mana-mana negara atau bidang
kuasa diiktiraf dan telah menerima kebenaran bertulis
Lembaga untuk menjalankan perniagaan sebagai pengurus
dana awam; dan

_(b) pemegang lesen bank._

(3) Pengurus dana yang menjalankan aktiviti pengurusan dana
berhubungan dengan dana persendirian sahaja tidak dikehendaki
untuk dilesenkan di bawah Bahagian ini.

**Pelesenan pentadbir dana**

**41. (1) Tiada seorang pun boleh menjalankan perniagaan sebagai**
pentadbir dana suatu dana awam melainkan jika orang itu ialah
syarikat Labuan atau syarikat amanah Labuan dan telah diberi lesen
untuk bertindak sebagai pentadbir dana di bawah Akta ini.

(2) Walau apa pun subseksyen (1), orang yang berikut boleh
menjalankan perniagaan sebagai pentadbir dana suatu dana
awam:

_(a) pemegang lesen bank;_

_(b) syarikat amanah Labuan;_


-----

_Perkhidmatan Kewangan dan Sekuriti Labuan_ 63

_(c) pemegang lesen sekuriti di bawah Bahagian IV;_

_(d) syarikat pengurusan yang dilesenkan di bawah_
Bahagian VIII; dan

_(e) orang yang masih dan terus menjadi pentadbir dana_
yang berkelayakan dan diberi kuasa bagi dana bersama
di bawah undang-undang mana-mana negara atau bidang
kuasa diiktiraf dan telah menerima kebenaran bertulis
Lembaga untuk menjalankan perniagaan sebagai pentadbir
dana bagi dana awam.

(3) Pentadbir dana yang menjalankan aktiviti pentadbiran dana
berhubungan dengan dana persendirian sahaja tidak dikehendaki
untuk dilesenkan di bawah Bahagian ini.

**Permohonan bagi lesen pengurus dana**

**42. Sesuatu permohonan bagi lesen untuk menjalankan perniagaan**
sebagai pengurus dana suatu dana awam hendaklah—

_(a) dibuat mengikut apa-apa bentuk yang ditentukan oleh_
Lembaga; dan

_(b) disertai dengan—_

(i) butir-butir sumber kewangan dan manusia dan
kemudahan pentadbiran yang ada pada pemohon
bagi penjalanan perniagaannya dengan berwibawa
dan cekap;

(ii) pernyataan mengenai yang berikut:

_(aa) alamat tempat perniagaan pemohon dan_
alamatnya untuk penyampaian berhubungan
dengan Labuan;

_(bb) nama dan alamat seseorang di Labuan yang_
diberi kuasa untuk mewakili pemohon dan
untuk menerima penyampaian bagi pihaknya;
dan

_(cc) alamat tempat perniagaan pemohon di luar_
Labuan; dan

(iii) apa-apa maklumat atau dokumen yang dikehendaki
oleh Lembaga bagi maksud menentukan permohonan
itu.


-----

64 _Rang Undang-Undang_

**Permohonan bagi lesen pentadbir dana**

**43. Sesuatu permohonan bagi lesen untuk menjalankan perniagaan**
sebagai pentadbir dana suatu dana awam hendaklah—

_(a) dibuat mengikut apa-apa bentuk yang ditentukan oleh_
Lembaga; dan

_(b) disertai dengan apa-apa maklumat atau dokumen yang_
dikehendaki oleh Lembaga bagi maksud menentukan
permohonan itu.

**Kuasa untuk memberikan atau enggan memberikan lesen**

**44. (1) Apabila diterima sesuatu permohonan, Lembaga boleh**
memberikan atau enggan memberikan lesen.

(2) Pemberian lesen boleh dibuat tertakluk kepada apa-apa
terma, syarat, batasan atau sekatan.

(3) Kecuali dengan persetujuan bertulis Lembaga, tiada perubahan
boleh dibuat berkenaan dengan identiti, tempat tinggal, domisil,
pemunyaan atau pemegangan syer pengurus dana atau pentadbir
dana dalam tempoh kuat kuasa lesen itu.

(4) Lembaga tidak boleh memberikan—

_(a) lesen kepada pengurus dana suatu dana awam; atau_

_(b) lesen kepada pentadbir dana suatu dana awam,_

melainkan jika Lembaga berpuas hati bahawa pemohon itu ialah
orang yang layak dan sesuai untuk terlibat dalam perniagaan
pengurusan dana atau pentadbiran dana bagi dana bersama.

SUBPENGGAL 2

PEMEGANG AMANAH ATAU PENJAGA

**Kelayakan pemegang amanah atau penjaga dana awam**

**45. (1) Tiada seorang pun boleh menjalankan perniagaan sebagai**
pemegang amanah suatu dana awam melainkan jika orang itu
ialah suatu syarikat amanah Labuan.


-----

_Perkhidmatan Kewangan dan Sekuriti Labuan_ 65

(2) Tiada seorang pun boleh menjalankan perniagaan sebagai
penjaga suatu dana awam melainkan jika orang itu ialah pemegang
lesen bank atau syarikat amanah Labuan.

(3) Seksyen ini tidak terpakai bagi seseorang yang masih dan
terus menjadi pemegang amanah atau penjaga yang berkelayakan dan
diberi kuasa bagi dana awam di bawah undang-undang mana-mana
negara atau bidang kuasa diiktiraf dan telah menerima kebenaran
bertulis daripada Lembaga untuk menjalankan perniagaan sebagai
pemegang amanah atau penjaga suatu dana awam.

SUBPENGGAL 3

PEMBERIAN LESEN ATAU PENDAFTARAN

**Lesen atau pendaftaran**

**46. Sesuatu lesen yang diberikan atau pendaftaran yang dibenarkan**
di bawah Bahagian ini hendaklah—

_(a) mengikut apa-apa bentuk yang ditentukan;_

_(b) terus berkuat kuasa sehingga dibatalkan; dan_

_(c) boleh diterima dalam semua mahkamah sebagai keterangan_
_prima facie tentang fakta yang dinyatakan dalamnya._

PENGGAL 4

KEWAJIPAN

**Kewajipan pengurus dana dan pentadbir dana bagi dana**
**awam**

**47. Pengurus dana atau pentadbir dana suatu dana awam dan**
pegawainya hendaklah, dalam menjalankan kuasa dan kewajipan
mereka—

_(a) bertindak dengan jujur;_

_(b) menggunakan tahap cermat dan wajar sebagaimana yang_
boleh dijangkakan dengan munasabah pada seseorang
dalam jawatan itu;


-----

66 _Rang Undang-Undang_

_(c) bertindak demi kebaikan kepentingan pelabur dalam dana_
awam dan, jika terdapat percanggahan antara kepentingan
pelabur dengan kepentingannya sendiri, memberi keutamaan
kepada kepentingan pelabur;

_(d) melayan pelabur yang memegang kepentingan daripada_
kelas yang sama secara sama rata dan peserta yang
memegang kepentingan daripada kelas yang berlainan
secara adil;

_(e) tidak menggunakan maklumat yang diperoleh melalui_
jawatannya sebagai pengurus dana atau pentadbir dana
atau pegawainya untuk—

(i) mendapatkan kelebihan yang tidak patut bagi diri
mereka atau orang lain; atau

(ii) menyebabkan kemudaratan kepada pelabur dalam
dana awam;

_(f) memastikan bahawa semua pembayaran daripada harta_
dana awam itu dibuat mengikut dokumen konstituen
dana awam itu, Akta ini dan mana-mana peraturan;

_(g) melaporkan kepada Lembaga, dengan secepat yang_
dapat dilaksanakan selepas dia sedar akan apa-apa
pelanggaran—

(i) Akta ini dan mana-mana peraturan; atau

(ii) dokumen konstituen dana awam itu yang menyebabkan,
atau berkemungkinan akan menyebabkan, kesan yang
memudaratkan secara material pada kepentingan
pelabur; dan

_(h) mengambil tindakan berhati-hati yang munasabah untuk_
membuat dan menyimpan rekod yang mencukupi mengenai
semua perkara, transaksi dan urus niaga, termasuklah
rekod perakaunan.

**Kewajipan pengurus dana, pentadbir dana, pemegang amanah**
**atau penjaga dan pengarah di bawah undang-undang yang**
**terpakai**

**48. Kewajipan pengurus dana, pentadbir dana, pemegang amanah**
atau penjaga dan pengarah mereka yang dikenakan ke atas mereka
di bawah Penggal ini adalah sebagai tambahan kepada dan tidak
mengurangkan kewajipan yang selainnya dikenakan ke atas mereka
oleh mana-mana undang-undang yang terpakai.


-----

_Perkhidmatan Kewangan dan Sekuriti Labuan_ 67

**Kewajipan khusus pengurus dana bagi dana awam**

**49. (1) Pengurus dana suatu dana awam hendaklah—**

_(a) memastikan bahawa suatu perjanjian bertulis dibuat dengan_
setiap pelanggan sebelum transaksi dijalankan bagi pihak
pelanggan;

_(b) memahami objektif pelaburan, arahan, profil risiko dan_
sekatan pelaburan setiap pelanggan, jika berkenaan, yang
hendaklah dinilai semula dan dikemaskinikan sekurangkurangnya setiap tahun;

_(c) bersikap wajar dan teliti dalam, dan ada asas yang_
munasabah dan mencukupi bagi, menyediakan dasar
pelaburan atau syor pelaburan;

_(d) mendapatkan kelulusan setiap pelanggan mengenai_
dasar pelaburan atau syor pelaburan sebelum
melaksanakannya;

_(e) memberikan maklumat lengkap dan tepat kepada setiap_
pelanggan supaya dapat membuat keputusan pelaburan
yang berdasarkan maklumat apabila meluluskan dasar
pelaburan atau syor pelaburan itu;

_(f) mengelakkan apa-apa salah nyataan dalam mana-mana_
dasar pelaburan atau syor pelaburan; dan

_(g) memastikan bahawa terdapat wang dan harta yang cukup_
dalam akaun pelanggan untuk menjalankan transaksi.

(2) Sesuatu perjanjian bertulis yang disebut dalam
perenggan (1)(a) hendaklah merangkumi antara lain, perkara
yang berikut:

_(a) objektif pelaburan, arahan, profil risiko dan sekatan_
pelaburan pelanggan;

_(b) pemberitahuan mengenai apa-apa perubahan penting pada_
dasar pelaburan atau syor pelaburan;

_(c) kaedah dan cara membuat laporan kepada pelanggan;_

_(d) pemberikuasaan jelas mengenai pengurusan menurut budi_
bicara;


-----

68 _Rang Undang-Undang_

_(e) kekerapan laporan bertulis mengenai prestasi dan kajian_
semula wang atau harta pelanggan yang dibandingkan
dengan penanda aras yang sesuai;

_(f) amaun fi dan caj yang kena dibayar oleh pelanggan;_

_(g) niat pengurus dana untuk menerima, atau amalan penerimaan,_
komisen mudah;

_(h) butir-butir mengenai pengaturan penjagaan; dan_

_(i) apa-apa perkara lain yang ditentukan oleh Lembaga dari_
semasa ke semasa.

(3) Seseorang pengurus dana yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi satu juta ringgit atau dipenjarakan selama tempoh
tidak melebihi tiga tahun atau kedua-duanya

**Kewajipan untuk mengasingkan aset pelanggan**

**50. (1) Pengurus dana bagi dana awam hendaklah memastikan**
bahawa setiap aset pelanggan didepositkan ke dalam akaun amanah
dan disenggarakan oleh seorang penjaga atau pemegang amanah atau
mana-mana orang lain yang dibenarkan oleh Lembaga, mengikut
mana-mana yang berkenaan, tidak lewat daripada hari berniaga
bank yang berikutnya atau apa-apa hari lain yang ditentukan
oleh Lembaga, berikutan hari yang pengurus dana menerima aset
pelanggan itu.

(2) Jika aset pelanggan yang dikehendaki supaya didepositkan
ke dalam suatu akaun amanah oleh seksyen ini diterima oleh
pengurus dana di suatu tempat di luar Malaysia, pengurus dana
itu boleh mendepositkan aset sedemikian ke dalam suatu akaun
amanah yang disenggarakannya di tempat itu.

(3) Akaun amanah yang disebut dalam subseksyen (1) dan (2)
hendaklah sentiasa disimpan berasingan daripada akaun pengurus
dana, dan hendaklah ditandakan sedemikian dalam buku pengurus
dana berhubungan dengan setiap akaun pelanggan, supaya wang,
harta atau balasan berharga lain itu tidak pada bila-bila masa
pun menjadi sebahagian daripada atau bercampur dengan aset am
pengurus dana, dan semua pelaburan yang dibuat oleh syarikat


-----

_Perkhidmatan Kewangan dan Sekuriti Labuan_ 69

sebagai pemegang amanah hendaklah ditentukan sedemikian rupa
supaya amanah yang berkaitan dengan pelaburan itu dapat dikenal
pasti dengan mudah pada bila-bila masa.

(4) Aset pelanggan yang dipegang dalam suatu akaun amanah
tidak boleh digunakan bagi pembayaran hutang pengurus dana
atau tidak boleh dibayar atau diambil bagi pelaksanaan di bawah
suatu perintah atau proses mahkamah bagi pembayaran hutang
pengurus dana.

(5) Tiada apa-apa jua dalam seksyen ini boleh ditafsirkan
sebagai menghapuskan atau menjejaskan apa-apa tuntutan atau
lien sah yang dipunyai oleh mana-mana orang terhadap atau ke
atas apa-apa aset pelanggan yang dipegang dalam akaun amanah
atau terhadap atau ke atas apa-apa aset pelanggan yang diterima
bagi pembelian atau daripada penjualan sekuriti sebelum aset itu
didepositkan ke dalam akaun amanah.

(6) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh tidak
melebihi lima tahun atau kedua-duanya.

**Kewajipan pengurus dana dan penjaga atau pemegang amanah**
**untuk bertindak bebas daripada satu sama lain**

**51. (1) Pengurus dana dan penjaga atau pemegang amanah suatu**
dana awam hendaklah—

_(a) orang yang berlainan dan bertindak bebas daripada satu_
sama lain;

_(b) bukan suatu perbadanan berkaitan bagi orang yang satu_
lagi itu; dan

_(c) tidak mempunyai pengarah eksekutif atau pegawai lain_
yang sama.

(2) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh tidak
melebihi lima tahun atau kedua-duanya.


-----

70 _Rang Undang-Undang_

PENGGAL 5

DAFTAR DAN PERAKAUNAN

**Daftar**

**52. (1) Lembaga boleh menyimpan daftar yang berasingan**
bagi—

_(a) dana persendirian;_

_(b) dana awam; dan_

_(c) pengurus dana dan pentadbir dana bagi dana awam._

(2) Daftar yang disebut dalam subseksyen (1) boleh
mengandungi—

_(a) maklumat yang dikehendaki di bawah seksyen 29, 32, 42_
dan 43 berkenaan dengan setiap orang yang telah diberi
lesen atau dibenarkan didaftarkan atau telah menerima
kebenaran bertulis di bawah Akta ini;

_(b) tarikh lesen, pendaftaran atau kebenaran bertulis itu,_
mengikut mana-mana yang berkenaan; dan

_(c) tarikh lesen atau pendaftaran atau kebenaran bertulis itu_
dibatalkan.

(3) Daftar yang disimpan di bawah seksyen ini hendaklah
mengikut apa-apa bentuk yang ditentukan oleh Lembaga.

(4) Lembaga boleh mengeluarkan kepada mana-mana orang,
atas permintaan orang itu, suatu perakuan pematuhan mengikut
apa-apa bentuk, apabila dibayar apa-apa fi, sebagaimana yang
ditetapkan.

(5) Tiada seorang pun yang menjalankan apa-apa kuasa atau
menunaikan apa-apa kewajipan di bawah Bahagian ini boleh,
dengan disedarinya, mempunyai apa-apa kepentingan kewangan
dalam mana-mana orang yang telah diberi lesen, yang telah
didaftarkan, atau diberi kebenaran bertulis di bawah Bahagian
ini.


-----

_Perkhidmatan Kewangan dan Sekuriti Labuan_ 71

**Akaun dan audit**

**53. (1) Tiap-tiap dana awam berdaftar hendaklah—**

_(a) menyimpan atau menyebabkan supaya disimpan akaun dan_
rekod dan hendaklah, selepas berakhirnya setiap tahun
kewangan menyebabkan supaya disediakan suatu penyata
akaun bagi tahun kewangan itu yang hendaklah termasuk
suatu kunci kira-kira dan suatu akaun pendapatan dan
perbelanjaan mengikut prinsip perakaunan yang diterima
umum yang terpakai di Malaysia atau di mana-mana
negara atau bidang kuasa diiktiraf;

_(b) menyimpan apa-apa rekod perakaunan dan penyata kewangan_
atau salinan-salinan benarnya di tempat perniagaannya
di Labuan dan menjadikannya tersedia untuk diperiksa
oleh Lembaga atau mana-mana orang yang diberi kuasa
secara bertulis oleh Lembaga;

_(c) menyimpan di tempat perniagaannya di Labuan dan_
menjadikannya tersedia untuk Lembaga atau mana-mana
orang yang diberi kuasa secara bertulis oleh Lembaga
apa-apa rekod, penyata, dokumen atau maklumat lain
yang ditetapkan secara bertulis oleh Lembaga;

_(d) dalam tempoh tiga bulan dari berakhirnya setiap tahun_
kewangan mengemukakan kepada seorang juruaudit
penyata kewangan yang disebut dalam peranggan _(a)_
dan apa-apa rekod dan maklumat lain yang dikehendaki
bagi pengauditan mengikut prinsip pengauditan yang
diterima umum yang terpakai di Malaysia atau manamana negara atau bidang kuasa diiktiraf; dan

_(e) mengadakan atau menjadikan tersedia untuk diperiksa oleh_
semua pelabur dana itu penyata kewangan yang disebut
dalam perenggan _(a) berserta dengan laporan juruaudit_
mengenainya.

(2) Rekod perakaunan dan penyata kewangan yang dikehendaki
disimpan mengikut subseksyen (1) boleh disimpan dalam apa-apa
mata wang dan dalam apa-apa bahasa, tetapi jika rekod perakaunan
dan penyata kewangan itu disimpan dalam bahasa selain bahasa
kebangsaan atau bahasa Inggeris, suatu terjemahan ke dalam bahasa
kebangsaan atau bahasa Inggeris, yang ditentusahkan mengikut
cara yang memuaskan hati Lembaga, hendaklah disimpan oleh
dana awam itu bersekali dengan rekod perakaunan dan penyata
kewangan itu.


-----

72 _Rang Undang-Undang_

BAHAGIAN IV

PERANTARA PASARAN

PENGGAL 1

PERMULAAN

**Tafsiran**

**54. (1) Dalam Bahagian ini, melainkan jika konteksnya menghendaki**
makna yang lain “pemegang lesen sekuriti” ertinya seseorang,
yang untuk mendapatkan balasan bernilai, memberikan nasihat
pelaburan atau perkhidmatan pentadbiran berkenaan dengan sekuriti
bagi maksud pelaburan, termasuklah berurus niaga sekuriti atau
apa-apa aktiviti lain yang ditentukan oleh Lembaga.

PENGGAL 2

PEMEGANG LESEN SEKURITI

**Pemegang lesen sekuriti**

**55. (1) Tiada seorang pun boleh menjalankan perniagaan sebagai**
seorang pemegang lesen sekuriti melainkan jika orang itu ialah
suatu syarikat Labuan yang telah diberi lesen untuk bertindak
sebagai pemegang lesen sekuriti di bawah seksyen ini.

(2) Walau apa pun subseksyen (1), orang yang berikut
boleh menjalankan perniagaan sebagai pemegang lesen sekuriti:

_(a) pengurus dana yang disebut dalam subseksyen 40(1) dan (2);_
dan

_(b) pemegang lesen bank._

**Permohonan bagi lesen**

**56. (1) Sesuatu permohonan kepada Lembaga di bawah**
subseksyen 55(1) untuk dilesenkan sebagai pemegang lesen sekuriti
di bawah Bahagian ini hendaklah dibuat secara bertulis kepada
Lembaga oleh atau bagi pihak pemohon.

(2) Permohonan bagi lesen untuk menjalankan perniagaan
sebagai pemegang lesen sekuriti hendaklah—

_(a)_ dibuat mengikut apa-apa bentuk yang dinyatakan oleh
Lembaga; dan


-----

_Perkhidmatan Kewangan dan Sekuriti Labuan_ 73

_(b)_ disertai oleh—

(i) apa-apa fi permohonan yang ditetapkan oleh peraturanperaturan;

(ii) butir-butir mengenai sumber kewangan dan manusia
dan kemudahan pentadbiran yang ada bagi pemohon
untuk penjalanan perniagaannya dengan berwibawa
dan cekap;

(iii) suatu pernyataan mengenai yang berikut;

_(aa) alamat tempat perniagaan pemohon dan_
alamatnya bagi penyampaian berhubungan
dengan Labuan;

_(bb)_ nama dan alamat seseorang di Labuan yang
diberi kuasa untuk mewakili pemohon dan
menerima penyampaian bagi pihaknya;
dan

_(cc)_ alamat tempat perniagaan pemohon di luar
Labuan;

(iv) suatu pernyataan yang membawa maksud bahawa
pemohon telah mengisytiharkan pematuhan kepada
Akta Pencegahan Pengubahan Wang Haram dan
Pencegahan Pembiayaan Keganasan 2001 [Akta 613]
dan hendaklah memastikan bahawa ia akan
mengemaskinikan dasar dan tatacaranya secara
berkala untuk mematuhi kehendaknya; dan

(v) apa-apa maklumat atau dokumen lain yang dikehendaki
oleh Lembaga dengan munasabah bagi maksud
menentukan permohonan itu.

**Kuasa untuk memberikan atau enggan memberikan lesen**

**57. (1) Apabila diterima sesuatu permohonan di bawah seksyen 56,**
Lembaga boleh membenarkan atau menolak permohonan itu.

(2) Pemberian lesen di bawah Bahagian ini boleh dijadikan
tertakluk kepada apa-apa terma, syarat, batasan atau sekatan.

(3) Kecuali dengan persetujuan bertulis Lembaga, tiada perubahan
boleh dibuat berkenaan dengan identiti, tempat tinggal, domisil,
pemunyaan atau pemegangan syer pemegang lesen sekuriti dalam
tempoh kuat kuasa lesen itu.


-----

74 _Rang Undang-Undang_

PENGGAL 3

PEMBERIAN LESEN

**Lesen**

**58.** Sesuatu lesen yang diberikan di bawah Bahagian ini
hendaklah—

_(a) mengikut apa-apa bentuk yang ditentukan;_

_(b) menyatakan apa-apa terma, syarat, sekatan atau_
batasan;

_(c) berkuat kuasa sehingga lesen itu dibatalkan; dan_

_(d) boleh diterima dalam semua mahkamah sebagai_
keterangan prima facie mengenai fakta yang dinyatakan
dalamnya.

BAHAGIAN V

SYARIKAT AMANAH LABUAN

PENGGAL 1

PERMULAAN

**Tafsiran**

**59. Dalam Bahagian ini, melainkan jika konteksnya menghendaki**
makna yang lain—

“harta pusaka” ertinya apa-apa harta, sama ada harta tanah atau
harta diri, yang dikomitkan kepada pentadbiran atau pengurusan
suatu syarikat amanah Labuan sebagai wasi, pentadbir, pemegang
amanah, penerima, jawatankuasa, penjaga atau ejen;

“syarikat amanah diurus Labuan” ertinya seseorang yang
menjalankan perniagaan syarikat amanah apabila perniagaan
itu diuruskan oleh satu lagi syarikat amanah Labuan menurut
peruntukan Penggal 3 Bahagian ini;

“pembuat amanah” ertinya—

_(a) seseorang yang mengadakan harta amanah atau membuat_
pemberian berwasiat atas amanah atau kepada suatu
amanah, tetapi tidak termasuk seseorang yang membuat
sumbangan kepada suatu amanah saham dan diperihalkan
sedemikian dalam suatu surat cara amanah; dan;


-----

_Perkhidmatan Kewangan dan Sekuriti Labuan_ 75

_(b) jika terdapat lebih daripada seorang pembuat amanah_
yang dinamakan dalam surat cara amanah itu, pembuat
amanah yang dinamakan itu mestilah orang berkaitan;

“perniagaan syarikat amanah” ertinya—

_(a) menubuhkan atau menggunakan pejabat pemindahan syer_
atau pejabat pendaftaran syer;

_(b) mentadbirkan, menguruskan atau selainnya mengurusniagakan_
harta sebagai ejen, wakil diri di sisi undang-undang atau
pemegang amanah, sama ada melalui pekhidmat atau
ejen atau selainnya;

_(c) menyenggarakan ejen bagi maksud mencari atau mendapatkan_
perniagaan, sama ada ejen itu bermastautin secara
berterusan di Labuan atau tidak;

_(d) menyenggarakan pejabat, agensi atau cawangan, sama ada_
pejabat, agensi atau cawangan itu digunakan juga bagi
apa-apa maksud oleh suatu entiti lain atau tidak;

_(e) mengadakan—_

(i) perkhidmatan pengurusan dan perakaunan kepada;
atau

(ii) pengarah, setiausaha dan pejabat berdaftar bagi,

syarikat Labuan yang diperbadankan atau didaftarkan di
bawah Akta Syarikat Labuan 1990 dan syarikat Labuan
asing yang didaftarkan di bawah Akta itu;

_(f) memperbadankan atau mendaftarkan syarikat di bawah_
Akta Syarikat Labuan 1990 dan secara amnya bertindak
sebagai ejen penyerahan bagi apa-apa dokumen yang
dikehendaki supaya diserahkan oleh sesuatu syarikat
atau seseorang di bawah Akta itu; dan

_(g) menyediakan apa-apa perkhidmatan lain yang diluluskan_
oleh Lembaga dari semasa ke semasa, kepada atau bagi
pihak mana-mana orang;

“surat cara amanah” ertinya suatu surat cara bertulis yang
melaluinya suatu amanah diwujudkan dan termasuklah suatu
akuan amanah satu pihak dan suatu surat cara yang mengubah
terma amanah itu.


-----

76 _Rang Undang-Undang_

**Lesen dikehendaki untuk menjalankan perniagaan syarikat**
**amanah di Labuan**

**60. Tiada seorang pun boleh menjalankan atau membuat**
transaksi atau mengemukakan dirinya sebagai menjalankan atau
mentransaksikan apa-apa perniagaan syarikat amanah melainkan
jika—

_(a) orang itu diperbadankan atau didaftarkan di bawah Akta_
Syarikat Labuan 1990 dan orang itu dilesenkan untuk
berbuat demikian di bawah Akta ini; atau

_(b) orang itu dilesenkan sebagai suatu syarikat amanah diurus_
Labuan.

**Pendaftaran syarikat amanah**

**61. (1) Tertakluk kepada seksyen 60, seseorang yang diperbadankan**
atau didaftarkan di bawah Akta Syarikat Labuan 1990 boleh memohon
kepada Lembaga, dalam borang yang ditentukan, bagi lesen untuk
menjalankan perniagaan syarikat amanah di Labuan.

(2) Seseorang pemohon boleh memohon kepada Lembaga bagi
lesen di bawah subseksyen (1) dengan memenuhi kriteria yang
berikut:

_(a) pemohon telah menyumbangkan sekurang-kurangnya_
jumlah yang setara dengan satu ratus lima puluh ribu
ringgit dalam apa-apa mata wang asing kepada modal
atau dana kerja syarikat Labuan atau syarikat Labuan
asing itu;

_(b) pemohon itu sama ada—_
(i) telah mendapatkan, atau akan mendapatkan suatu
polisi insurans tanggung rugi profesional dengan
perlindungan yang tidak kurang daripada satu juta
ringgit atau yang setara dengannya dalam apa-apa
mata wang asing atau apa-apa amaun atau jenis
mata wang lain yang ditentukan oleh Lembaga;
atau
(ii) telah mendepositkan dengan Lembaga cagaran yang
bernilai satu ratus ribu ringgit atau yang setara
dengannya dalam apa-apa mata wang asing atau
apa-apa amaun atau jenis mata wang lain yang
ditentukan oleh Lembaga;

_(c) pemohon itu dapat menunaikan obligasinya, termasuk_
liabilitinya kepada pemegang syernya; dan


-----

_Perkhidmatan Kewangan dan Sekuriti Labuan_ 77

_(d) pengarah dan pegawai pemohon yang bertanggungjawab_
bagi pengurusan syarikat amanah Labuan di Labuan,
adalah orang yang layak dan sesuai.

(3) Sesuatu syarikat amanah Labuan hendaklah mempunyai—

_(a) sekurang-kurangnya dua pegawai amanah, seorang_
daripadanya hendaklah ditempatkan di Labuan; dan

_(b) tempat perniagaan di Labuan._

**Terma dan syarat lesen**

**62. (1) Lembaga boleh meluluskan permohonan bagi lesen**
sebagai syarikat amanah Labuan tertakluk kepada apa-apa terma
dan syarat, jika ada, yang difikirkannya patut.

(2) Tiap-tiap syarikat amanah Labuan hendaklah menyerahkan
suatu notis dalam borang yang ditentukan kepada Lembaga
mengenai—

_(a) apa-apa perubahan kepada tempat perniagaannya di Labuan;_
dan

_(b) apa-apa pertukaran pegawai amanahnya,_

dalam masa tujuh hari dari tarikh berkuatkuasanya perubahan
atau pertukaran yang dinyatakan itu.

(3) Tiap-tiap syarikat amanah Labuan hendaklah sentiasa
ditanggung rugi di bawah suatu polisi insurans tanggung rugi
profesional dengan perlindungan yang tidak kurang daripada satu
juta ringgit atau yang setara dengannya dalam apa-apa mata wang
asing atau apa-apa amaun lain yang ditentukan oleh Lembaga
sepanjang syarikat itu beroperasi sebagai suatu syarikat amanah
Labuan.

(4) Tiada syarikat amanah Labuan boleh membuka apa-apa
pejabat atau memperoleh atau menubuhkan apa-apa subsidiari
di luar Labuan tanpa mendapatkan persetujuan bertulis Lembaga
terlebih dahulu.

(5) Mana-mana orang yang melanggar subseksyen (4) melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh tidak
melebihi satu tahun atau kedua-duanya.


-----

78 _Rang Undang-Undang_

**Penerusan sementara bagi penggulungan**

**63. Walau apa pun mana-mana peruntukan yang berlawanan,**
Lembaga boleh memberi kuasa syarikat amanah Labuan secara
bertulis untuk menjalankan perniagaan sehingga apa-apa takat dan
bagi apa-apa jangka masa yang ditentukan dalam pemberikuasaan
itu hanya bagi maksud untuk membolehkan syarikat amanah
Labuan itu menggulungkan hal ehwalnya berbangkit daripada
pembatalan lesennya.

PENGGAL 2

KUASA SYARIKAT AMANAH LABUAN

**Penzahiran kepentingan berhubung dengan syarikat amanah**
**Labuan**

**64. Tiap-tiap syarikat amanah Labuan yang dengan apa-apa jua**
cara mempunyai, sama ada secara langsung atau tidak langsung,
kepentingan dalam sesuatu kontrak atau kontrak dicadangkan
atau menjadi pihak yang satu lagi dalam sesuatu transaksi
yang syarikat itu bertindak atas sifat fidusiari sama ada sebagai
pemegang amanah atau selainnya, hendaklah, dengan secepat
yang dapat dilaksanakan dengan munasabah, memberikan butirbutir mengenai kepentingannya kepada pelanggan yang berkenaan
dan Lembaga.

**Kuasa syarikat amanah Labuan untuk bertindak sebagai**
**wasi**

**65. Jika sesuatu syarikat amanah Labuan dilantik sama ada syarikat**
itu sahaja atau bersesama dengan mana-mana orang lain sebagai
wasi dalam wasiat terakhir seseorang pewasiat atau dalam suatu
kodisil kepada wasiat itu, tidak kira bila wasiat atau kodisil itu
telah dibuat, syarikat amanah Labuan itu boleh bertindak sebagai
wasi dan boleh memohon untuk mendapatkan probet bagi wasiat
itu dan apa-apa kodisil kepadanya, dan boleh melakukan dan
menunaikan semua tindakan dan kewajipan sebagai wasi dengan
sepenuhnya dan seberkesannya seperti mana-mana wasi lain.


-----

_Perkhidmatan Kewangan dan Sekuriti Labuan_ 79

**Kuasa syarikat amanah Labuan untuk bertindak sebagai**
**pentadbir**

**66. (1) Dalam apa-apa hal yang seseorang boleh memohon untuk**
mendapatkan pemberian surat kuasa mentadbir harta pusaka
seseorang yang telah mati, sama ada dengan atau tanpa wasiat
terlampir, orang itu boleh—

_(a)_ menyertai suatu syarikat amanah Labuan dalam permohonan
untuk mendapatkan pemberian surat kuasa mentadbir
harta pusaka itu bagi dirinya sendiri dan syarikat amanah
Labuan itu secara bersesama; atau

_(b) memberi kuasa syarikat amanah Labuan untuk memohon_
bagi mendapatkan pemberian surat kuasa mentadbir harta
pusaka itu.

(2) Jika pentadbiran sesuatu harta pusaka, sama ada dengan atau
tanpa wasiat terlampir, diberikan kepada suatu syarikat amanah
Labuan sama ada syarikat itu sahaja atau bersesama dengan manamana orang lain, syarikat amanah Labuan itu boleh melakukan
dan menunaikan semua tindakan dan kewajipan yang dipunyai
oleh jawatan sebagai pentadbir atau pentadbir bersama, mengikut
mana-mana yang berkenaan, walaupun ia diperbadankan.

**Kuasa tambahan syarikat amanah Labuan**

**67.** Suatu syarikat amanah Labuan boleh dilantik sebagai ejen atau
pemegang amanah di bawah apa-apa penyelesaian atau surat cara
lain yang mewujudkan suatu amanah, atau untuk melaksanakan
apa-apa amanah atau kewajipan yang dibenarkan, oleh Akta ini
atau oleh memorandum atau perkara persatuannya atau oleh
mana-mana surat cara yang memperbadankan syarikat amanah
Labuan itu, untuk diusahakan, dan boleh dilantik sedemikian,
tidak kira bila penyelesaian atau surat cara yang mewujudkan
amanah itu atau mengenakan kewajipan itu telah dibuat, dan
sama ada sebagai pemegang amanah asal, pemegang amanah
baru atau pemegang amanah tambahan, dan boleh melakukan dan
menunaikan semua tindakan dan kewajipan seorang pemegang
amanah dengan sepenuhnya dan seberkesannya seperti mana-mana
pemegang amanah lain.


-----

80 _Rang Undang-Undang_

**Kuasa syarikat amanah Labuan untuk bertindak sebagai**
**pemegang amanah tunggal**

**68. (1)** Suatu syarikat amanah Labuan boleh dilantik atau terus
bertindak sebagai pemegang amanah tunggal walaupun ada
diperuntukkan oleh terma surat cara yang mewujudkan amanah
itu atau mana-mana kuasa atau selainnya bahawa hendaklah
ada lebih daripada satu pemegang amanah untuk melaksanakan
amanah itu.

(2) Walau apa pun subseksyen (1), suatu syarikat amanah
Labuan tidak boleh dilantik atau tidak berhak untuk bertindak
sebagai pemegang amanah tunggal dalam apa-apa hal yang surat
cara yang mewujudkan amanah atau kuasa itu dengan nyata—

_(a)_ melarang pelantikan suatu syarikat amanah Labuan;

_(b)_ memperuntukkan bahawa hendaklah ada pemegang amanah
lain sebagai tambahan kepada suatu syarikat amanah
Labuan; atau

_(c) memperuntukkan bahawa suatu syarikat amanah Labuan_
tidak boleh dilantik untuk bertindak sebagai pemegang
amanah tunggal.

**Kuasa syarikat amanah Labuan untuk bertindak sebagai**
**pemegang amanah bersama dengan pemegang amanah lain**

**69. (1) Suatu syarikat amanah Labuan boleh bertindak sebagai**
pemegang amanah, wasi atau ejen bersesama dengan syarikat
amanah Labuan atau orang lain jika—

_(a) surat cara yang di bawahnya syarikat amanah itu bertindak_
memperuntukkan sedemikian;

_(b) syarikat amanah itu diberi kuasa atau dikehendaki untuk_
berbuat demikian oleh undang-undang; atau

_(c) Mahkamah memerintahkan sedemikian._

(2) Suatu syarikat amanah Labuan tidaklah bertanggungan bagi
pecah amanah atau kerugian yang diakibatkan oleh apa-apa tindakan
atau peninggalan pemegang amanah, wasi atau ejen bersama yang
dengannya syarikat amanah itu bertindak, melainkan jika syarikat
amanah Labuan itu sendiri telah terlibat secara aktif dalam, atau
bersetuju dengan, pecah amanah itu.


-----

_Perkhidmatan Kewangan dan Sekuriti Labuan_ 81

**Pewakilan kepada syarikat amanah Labuan**

**70. (1) Menjadi sah bagi mana-mana wasi, pentadbir, pemegang**
amanah atau ejen untuk mewakilkan, melalui surat ikatan atau
secara bertulis kepada suatu syarikat amanah Labuan sama ada
syarikat itu sahaja atau bersesama dengan mana-mana syarikat
atau orang lain, sebagai wakilnya, segala amanah dan kuasa
sebagaimana yang diwakilkan olehnya dengan sah.

(2) Semua tindakan yang dilakukan oleh syarikat amanah
Labuan itu sebagai penerima wakilan sedemikian hendaklah,
terhadap mana-mana orang yang berurusan dengan syarikat amanah
Labuan itu tanpa notis mengenai pembatalan kuasa sedemikian
oleh wasi, pentadbir, pemegang amanah atau ejen itu, menjadi sah
dan berkuat kuasa walaupun terdapat pembatalan sedemikian.

PENGGAL 3

SYARIKAT AMANAH DIURUS LABUAN

**Pelesenan syarikat amanah diurus Labuan**

**71. (1) Orang yang berikut boleh dilesenkan sebagai syarikat**
amanah diurus Labuan melainkan jika orang itu merupakan—

_(a)_ syarikat Labuan atau syarikat Labuan asing; atau

_(b)_ syarikat asing yang dilesenkan, didaftarkan atau diluluskan
untuk menjalankan perniagaan syarikat amanah dalam
bidang kuasa lain.

(2) Lembaga boleh memberikan atau enggan memberikan lesen
kepada orang itu sebagai syarikat amanah diurus Labuan dan
mengenakan apa-apa terma dan syarat ke atas lesen itu sebagaimana
yang difikirkannya perlu.

(3) Sesuatu permohonan bagi lesen di bawah Bahagian ini
hendaklah disertai oleh—

_(a)_ pengemukaan perjanjian pengurusan terperinci yang
dicadangkan antara pemohon dengan syarikat amanah
Labuan;

_(b) pengemukaan salinan diperakui perakuan pemerbadanan_
atau dokumen konstituen pemohon; dan


-----

82 _Rang Undang-Undang_

_(c) pengemukaan surat mengenai kedudukan baik atau apa-apa_
dokumen lain daripada jenis yang sama daripada pihak
berkuasa yang berkenaan di negara asal pemohon, jika
berkenaan.

**Terma dan syarat lesen sebagai syarikat amanah diurus**
**Labuan**

**72. (1) Sebelum memulakan perniagaan sebagai suatu syarikat**
amanah diurus Labuan, tiap-tiap syarikat amanah diurus Labuan
hendaklah melantik suatu syarikat amanah Labuan sebagai pengurus
amanah diurus Labuan baginya untuk melaksanakan perniagaan
syarikat amanahnya.

(2) Tiap-tiap syarikat amanah diurus Labuan hendaklah pada
setiap masa memastikan bahawa syarikat amanah Labuan itu masih
dan terus dilesenkan sebagai suatu syarikat amanah Labuan di
bawah Akta ini.

(3) Untuk mengelakkan keraguan, kecuali bagi seksyen 61 dan 62
dan Penggal 4 Bahagian ini, semua peruntukan yang terpakai bagi
suatu syarikat amanah Labuan di bawah Akta ini hendaklah juga
terpakai bagi suatu syarikat amanah diurus Labuan.

(4) Jika, selepas pelantikannya sebagai pengurus amanah diurus
Labuan bagi suatu syarikat amanah diurus Labuan, lesen pengurus
amanah diurus Labuan itu dibatalkan di bawah seksyen 168, syarikat
amanah diurus itu hendaklah melantik seorang pengurus amanah
diurus yang baru dalam tempoh empat minggu yang berikutan
tarikh lesen syarikat amanah diurus Labuan itu dibatalkan, dan
jika tidak berbuat demikian lesen syarikat amanah diurus itu
hendaklah dibatalkan secara automatik oleh Lembaga.

PENGGAL 4

SYARIKAT AMANAH PERSENDIRIAN LABUAN

**Pengertian “orang berkaitan”**

**73. Bagi maksud Penggal 4—**

_(a) suatu “amanah persendirian” ertinya suatu amanah yang_
setiap benefisiarinya ialah orang berkaitan berhubungan
dengan pembuat amanah itu;


-----

_Perkhidmatan Kewangan dan Sekuriti Labuan_ 83

_(b) seseorang ialah orang berkaitan berkenaan dengan mana-_
mana perhubungan yang berikut:
(i) isteri atau suaminya;
(ii) anak-anaknya dan isteri atau suami mereka;
(iii) ibu bapanya, termasuk ibu bapa tiri;
(iv) datuk atau neneknya dan datuk atau nenek isteri atau
suaminya;
(v) ibu bapa mertuanya, termasuk ibu bapa mertua tiri;
(vi) adik lelaki atau abang, adik lelaki atau abang tirinya,
adik perempuan atau kakaknya, adik perempuan
atau kakak tirinya dan isteri atau suami mereka;
(vii) adik lelaki atau abang isteri atau suaminya, adik
lelaki atau abang tiri isteri atau suaminya, adik
perempuan atau kakak isteri atau suaminya, adik
perempuan atau kakak tiri isteri atau suaminya dan
isteri atau suami dan anak-anak mereka;
(viii) adik lelaki atau abang ibu bapanya, adik lelaki atau
abang tiri ibu bapanya, adik perempuan atau kakak
ibu bapanya, adik perempuan atau kakak tiri ibu
bapanya dan isteri atau suami mereka;
(ix) anak-anak adik lelaki atau abang, adik lelaki atau
abang tiri, adik perempuan atau kakak atau adik
perempuan atau kakak tiri ibu bapanya, yang ada
atau pada masa hadapan, termasuk anak tiri dan
isteri atau suami mereka; dan
(x) anak-anak adik lelaki atau abangnya, adik lelaki atau
abang tirinya, adik perempuan atau kakaknya, adik
perempuan atau kakak tirinya, yang ada atau pada
masa hadapan, termasuk anak tiri dan isteri atau
suami mereka;

_(c) bagi mana-mana hubungan yang dinyatakan dalam_
perenggan _(b)_ yang boleh wujud dengan sepemendaan
atau perhubungan sedarah, hubungan sama itu boleh
wujud dengan pengangkutan.

**Pendaftaran sebagai syarikat amanah persendirian Labuan**

**74. (1) Tiada orang boleh didaftarkan sebagai suatu syarikat**
amanah persendirian melainkan jika orang itu merupakan—

_(a) suatu syarikat Labuan; atau_

_(b) suatu syarikat Labuan asing._


-----

84 _Rang Undang-Undang_

(2) Seseorang pemohon boleh memohon kepada Lembaga, dalam
borang yang ditentukan bagi pendaftaran sebagai suatu syarikat
amanah persendirian Labuan di Labuan dengan memenuhi kriteria
yang berikut:

_(a)_ pemohon memuaskan hati Lembaga bahawa pemohon
akan mengadakan perkhidmatan syarikat amanah hanya
bagi suatu amanah persendirian atau amanah-amanah
persendirian yang diwujudkan atau yang akan diwujudkan
oleh atau atas arahan pembuat amanah atau seorang
individu atau individu-individu yang ialah orang berkaitan
dengan pembuat amanah yang diperihalkan dalam surat
cara amanah;

_(b)_ pengemukaan salinan diperakui surat cara amanah yang
disempurnakan dan apa-apa surat cara amanah yang
disempurnakan selepas itu;

_(c) pengemukaan surat aku janji bahawa ia tidak akan_
menjalankan apa-apa perniagaan syarikat amanah selain
yang berkenaan dengan amanah persendirian atau amanahamanah persendirian; dan

_(d) ia hendaklah melantik suatu syarikat amanah Labuan_
sebagai ejennya.

(3) Lembaga boleh enggan mendaftarkan pemohon sebagai suatu
syarikat amanah persendirian Labuan jika Lembaga mempunyai
sebab untuk mempercayai bahawa pemohon itu berkemungkinan
menjalankan perniagaan mengikut cara yang memudaratkan
kepentingan awam atau kepentingan benefisiari mana-mana amanah
persendirian yang berkenaan dengannya pemohon memberikan
perkhidmatan.

(4) Lembaga boleh, sebagaimana yang difikirkannya perlu,
mengenakan, mengubah atau membatalkan apa-apa terma atau
syarat pada mana-mana pendaftaran di bawah Penggal ini dengan
menyatakannya secara bertulis.

**Terma dan syarat pendaftaran sebagai syarikat amanah**
**persendirian Labuan**

**75. (1) Sesuatu syarikat amanah persendirian Labuan hendaklah,**
pada setiap masa, memastikan bahawa—

_(a) ia mematuhi perenggan 74(2)(a); dan_

_(b)_ ejennya ialah suatu syarikat amanah Labuan yang dilesenkan
di bawah Bahagian ini.


-----

_Perkhidmatan Kewangan dan Sekuriti Labuan_ 85

(2) Tertakluk kepada subseksyen (3), suatu syarikat amanah
persendirian Labuan tidak boleh didaftarkan di bawah Penggal ini
dalam apa-apa tempoh yang ia sedang melanggar subseksyen (1).

(3) Jika, selepas pelantikannya sebagai ejen syarikat amanah
persendirian Labuan, lesen ejen itu dibatalkan, subseksyen (2)
tidaklah terpakai dan syarikat amanah persendirian Labuan itu
hendaklah terus berdaftar bagi tempoh tiga puluh hari yang
berikutan tarikh lesen ejen itu dibatalkan.

**Kewajipan ejen syarikat amanah persendirian Labuan**

**76. (1) Suatu syarikat amanah Labuan tidak boleh bertindak**
sebagai ejen suatu syarikat amanah persendirian Labuan melainkan
jika ejen itu telah mengambil segala langkah yang munasabah
untuk memuaskan hatinya bahawa syarikat amanah persendirian
Labuan itu—

_(a) mematuhi perenggan 74(2)(a); atau_

_(b) jika syarikat amanah persendirian Labuan itu tidak pada_
masa itu menjalankan perniagaan amanah persendirian,
bahawa syarikat amanah persendirian Labuan itu akan,
apabila bermulanya perniagaan amanah persendiriannya,
mematuhi perenggan 74(2)(a).

(2) Ejen syarikat amanah persendirian Labuan hendaklah
secara berkala mengambil segala langkah yang munasabah untuk
memuaskan hatinya bahawa syarikat amanah persendirian Labuan
itu terus mematuhi perenggan 74(2)(a).

(3) Kekerapan ejen itu mengkaji semula pematuhan oleh syarikat
amanah persendirian Labuan itu terhadap perenggan 74(2)(a)
hendaklah ditentukan oleh ejen itu berdasarkan penilaiannya
mengenai risiko syarikat amanah persendirian Labuan itu tidak
mematuhi seksyen itu.

(4) Ejen itu hendaklah mengambil segala langkah yang
munasabah untuk memastikan bahawa salinan paling terkini rekod
yang berikut berkenaan dengan setiap syarikat amanah persendirian
Labuan yang baginya dia bertindak sebagai ejen disimpan di
pejabatnya di Labuan pada setiap masa:

_(a) surat cara amanah dan apa-apa surat ikatan atau dokumen_
yang mengubah terma amanah itu, bagi setiap amanah
yang berkenaan; dan


-----

86 _Rang Undang-Undang_

_(b)_ dokumentasi dan maklumat lain yang padanya dia
telah bergantung untuk memuaskan hatinya bahawa
syarikat amanah persendirian Labuan itu mematuhi
perenggan 74(2)(a).

(5) Jika pada bila-bila masa ejen suatu syarikat amanah
persendirian Labuan berpendapat bahawa syarikat amanah
persendirian Labuan itu tidak mematuhi perenggan 74(2)(a), ejen
itu hendaklah dengan segera memberitahu Lembaga secara bertulis
mengenai pendapatnya itu.

**Kuasa Lembaga**

**77. (1) Walau apa pun apa-apa jua yang berlawanan dalam apa-**
apa surat cara amanah, jika Lembaga berpuas hati bahawa demi
kepentingan suatu amanah persendirian adalah perlu bagi semua
atau mana-mana amanah yang baginya syarikat amanah persendirian
Labuan itu bertindak sebagai pemegang amanah dipindahkan kepada
pemegang amanah yang baru untuk ditadbirkan oleh pemegang
amanah itu, Lembaga boleh mempetisyen mahkamah bagi maksud
itu.

(2) Bila mana Lembaga mengambil tindakan menurut
subseksyen (1), mahkamah boleh, selepas mendengar representasi
daripada Lembaga atau mana-mana orang lain yang ternyata
kepada mahkamah sebagai terjejas, memerintahkan pemindahan
mana-mana amanah sedemikian kepada pemegang amanah yang
baru, dan membuat apa-apa perintah tambahan atau sampingan
atau memberikan apa-apa arahan yang difikirkan patut oleh
mahkamah.

(3) Tanpa menjejaskan apa-apa peruntukan di bawah mana-mana
undang-undang bertulis, Lembaga hendaklah mempunyai _locus_
_standi atau hak di sisi undang-undang untuk membuat kehadiran,_
memulakan dan menjalankan prosiding menurut subseksyen (1).

(4) Lembaga boleh menuntut kos guaman yang dilakukan dalam
penjalanan kuasanya di bawah subseksyen (1) daripada orang yang
berkenaan atau syarikat amanah persendirian Labuan, mengikut
mana-mana yang berkenaan.


-----

_Perkhidmatan Kewangan dan Sekuriti Labuan_ 87

**Ketidakpakaian peruntukan Bahagian ini**

**78. Peruntukan Penggal 1, 2, 3 dan 5 Bahagian ini tidaklah**
terpakai bagi syarikat amanah persendirian Labuan melainkan
jika diperuntukkan selainnya di bawah Bahagian ini.

PENGGAL 5

PELBAGAI

**Syarikat amanah Labuan tertakluk kepada kawalan yang**
**sama seperti mana-mana wasi lain**

**79. Jika suatu syarikat amanah Labuan telah dilantik sebagai**
wasi, pentadbir, pemegang amanah, ejen atau wakil, syarikat itu
hendaklah tertakluk dari semua aspek kepada kawalan yang sama
dan kepada pemecatan atau penyekatan daripada bertindak, dan
secara amnya kepada bidang kuasa mahkamah, mengikut cara
yang sama seperti mana-mana wasi, pentadbir, pemegang amanah,
ejen atau wakil lain.

**Afidavit pegawai**

**80. Dalam semua hal yang suatu syarikat amanah Labuan**
dikehendaki atau diberi kuasa untuk membuat apa-apa affidavit,
perisytiharan atau pernyataan, syarikat itu boleh berbuat demikian
melalui mana-mana pegawainya yang dilantik bagi maksud itu.

**Pemeriksaan buku dan akaun syarikat amanah Labuan**

**81. (1) Mana-mana orang yang—**

_(a) memuaskan hati Mahkamah bahawa dia mempunyai_
kepentingan di bawah apa-apa amanah yang pada masa
ini berada di bawah kawalan atau pengurusan suatu
syarikat amanah Labuan; dan

_(b) membantah terhadap sesuatu tindakan atau keputusan syarikat_
amanah Labuan itu berdasarkan apa-apa ketidakteraturan
atau kelakuan salah syarikat amanah Labuan itu semasa
melakukan tindakan itu atau membuat keputusan itu,

boleh memohon kepada Mahkamah supaya apa-apa catatan dalam
buku dan akaun syarikat amanah Labuan itu yang berhubungan
dengan tindakan atau keputusan itu diperiksa.


-----

88 _Rang Undang-Undang_

(2) Jika Mahkamah menerima suatu permohonan
di bawah subseksyen (1), Mahkamah boleh melantik seorang
juruaudit untuk memeriksa catatan dalam buku dan akaun syarikat
amanah Labuan itu dan juruaudit itu hendaklah melaporkan
dapatannya kepada Mahkamah.

(3) Jika dibuktikan melalui dapatan juruaudit itu bahawa telah
berlaku ketidakteraturan atau kelakuan salah oleh syarikat amanah
Labuan itu, Mahkamah boleh membuat apa-apa perintah yang
difikirkannya patut.

(4) Bagi maksud seksyen ini, juruaudit tidak termasuk manamana juruaudit dalaman syarikat amanah Labuan itu.

**Memegang simpan rekod**

**82. (1) Suatu syarikat amanah Labuan hendaklah menyenggarakan**
apa-apa rekod yang dikehendaki disimpan di bawah Akta ini bagi
suatu tempoh tidak kurang daripada enam tahun dari tarikh akaun
itu ditutup atau transaksi itu disempurnakan atau ditamatkan.

(2) Mana-mana syarikat amanah Labuan yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi satu juta ringgit atau dipenjarakan
selama tempoh tidak melebihi tiga tahun atau kedua-duanya.

**Wang yang dibayar kepada syarikat amanah Labuan** **hendaklah**
**dipegang atas amanah**

**83. (1) Apa-apa wang, harta atau balasan bernilai lain yang dibayar**
atau diberikan atau dipegang oleh suatu syarikat amanah Labuan
atas sifat fidusiarinya hendaklah sentiasa disimpan berasingan
daripada wang, harta atau balasan bernilai syarikat amanah Labuan
itu, dan hendaklah ditandakan sedemikian dalam buku syarikat
amanah Labuan berhubungan dengan setiap amanah tertentu supaya
sentiasa boleh dibezakan daripada mana-mana yang lain dalam
daftar dan buku akaun lain yang disimpan oleh syarikat amanah
Labuan itu, supaya tidak sekali-kali wang, harta atau balasan
bernilai itu menjadi sebahagian daripada atau bercampur dengan
aset am syarikat amanah Labuan itu, dan semua pelaburan yang
dibuat oleh syarikat itu sebagai pemegang amanah hendaklah
ditetapkan sedemikian supaya amanah yang kepadanya pelaburan
itu tergolong boleh dikenal pasti dengan mudah pada bila-bila
masa.


-----

_Perkhidmatan Kewangan dan Sekuriti Labuan_ 89

(2) Mana-mana syarikat amanah Labuan yang tidak mematuhi
kehendak subseksyen (1) dan tiap-tiap pegawai syarikat amanah
Labuan itu yang ingkar melakukan suatu kesalahan dan boleh,
apabila disabitkan, didenda tidak melebihi satu juta ringgit atau
dipenjarakan selama tempoh tidak melebihi tiga tahun atau keduaduanya.

**Komisen, fi, caj dan perbelanjaan yang dilevikan oleh syarikat**
**amanah Labuan**

**84. (1) Sesuatu syarikat amanah Labuan hendaklah berhak—**

_(a) jika syarikat amanah itu memegang harta pusaka bagi_
pihak mana-mana orang, menerima daripada harta pusaka
itu suatu komisen, sebagai tambahan kepada semua
wang yang dibelanjakan dengan sepatutnya oleh syarikat
amanah Labuan itu dan fi yang kena dibayar kepadanya
dan yang boleh dikenakan terhadap harta pusaka itu;
dan

_(b) dalam semua hal lain, melevikan fi, caj dan perbelanjaan_
berkenaan dengan apa-apa kerja yang dilaksanakan oleh
syarikat amanah Labuan itu untuk atau bagi pihak manamana orang.

(2) Jika Mahkamah berpendapat bahawa apa-apa komisen, fi,
caj atau perbelanjaan yang dilevikan berkenaan dengan manamana harta pusaka atau berkenaan dengan apa-apa kerja yang
dilaksanakan oleh syarikat amanah Labuan itu adalah keterlaluan,
Mahkamah boleh, atas permohonan mana-mana orang, yang bagi
pihaknya harta pusaka itu dipegang, atau yang bagi pihaknya
kerja itu dilaksanakan, mengkaji semula komisen, fi, caj atau
perbelanjaan itu, dan boleh mengurangkannya jika difikirkannya
patut.

(3) Komisen, fi, caj atau perbelanjaan yang berhak diterima
oleh suatu syarikat amanah Labuan di bawah seksyen ini tidak
boleh dalam apa-apa cara pun terjejas atau dikurangkan oleh sebab
mana-mana orang lain mungkin berhak kepada suatu komisen, fi,
caj atau perbelanjaan berkenaan dengan kerja yang dilaksanakan
itu.


-----

90 _Rang Undang-Undang_

(4) Suatu syarikat amanah Labuan hendaklah mempunyai hak
untuk berkongsi komisen, fi, caj atau perbelanjaan yang ia berhak
kepadanya di bawah seksyen ini dengan mana-mana orang lain.

**Terjemahan akaun dan rekod**

**85. Jika apa-apa akaun atau rekod lain dikehendaki disimpan di**
bawah Akta ini tidak disimpan dalam bahasa kebangsaan atau
bahasa Inggeris, pengarah syarikat amanah Labuan itu hendaklah
menyebabkan suatu terjemahan benar akaun dan rekod itu dibuat
dari semasa ke semasa pada lat-lat tempoh yang tidak melebihi
tujuh hari dan hendaklah menyebabkan terjemahan itu disimpan
bersama dengan akaun dan rekod asal.

BAHAGIAN VI

PERBANKAN LABUAN

PENGGAL 1

PERMULAAN

**Tafsiran**

**86.** Dalam Bahagian ini, melainkan jika konteksnya menghendaki
makna yang lain—

“lesen bank” ertinya lesen yang diberikan menurut suatu
permohonan di bawah seksyen 88 dan seksyen 89, mengikut
kehendak konteks;

“perniagaan kredit bangunan” ertinya perniagaan memberikan
apa-apa kemudahan kredit kepada mana-mana orang bagi maksud
nyata untuk—

_(a) membeli harta tak alih;_

_(b) pembinaan, pembinaan semula atau pengubahsuaian apa-_
apa bangunan atau struktur lain,

bagi maksud kediaman, komersial atau industri;

“wang modal” ertinya modal berbayar dan rizab;


-----

_Perkhidmatan Kewangan dan Sekuriti Labuan_ 91

“surat cara terbitan komoditi” termasuklah, setakat yang surat
cara itu bukan suatu surat cara kewangan terbitan, komoditi
hadapan, komoditi ke hadapan, komoditi swap, komoditi opsyen
atau surat cara komoditi lain yang mempunyai ciri yang sama,
yang boleh secara munasabahnya diselesaikan dengan wang tunai
atau dengan sekuriti atau surat cara terbitan lain;

“kemudahan kredit” ertinya—

_(a)_ apa-apa pendahuluan, pinjaman atau kemudahan lain
dalam apa-apa jua bentuk atau dengan apa-apa jua
nama dipanggil, yang dengan pemberiannya orang yang
kepadanya pendahuluan, pinjaman atau kemudahan lain
itu diberikan mempunyai akses, secara langsung atau
tidak langsung, kepada wang orang yang memberikannya;
atau

_(b)_ apa-apa jua liabiliti yang ditanggung bagi pihak manamana orang;

“perniagaan tanda kredit” ertinya apa-apa perniagaan yang suatu
tanda, iaitu suatu cek, kad, baucar, setem, buku kecil, kupon,
borang atau dokumen atau benda lain diberikan atau dikeluarkan
kepada seseorang, yang disebut sebagai “pelanggan”, oleh orang
yang menjalankan perniagaan itu, yang disebut sebagai “pengeluar”,
yang dengannya pengeluar itu mengaku janji—

_(a)_ bahawa atas pengemukaan tanda itu, sama ada apa-apa
tindakan lain juga dikehendaki atau tidak, pengeluar akan
membekalkan wang tunai, barangan atau perkhidmatan
atas kredit; atau

_(b) bahawa jika, apabila dikemukakan tanda itu kepada pihak_
ketiga, sama ada apa-apa tindakan lain juga dikehendaki
atau tidak, pihak ketiga itu membekalkan wang tunai,
barangan atau perkhidmatan, pengeluar itu akan membayar
pihak ketiga itu bagi pihak mereka, sama ada dengan
memotong apa-apa diskaun atau komisen atau tidak,
dan sebagai balasannya pembayaran hendaklah dibuat
selepas itu kepada pengeluar oleh pelanggan itu.

dan bagi maksud takrif ini, penggunaan sesuatu tanda untuk
mengendalikan sesuatu mesin yang disediakan oleh pengeluar atau
oleh suatu pihak ketiga hendaklah dikira sebagai pengemukaan
tanda itu kepada orang yang menyediakan mesin itu;


-----

92 _Rang Undang-Undang_

“deposit” ertinya suatu jumlah wang yang diterima atau dibayar
atas terma—

_(a)_ yang di bawahnya wang itu akan dibayar balik, dengan atau
tanpa bunga atau pada suatu premium atau diskaun;

_(b)_ yang di bawahnya wang itu boleh dibayar balik, sama
ada keseluruhannya atau sebahagiannya, dengan apa-apa
balasan wang atau yang mempunyai nilai wang,

dan pembayaran balik itu yang sama ada atas tuntutan atau pada
masa atau dalam hal keadaan yang dipersetujui oleh atau bagi pihak
orang yang membuat pembayaran dan orang yang menerimanya,
tanpa mengira sama ada transaksi itu diperihalkan sebagai suatu
pinjaman, pendahuluan, pelaburan, simpanan, jualan atau jualan
dan pembelian semula, tetapi tidaklah termasuk wang yang dibayar
secara _bona fide—_

(A) melalui pendahuluan atau bayaran sebahagian di bawah
suatu kontrak jualan, sewaan atau penyediaan harta
atau perkhidmatan lain, dan boleh dibayar balik hanya
sekiranya harta atau perkhidmatan itu tidak atau tidak
pada hakikatnya dijual, disewakan atau selainnya
disediakan;

(B) melalui jaminan bagi pelaksanaan sesuatu kontrak atau
melalui jaminan berkenaan dengan apa-apa kerugian
yang mungkin diakibatkan oleh ketidaklaksanaan sesuatu
kontrak;

(C) tanpa menjejaskan perenggan (B), melalui jaminan bagi
penghantarserahan atau pemulangan apa-apa harta, sama
ada dalam keadaan tertentu atau selainnya; dan

(D) dalam apa-apa hal keadaan lain, atau kepada atau oleh
mana-mana orang lain, sebagaimana yang ditentukan
oleh Lembaga;

“surat cara kewangan terbitan” ertinya kontrak hadapan, ke
hadapan, swap, atau opsyen, atau surat cara kewangan lain yang
sama cirinya tetapi tidaklah termasuk—

_(a)_ semua yang terdapat dalam kunci kira-kira sebagai belum
terima dan boleh dibayar, termasuk yang belum terima
dan boleh dibayar yang memperoleh nilainya atau
secara kontrak menghendaki pengaliran wang daripada
harga apa-apa sekuriti atau indeks lain, seperti sekuriti
bersandarkan gadai janji, obligasi berdasarkan bunga
semata-mata dan berdasarkan prinsipal semata-mata, dan
surat cara hutang berindeks; dan


-----

_Perkhidmatan Kewangan dan Sekuriti Labuan_ 93

_(b)_ ciri opsyen yang terdapat dalam kunci kira-kira sebagai
belum terima dan boleh dibayar, seperti ciri penukaran
dan peruntukan panggilan yang terdapat dalam bon boleh
tukar;

“surat cara terbitan” ertinya surat cara yang nilainya bergantung
pada nilai indeks atau aset sandaran seperti mata wang, sekuriti,
komoditi atau surat cara terbitan lain dan termasuklah surat cara
kewangan terbitan dan surat cara terbitan komoditi;

“perniagaan pembiayaan pembangunan” ertinya perniagaan
menyediakan modal atau kemudahan kredit lain atas terma yang
akan menghendakinya digunakan bagi pembangunan industri,
pertanian, komersial atau pembangunan ekonomi lain; dan bagi
maksud takrif ini, “pembangunan” termasuklah permulaan apa-apa
usaha baru industri, pertanian, komersial atau usaha ekonomi lain
atau perluasan atau pembaikan apa-apa usaha sedemikian yang
sedia ada;

“perniagaan pemfaktoran” ertinya perniagaan memperoleh hutang
yang kena dibayar kepada mana-mana orang;

“perniagaan perbankan Labuan” ertinya—

_(a)_ perniagaan menerima deposit untuk akaun semasa, akaun
deposit, akaun simpanan atau apa-apa akaun lain yang
ditentukan oleh Lembaga;

_(b) perniagaan perbankan pelaburan Labuan;_

_(c) perniagaan kewangan Labuan;_

_(d) perniagaan perbankan Islam Labuan;_

_(e) apa-apa perniagaan lain yang ditentukan oleh Lembaga_
dengan kelulusan Menteri,

dalam apa-apa mata wang (termasuk ringgit jika dibenarkan oleh
Akta Kawalan Pertukaran 1953 atau mana-mana undang-undang
berkaitan yang lain yang berkuat kuasa);

“perniagaan kewangan Labuan” ertinya—

_(a) perniagaan kredit bangunan;_

_(b)_ perniagaan tanda kredit;


-----

94 _Rang Undang-Undang_

_(c) perniagaan pembiayaan pembangunan;_

_(d) perniagaan pemajakan;_

_(e) perniagaan pemfaktoran;_

_(f) perniagaan broker wang;_

_(g)_ perniagaan kewangan Islam Labuan; atau

_(h) apa-apa perniagaan lain yang ditentukan oleh Lembaga_
dengan kelulusan Menteri,

dalam apa-apa mata wang (termasuk ringgit jika dibenarkan oleh
Akta Pertukaran Kawalan 1953 atau mana-mana undang-undang
berkaitan yang lain yang berkuat kuasa);

“perniagaan perbankan pelaburan Labuan” ertinya—

_(a) perniagaan memberikan kemudahan kredit;_

_(b) perniagaan memberikan khidmat perundingan dan nasihat_
yang berhubungan dengan perkara-perkara korporat
dan pelaburan termasuk berurus niaga sekuriti atau
pembuatan dan pengurusan pelaburan bagi pihak manamana orang;

_(c) perniagaan menjalankan transaksi pertukaran asing, swap_
kadar faedah, urus niaga surat cara terbitan atau surat cara
kewangan terbitan atau mana-mana aktiviti pengurusan
risiko serupa itu yang lain;

_(d) perniagaan perbankan pelaburan Islam Labuan;_

_(e) perniagaan kewangan Labuan; atau_

_(f) apa-apa perniagaan lain yang ditentukan oleh Lembaga_
dengan kelulusan Menteri,

“perniagaan perbankan Islam Labuan” ertinya perniagaan
perbankan Islam yang dijalankan oleh orang yang dilesenkan
untuk berbuat demikian di bawah Bahagian VI Akta Perkhidmatan
Kewangan dan Sekuriti Islam Labuan 2009;

“perniagaan kewangan Islam Labuan” ertinya perniagaan kewangan
Islam yang dijalankan oleh orang yang dilesenkan untuk berbuat
demikian di bawah Bahagian VI Akta Perkhidmatan Kewangan
dan Sekuriti Islam Labuan 2009;


-----

_Perkhidmatan Kewangan dan Sekuriti Labuan_ 95

“perniagaan perbankan pelaburan Islam Labuan” ertinya
perniagaan perbankan pelaburan Islam yang dijalankan oleh orang
yang dilesenkan untuk berbuat demikian di bawah Bahagian VI
Akta Perkhidmatan Kewangan dan Sekuriti Islam Labuan 2009;

“perniagaan pemajakan” ertinya perniagaan pemajakan atau
pensubpajakan harta atas sewaan bagi maksud penggunaan harta
sedemikian oleh penyewa tanpa mengira sama ada pemajakan itu
adalah dengan atau tanpa opsyen untuk membeli harta itu, termasuk
carter kapal, dan bagi maksud takrif ini, “harta” termasuklah
apa-apa loji, mesin, kelengkapan atau barang lain yang terlekap
atau akan dilekapkan pada tanah dan “carter kapal” ertinya carter
_bareboat sahaja dan tidak termasuk pengangkutan penumpang_
atau kargo melalui laut atau carter kapal dalam pelayaran atau
berdasarkan masa;

“bank Malaysia” ertinya bank berlesen sebagaimana yang
ditakrifkan dalam Akta Bank dan Institusi-Institusi Kewangan 1989
atau bank Islam sebagaimana yang ditakrifkan dalam Akta Bank
Islam 1983;

“perniagaan broker wang” ertinya perniagaan pengaturan
transaksi antara pembeli dengan penjual dalam pasaran wang atau
pertukaran asing sebagai perantara yang fi broker dibayar atau
akan dibayar sebagai balasannya, tetapi tidak termasuk pembelian
atau penjualan ringgit atau mata wang asing sebagai prinsipal
dalam pasaran sedemikian;

“sistem pembayaran” ertinya apa-apa sistem perkiraan bagi
pemindahan, penjelasan atau penyelesaian wang atau sekuriti,
tetapi tidak termasuk—

_(a) sistem pembayaran yang ditubuhkan atau dikendalikan_
oleh Bank Negara atau dikendalikan bagi pihak Bank
Negara, di bawah Akta Bank Negara Malaysia 2009;

_(b) pusat penjelasan yang ditakrifkan di bawah Akta Pasaran_
Modal dan Perkhidmatan 2007;

_(c) sistem pembayaran dalaman yang dikendalikan oleh seseorang_
semata-mata bagi maksud pentadbirannya sendiri yang
tidak memindahkan, menjelaskan atau menyelesaikan
wang atau sekuriti bagi pihak ketiga; dan

_(d) sistem yang semata-mata memudahkan permulaan arahan_
pembayaran;


-----

96 _Rang Undang-Undang_

“modal berbayar”, berhubung dengan pemohon di bawah
seksyen 88, 89 dan 90 atau pemegang lesen bank, ertinya jumlah
wang yang disumbangkan oleh pesertanya untuk ia menjalankan
perniagaan tetapi tidak termasuk kemudahan kredit yang diberikan
kepadanya oleh pesertanya.

PENGGAL 2

PELESENAN

**Perniagaan perbankan Labuan, perniagaan perbankan pelaburan**
**Labuan dan perniagaan kewangan Labuan hendaklah dijalankan**
**hanya di bawah lesen**

**87. (1) Tiada seorang pun boleh menjalankan perniagaan perbankan**
Labuan, perniagaan perbankan pelaburan Labuan atau perniagaan
kewangan Labuan melainkan jika—

_(a)_ orang itu ialah syarikat Labuan atau syarikat Labuan
asing; atau

_(b)_ orang itu ialah bank Malaysia,

dan memegang lesen sah untuk menjalankan perniagaan
sedemikian.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh juta ringgit atau dipenjarakan selama tempoh
tidak melebihi lima tahun atau kedua-duanya, dan dalam hal
kesalahan yang berterusan, boleh sebagai tambahan, dikenakan
denda harian tidak melebihi sepuluh ribu ringgit bagi setiap hari
kesalahan itu terus dilakukan.

**Permohonan bagi lesen untuk menjalankan perniagaan**
**perbankan Labuan**

**88. (1) Suatu permohonan bagi lesen untuk menjalankan perniagaan**
perbankan Labuan hendaklah dibuat secara bertulis oleh atau bagi
pihak pemohon kepada Lembaga.


-----

_Perkhidmatan Kewangan dan Sekuriti Labuan_ 97

(2) Permohonan bagi lesen untuk menjalankan perniagaan
perbankan Labuan oleh syarikat Labuan hendaklah disertai dengan
yang berikut:

_(a)_ dokumen konstituen pemohon yang disahkan sewajarnya
oleh pegawai pemohon mengikut apa-apa cara yang boleh
diterima oleh Lembaga; dan

_(b) suatu pernyataan mengenai yang berikut:_

(i) nama, tempat dan tarikh penubuhan pemohon itu;

(ii) perniagaan utama pemohon dan tempat perniagaan
utama pemohon; dan

(iii) nama dan alamat pengarah pemohon dan peserta
yang setiapnya memegang sepuluh peratus modal
berbayar pemohon atau lebih;

_(c) suatu pernyataan mengenai nama, alamat, kelayakan,_
pengalaman bekerja dan jawatan yang dicadangkan
bagi semua pegawai yang akan bertanggungjawab bagi
pengurusan perniagaan perbankan Labuan pemohon;

_(d) suatu pindaan yang dicadangkan terhadap dokumen_
konstituen pemohon yang kesannya ialah bahawa tujuan
tunggal dan eksklusif syarikat Labuan itu adalah untuk
menjalankan perniagaan perbankan Labuan;

_(e) jika pemohon—_

(i) ialah suatu syarikat Labuan yang merupakan subsidiari
sesuatu syarikat pemegang, suatu salinan kunci
kira-kira yang diaudit mengenai perniagaan syarikat
pemegangnya bagi setiap tiga tahun kewangan
sebaik sebelum tarikh permohonan itu;

(ii) ialah suatu syarikat Labuan yang bukan subsidiari
mana-mana perbadanan, suatu salinan kunci kirakira yang diaudit mengenai perniagaan pesertanya
yang setiapnya memegang sepuluh peratus modal
berbayar pemohon atau lebih bagi setiap tiga tahun
kewangan sebaik sebelum tarikh permohonan
itu;

_(f) suatu jaminan yang didapatkan dan suatu aku janji yang_
diberikan oleh pemohon berkenaan dengan perniagaan
perbankan Labuannya, mengikut apa-apa cara dan apa-apa


-----

98 _Rang Undang-Undang_

bentuk yang boleh diterima oleh Lembaga, dan jaminan
serta aku janji itu hendaklah memperuntukkan, antara
lain, bahawa—

(i) pemohon hendaklah mematuhi obligasi kewangan dan
kehendak yang dikenakan di bawah Akta ini dan
hendaklah menjelaskan liabiliti pemohon berkenaan
dengan perniagaan perbankan Labuannya;

(ii) tiada peserta pemohon yang memegang sepuluh
peratus modal berbayar pemohon atau lebih boleh
ditukar tanpa mendapat kelulusan bertulis terlebih
dahulu daripada Lembaga;

(iii) tiap-tiap pengarah atau pegawai prinsipal pemohon
yang bertanggungjawab bagi pengurusan perniagaan
perbankan Labuan pemohon hendaklah orang
yang layak dan sesuai dan pelantikan pengarah
atau pegawai prinsipal itu hendaklah dibuat hanya
selepas berunding dengan Lembaga.

(3) Sesuatu permohonan bagi lesen untuk menjalankan perniagaan
perbankan Labuan oleh suatu syarikat Labuan yang dicadangkan
yang hendak diperbadankan di bawah Akta Syarikat Labuan 1990
(“syarikat Labuan dicadangkan”) hendaklah disertai dengan yang
berikut:

_(a)_ dokumen konstituennya yang dicadangkan yang disahkan
dengan sewajarnya oleh mana-mana pegawainya mengikut
apa-apa cara yang boleh diterima oleh Lembaga;

_(b) suatu pernyataan mengenai yang berikut:_

(i) nama, tempat dan tarikh penubuhan yang dicadangkan
bagi pemohon;

(ii) perniagaan utama yang dicadangkan dan tempat
perniagaan utama yang dicadangkan bagi pemohon;
dan

(iii) nama dan alamat pengarah yang dicadangkan bagi
pemohon dan peserta yang dicadangkan yang
setiapnya memegang sepuluh peratus modal berbayar
pemohon atau lebih;

_(c) suatu pernyataan mengenai nama, alamat, kelayakan,_
pengalaman bekerja dan jawatan yang dicadangkan
bagi semua pegawai yang akan bertanggungjawab bagi
pengurusan perniagaan perbankan Labuan pemohon;


-----

_Perkhidmatan Kewangan dan Sekuriti Labuan_ 99

_(d)_ suatu salinan kunci kira-kira yang diaudit mengenai
perniagaan peserta yang dicadangkan yang setiapnya
akan memegang sepuluh peratus modal berbayarnya atau
lebih bagi setiap tiga tahun kewangan sebaik sebelum
tarikh permohonan itu; dan

_(e) suatu pernyataan mengenai suatu jaminan yang_
didapatkan dan suatu aku janji yang diberikan oleh
pesertanya yang dicadangkan bahawa mereka akan
menyebabkan syarikat Labuan yang dicadangkan itu,
apabila diperbadankan, untuk mendapatkan jaminan dan
memberikan suatu aku janji sebagaimana yang disebut dalam
perenggan (2)(f).

(4) Sesuatu permohonan bagi lesen untuk menjalankan perniagaan
perbankan Labuan oleh suatu syarikat Labuan asing hendaklah
disertai dengan yang berikut:

_(a)_ dokumen konstituennya yang disahkan dengan sewajarnya
oleh mana-mana pegawainya mengikut apa-apa cara yang
boleh diterima oleh Lembaga;

_(b) suatu pernyataan mengenai yang berikut:_

(i) nama, tempat dan tarikh penubuhan pemohon;

(ii) perniagaan utama dan tempat perniagaan utama
pemohon; dan

(iii) nama dan alamat pengarah pemohon dan peserta
yang setiapnya memegang sepuluh peratus modal
berbayar pemohon atau lebih;

_(c) suatu pindaan yang dicadangkan terhadap dokumen_
konstituen pemohon yang kesannya ialah bahawa tujuan
tunggal dan eksklusif syarikat Labuan asing itu adalah
untuk menjalankan perniagaan perbankan Labuan;

_(d) suatu salinan kunci kira-kira yang diaudit mengenai_
perniagaan pemohon bagi setiap tiga tahun kewangan
sebaik sebelum tarikh permohonan itu;

_(e) suatu aku janji yang diberikan oleh pemohon berkenaan_
dengan perniagaan perbankan Labuannya, mengikut apaapa cara dan apa-apa bentuk yang boleh diterima oleh


-----

100 _Rang Undang-Undang_

Lembaga, dan aku janji itu hendaklah memperuntukkan,
antara lain, bahawa—

(i) pemohon hendaklah mematuhi obligasi kewangan dan
kehendak yang dikenakan di bawah Akta ini dan
hendaklah menjelaskan liabiliti pemohon berkenaan
dengan perniagaan perbankan Labuannya;

(ii) jika pemohon ialah suatu syarikat Labuan asing,
bahawa ia hendaklah dengan segera memberitahu
Lembaga tentang apa-apa pertukaran dalam
pesertanya yang memegang sepuluh peratus modal
berbayarnya atau lebih;

(iii) tiap-tiap pengarah atau pegawai prinsipal pemohon
yang bertanggungjawab bagi pengurusan perniagaan
perbankan Labuannya hendaklah orang yang layak
dan sesuai dan pelantikan pengarah atau pegawai
prinsipal itu hendaklah dibuat hanya selepas
berunding dengan Lembaga.

(5) Suatu permohonan bagi lesen untuk menjalankan perniagaan
perbankan Labuan oleh suatu syarikat asing yang berkehendakkan
untuk didaftarkan sebagai suatu syarikat Labuan asing di bawah
Akta Syarikat Labuan 1990 (“Syarikat Labuan asing yang
dicadangkan”) hendaklah disertai dengan yang berikut:

_(a)_ dokumen konstituen yang di bawahnya syarikat Labuan
asing itu hendak ditubuhkan, yang disahkan sewajarnya
oleh mana-mana pegawainya yang dicadangkan mengikut
apa-apa cara yang boleh diterima oleh Lembaga;

_(b)_ suatu salinan kunci kira-kira yang diaudit bagi setiap
tiga tahun kewangan sebaik sebelum tarikh permohonan
itu;

_(c) suatu pernyataan mengenai—_

(i) nama, tempat dan tarikh penubuhan syarikat asing
itu;

(ii) perniagaan utama dan tempat perniagaan utama
syarikat asing itu;


-----

_Perkhidmatan Kewangan dan Sekuriti Labuan_ 101

(iii) nama dan alamat pengarah syarikat asing itu;

(iv) nama dan alamat peserta syarikat asing itu yang
setiapnya memegang sepuluh peratus modal berbayar
syarikat asing itu atau lebih;

(v) nama, alamat, kelayakan, pengalaman bekerja dan
jawatan yang dicadangkan bagi semua pegawai
syarikat Labuan asing yang dicadangkan itu yang
akan bertanggungjawab bagi pengurusan perniagaan
perbankan Labuannya; dan

_(d) suatu aku janji yang diberikan oleh syarikat asing itu_
sebagaimana yang disebut dalam perenggan (4)(e).

(6) Sesuatu permohonan bagi lesen untuk menjalankan perniagaan
perbankan Labuan oleh bank Malaysia hendaklah disertai dengan
yang berikut:

_(a)_ dokumen konstituen pemohon yang disahkan dengan
sewajarnya oleh pegawai pemohon mengikut apa-apa
cara yang boleh diterima oleh Lembaga; dan

_(b)_ suatu salinan kunci kira-kira yang diaudit mengenai
perniagaan pemohon bagi setiap tiga tahun kewangan
sebaik sebelum tarikh permohonan itu;

_(c) suatu pernyataan mengenai yang berikut:_

(i) nama, tempat dan tarikh penubuhan pemohon;

(ii) perniagaan utama dan tempat perniagaan utama
pemohon; dan

(iii) nama dan alamat pengarah pemohon dan peserta
yang setiapnya memegang sepuluh peratus modal
berbayar pemohon atau lebih; dan

_(d) suatu pernyataan mengenai nama, alamat, kelayakan,_
pengalaman bekerja dan jawatan yang dicadangkan
bagi semua pegawai yang akan bertanggungjawab bagi
pengurusan perniagaan perbankan Labuan pemohon.


-----

102 _Rang Undang-Undang_

**Permohonan bagi lesen untuk menjalankan perniagaan**
**perbankan pelaburan Labuan**

**89.** Suatu permohonan bagi lesen untuk menjalankan perniagaan
perbankan pelaburan Labuan hendaklah dibuat secara bertulis
oleh atau bagi pihak pemohon kepada Lembaga dan peruntukan
seksyen 88 berhubungan dengan perniagaan perbankan Labuan
hendaklah juga terpakai baginya kecuali “perniagaan perbankan
Labuan” hendaklah dibaca sebagai “perniagaan perbankan pelaburan
Labuan”.

**Permohonan bagi lesen untuk menjalankan perniagaan**
**kewangan Labuan**

**90.** Suatu permohonan bagi lesen untuk menjalankan perniagaan
kewangan Labuan hendaklah dibuat secara bertulis kepada Lembaga
oleh atau bagi pihak pemohon dan hendaklah disertai dengan
apa-apa dokumen, pernyataan dan maklumat yang ditentukan
oleh Lembaga.

**Maklumat tambahan**

**91. Lembaga boleh, dari semasa ke semasa, selepas diterima sesuatu**
permohonan di bawah seksyen 88, 89 atau 90 dan sebelum suatu
penentuan dibuat, secara lisan atau secara bertulis, menghendaki
pemohon untuk memberikan apa-apa maklumat tambahan secara
lisan atau bertulis, atau untuk memberikan apa-apa dokumen
tambahan, sebagaimana yang didapati perlu oleh Lembaga bagi
maksud menentukan kesesuaian pemohon untuk lesen.

**Pemberian lesen oleh Lembaga**

**92.** (1) Apabila diterima suatu permohonan bagi lesen di bawah
seksyen 88, 89 atau 90 dan selepas diberi semua maklumat dan
dokumen yang dikehendaki oleh Lembaga di bawah seksyenseksyen itu, Lembaga boleh meluluskan permohonan itu, dengan
atau tanpa syarat, atau menolak permohonan itu.

(2) Jika Lembaga menolak permohonan itu, Lembaga hendaklah
memberitahu pemohon secara bertulis mengenai penolakan itu.

(3) Jika Lembaga meluluskan permohonan bagi lesen di bawah
subseksyen (1), Lembaga hendaklah mengeluarkan lesen kepada
pemohon apabila pemohon memenuhi apa-apa syarat yang dikenakan
di bawah permohonan untuk lesen itu


-----

_Perkhidmatan Kewangan dan Sekuriti Labuan_ 103

(4) Lesen yang diberikan di bawah seksyen ini hendaklah
terus berkuat kuasa sehinggalah lesen itu diserahkan balik atau
dibatalkan mengikut Akta ini.

(5) Tiada pemohon boleh diberi suatu lesen bank di bawah
seksyen ini tanpa persetujuan bertulis Lembaga jika wang modalnya
adalah kurang daripada sepuluh juta ringgit atau amaun yang
setara dengannya dalam apa-apa mata wang asing dalam bentuk
tunai atau apa-apa amaun yang ditentukan secara bertulis oleh
Lembaga.

(6) Lembaga boleh, selepas berunding dengan Menteri, melalui
notis bertulis kepada pemegang lesen bank, mengubah terma
dan syarat sedia ada atau mengenakan apa-apa terma dan syarat
tambahan, berkenaan dengan lesen bank, dari semasa ke semasa
sebagaimana yang difikirkannya patut.

**Kehendak untuk menggunakan, dan sekatan mengenai**
**penggunaan, perkataan “bank Labuan berlesen”, dsb.**

**93. (1) Pemegang lesen bank hendaklah pada setiap masa**
menampal atau mengecat, atau memastikan supaya sentiasa
ditampal atau dicatkan, pada suatu tempat yang mudah dilihat di
luar setiap pejabatnya dan supaya boleh dibaca dengan mudah,
nama, nombor lesennya dan perkataan “bank Labuan berlesen”
atau “bank pelaburan Labuan berlesen”, mengikut mana-mana
yang berkenaan.

(2) Pemegang lesen bank hendaklah, dalam apa-apa kepala
bil, borang tercetak, kertas surat, notis, iklan, atau apa-apa
dokumen lain yang dikeluarkan daripada pejabatnya dan dalam
perjalanan perniagaannya, mencetak dengan cara mudah dilihat
nama, nombor lesennya dan perkataan “bank Labuan berlesen”
atau “bank pelaburan Labuan berlesen” mengikut mana-mana
yang berkenaan.

(3) Tiada seorang pun, yang bukan pemegang lesen bank, boleh,
tanpa persetujuan bertulis Lembaga, memakai atau menggunakan
perkataan “bank Labuan berlesen”, “bank pelaburan Labuan
berlesen” atau apa-apa terbitan perkataan sedemikian dalam apaapa bahasa yang boleh ditafsirkan sebagai menunjukkan orang
itu menjalankan perniagaan perbankan Labuan atau perniagaan
perbankan pelaburan Labuan.


-----

104 _Rang Undang-Undang_

(4) Mana-mana orang yang melanggar subseksyen (3) melakukan
suatu kesalahan dan boleh, apabila disabitkan, didenda tidak
melebihi sepuluh juta ringgit atau dipenjarakan selama tempoh
tidak melebihi lima tahun atau kedua-duanya, dan dalam hal
kesalahan yang berterusan, sebagai tambahan, boleh dikenakan
denda harian tidak melebihi sepuluh ribu ringgit bagi setiap hari
kesalahan itu terus dilakukan.

**Pengekalan nisbah kecukupan modal**

**94. (1) Tiada pemegang lesen bank boleh menjalankan perniagaan**
perbankan Labuan atau perniagaan perbankan pelaburan Labuan
jika wang modalnya adalah kurang daripada amaun yang ditentukan
secara bertulis oleh Lembaga.

(2) Tiap-tiap pemegang lesen bank hendaklah mengekalkan pada
setiap masa, apa-apa nisbah kecukupan modal, yang ditentukan
secara bertulis oleh Lembaga dari semasa ke semasa dan tiada
pemegang lesen bank boleh menjalankan perniagaan perbankan
Labuan atau perniagaan perbankan pelaburan Labuan jika nisbah
kecukupan modal yang ditentukan itu tidak dipatuhi, kecuali
dengan kelulusan Lembaga.

(3) Pemegang lesen bank hendaklah pada setiap masa mengekalkan
wang modalnya untuk mencerminkan nisbah modal dibeban risiko
sebagaimana yang ditentukan secara bertulis oleh Lembaga dari
semasa ke semasa.

(4) Lembaga boleh mengarahkan pemegang lesen bank untuk
mengambil langkah yang wajar untuk membetulkan apa-apa
kekurangan dalam nisbah yang ditentukan itu mengikut apa-apa
cara yang difikirkan patut oleh Lembaga.

**Pindaan atau pengubahan dokumen konstituen pemegang**
**lesen bank**

**95. (1) Tiap-tiap pemegang lesen bank yang merupakan suatu**
syarikat Labuan hendaklah, sebelum membuat apa-apa pindaan atau
pengubahan kepada mana-mana dokumen konstituennya, memberi
Lembaga butir-butir bertulis tentang pindaan atau pengubahan
yang dicadangkan itu untuk kelulusan Lembaga.


-----

_Perkhidmatan Kewangan dan Sekuriti Labuan_ 105

(2) Tiap-tiap pemegang lesen bank yang merupakan suatu syarikat
Labuan asing atau suatu bank Malaysia hendaklah dalam tempoh
tiga bulan selepas dibuat apa-apa pindaan atau pengubahan kepada
dokumen konstituennya, memberi Lembaga butir-butir bertulis
mengenai pindaan atau pengubahan sedemikian yang disahkan
dengan sewajarnya oleh seorang pengarah pemegang lesen bank
itu mengikut cara yang boleh diterima oleh Lembaga.

(3) Tiada pemegang lesen bank boleh membuat apa-apa pindaan
atau pengubahan kepada dokumen konstituennya yang berlawanan
dengan mana-mana undang-undang bertulis.

(4) Tiada peserta pemegang lesen bank yang memegang lima
belas peratus modal berbayar pemegang lesen bank itu atau lebih
boleh ditukar tanpa kelulusan bertulis Lembaga terlebih dahulu
dan, jika pemegang lesen bank ialah suatu syarikat Labuan asing,
pemegang lesen bank itu hendaklah dengan segera memberitahu
Lembaga mengenai apa-apa pertukaran pesertanya yang memegang
lima belas peratus modal berbayarnya atau lebih.

**Lembaga hendaklah menyiarkan senarai bank Labuan dan**
**bank pelaburan Labuan**

**96.** Lembaga hendaklah menyiarkan tiap-tiap tahun tidak lewat
daripada 31 Mac setiap tahun suatu senarai mengenai semua
bank Labuan dan bank pelaburan Labuan yang sedia ada setakat
31 Disember tahun sebelumnya dan nombor lesen mereka
dalam _Warta, dan jika apa-apa lesen dikeluarkan, dibatalkan_
atau diserahkan balik, selepas penyiaran sedemikian, Lembaga
hendaklah menyebabkan disiarkan suatu senarai yang telah diubah
mengenai semua bank Labuan dan bank pelaburan Labuan yang
sedia ada dan nombor lesen mereka dalam Warta dengan secepat
yang dapat dilaksanakan.

PENGGAL 3

KEWAJIPAN PEMEGANG LESEN BANK

**Pejabat dan subsidiari**

**97. Pemegang lesen bank yang merupakan suatu syarikat Labuan**
boleh, tertakluk kepada persetujuan bertulis Lembaga terlebih
dahulu, membuka apa-apa pejabat selain tempat perniagaan
utamanya di Labuan, atau memperoleh atau menubuhkan apa-apa
b idi i


-----

106 _Rang Undang-Undang_

**Larangan mengenai akaun tertentu**

**98. (1) Tiada pemegang lesen bank boleh menerima apa-apa wang**
atas deposit atau pinjaman yang boleh dibayar balik atas tuntutan
melalui cek, draf, perintah atau apa-apa surat cara lain yang
dikeluarkan oleh pendeposit daripada pemegang lesen bank.

(2) Tiap-tiap pemegang lesen bank hendaklah menjalankan
siasatan dengan usaha sewajarnya sebelum membuka apa-apa
akaun bagi seseorang pelanggan.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh juta ringgit atau dipenjarakan selama tempoh
tidak melebihi lima tahun atau kedua-duanya, dan dalam hal
kesalahan yang berterusan, boleh sebagai tambahan, dikenakan
denda harian tidak melebihi sepuluh ribu ringgit bagi setiap hari
kesalahan itu terus dilakukan.

**Penyata kewangan, statistik dan maklumat hendaklah**
**dikemukakan kepada Lembaga**

**99. Pemegang lesen bank hendaklah mematuhi kehendak berkenaan**
dengan penyata kewangan, statistik dan maklumat kepada Lembaga
sebagaimana yang dinyatakan dalam Jadual Ketiga.

PENGGAL 4

PERUNTUKAN AM

**Pembayaran daripada akaun si mati**

**100. (1) Walau apa pun apa-apa jua dalam mana-mana undang-**
undang bertulis atau rukun undang-undang, pemegang lesen bank
boleh, tanpa mengemukakan surat kuasa probet atau surat kuasa
pentadbiran, membayar apa-apa jumlah wang yang tidak melebihi
jumlah yang bersamaan dengan lima ribu ringgit yang terdapat
pada kredit si mati kepada mana-mana orang yang mengemukakan
bukti yang memuaskan mengenai—

_(a)_ kematian si mati itu; dan

_(b)_ haknya di bawah undang-undang terhadap jumlah wang
yang terdapat pada kredit si mati.


-----

_Perkhidmatan Kewangan dan Sekuriti Labuan_ 107

(2) Pemegang lesen bank tidak boleh membuat apa-apa
pembayaran di bawah subseksyen (1) jika pemegang lesen bank
itu telah menerima tuntutan lain terhadap apa-apa wang yang
terdapat pada kredit si mati.

(3) Pemegang lesen atau pengarah atau pegawainya tidaklah
bertanggungan berkenaan dengan apa-apa tuntutan oleh manamana orang berkaitan dengan apa-apa pembayaran yang dibuat
mengikut seksyen ini tetapi orang itu boleh mendapatkan balik
jumlah wang yang kena dibayar kepadanya secara sah daripada
orang yang kepadanya pembayaran itu telah dibuat.

BAHAGIAN VII

INSURANS LABUAN

PENGGAL I

PERMULAAN

**Tafsiran**

**101.** (1) Dalam Bahagian ini, melainkan jika konteksnya
menghendaki makna yang lain—

“perniagaan insurans domestik” ertinya perniagaan insurans
yang hal perkara kontraknya ialah—

_(a)_ harta yang pada masa kontrak itu dibuat terletak di
Malaysia atau dalam transit ke atau dari Malaysia;

_(b)_ kapal atau pesawat udara yang didaftarkan di Malaysia
dan segala liabiliti yang berbangkit daripada pengendalian
kapal atau pesawat udara itu;

_(c) nyawa atau apa-apa kontingensi yang berhubungan dengan_
mana-mana orang yang, pada masa kontrak itu dibuat,
ialah seorang pemastautin; atau

_(d) apa-apa jenis risiko berkenaan dengan mana-mana orang_
yang, pada masa kontrak itu dibuat, ialah seorang
pemastautin;

“perniagaan insurans am” ertinya perniagaan insurans yang
bukan perniagaan insurans nyawa tetapi termasuk insurans
kemalangan, perubatan, pembedahan dan perbelanjaan hospital
yang berhubungan dengan mana-mana orang;


-----

108 _Rang Undang-Undang_

“perniagaan insurans” ertinya perniagaan melaksanakan dan
menjalankan kontrak—

_(a)_ yang melindungi orang terhadap kerugian atau kemungkinan
kerugian berkenaan dengan risiko yang kepadanya orang
itu mungkin terdedah; atau

_(b)_ untuk membayar sejumlah wang atau benda lain yang
bernilai apabila berlaku sesuatu kejadian,

dan termasuklah perniagaan insurans semula;

“lesen insurans” ertinya lesen yang diberikan di bawah Bahagian
ini;

“pengambil insurans” ertinya orang yang dilindungi oleh suatu
polisi insurans;

“penanggung insurans” ertinya orang yang menjalankan perniagaan
insurans;

“penanggung insurans Labuan” ertinya orang yang dilesenkan
untuk menjalankan perniagaan insurans Labuan;

“perniagaan insurans kaptif Labuan” ertinya perniagaan insurans
Labuan yang pengambil insuransnya ialah suatu perbadanan
berkaitan atau perbadanan sekutu bagi penanggung insurans Labuan
itu atau yang pengambil insurans itu ialah mana-mana orang
lain yang berkenaan dengannya penanggung insurans Labuan itu
telah dibenarkan oleh Lembaga untuk memberikan insurans atau
insurans semula;

“broker insurans Labuan” ertinya seseorang yang—

_(a)_ mengaturkan perniagaan insurans Labuan bagi pihak bakal
pemunya polisi atau pemunya polisi yang sedia ada;

_(b)_ mengaturkan perniagaan insurans semula Labuan bagi
pihak mana-mana penanggung insurans yang ingin
mendapatkan insurans semula; atau

_(c) menganalisis hal keadaan kewangan seseorang lain dan_
menyediakan pelan untuk memenuhi keperluan dan
objektif kewangan orang itu, sama ada fi dikenakan
berhubung dengannya atau tidak;


-----

_Perkhidmatan Kewangan dan Sekuriti Labuan_ 109

“perniagaan insurans Labuan” ertinya perniagaan insurans yang
bukan perniagaan insurans domestik dan yang diurusniagakan
dalam mata wang asing, dan termasuklah perniagaan takaful
dan takaful semula, perniagaan insurans kaptif Labuan dan apaapa perniagaan insurans Labuan yang lain yang diluluskan oleh
Lembaga;

“pengurus insurans Labuan” ertinya seseorang yang dilesenkan
untuk memberikan khidmat pengurusan atau pentadbiran yang
berhubung dengan perniagaan insurans Labuan tetapi tidaklah
termasuk pengurus pengunderaitan Labuan;

“pengurus pengunderaitan Labuan” ertinya seseorang, yang
bukannya pekerja _bona fide, yang dilesenkan untuk memberikan_
khidmat pengunderaitan, termasuklah pentadbiran perniagaan,
kepada seorang penanggung insurans Labuan atau lebih;

“perniagaan insurans nyawa” ertinya perniagaan insurans yang
berkaitan dengan apa-apa polisi yang dengannya pembayaran wang
polisi diinsuranskan berasaskan kematian atau berlakunya apa-apa
kontingensi yang bergantung pada tamatnya atau berterusannya
nyawa manusia dan termasuklah apa-apa perluasan perlindungan
sampingan dan insurans semula perniagaan sedemikian;

“penanggung insurans Malaysia” ertinya penanggung insurans
yang dilesenkan di bawah Akta Insurans 1996 atau Akta Takaful
1984;

“pendapatan premium bersih”, berhubungan dengan suatu tahun
kewangan, ertinya premium yang boleh diterima di bawah kontrak
insurans atau insurans semula selepas ditolak apa-apa premium
yang kena dibayar bagi insurans semula yang diaturkan berkenaan
dengan kontrak insurans atau insurans semula itu;

“polisi” ertinya polisi insurans dan termasuklah nota perlindungan
atau apa-apa kontrak insurans bertulis sama ada atau tidak terkandung
dalam atau didalilkan oleh suatu surat cara dalam bentuk polisi
insurans; dan apa-apa sebutan mengenai polisi penanggung insurans
termasuklah sebutan mengenai mana-mana polisi yang berkenaan
dengannya penanggung insurans itu mempunyai apa-apa liabiliti,
sama ada atau tidak polisi itu dikeluarkan oleh penanggung insurans
itu atau liabiliti itu dipindahkan kepada penanggung insurans itu
daripada penanggung insurans yang lain;

“pemunya polisi” ertinya mana-mana orang yang mengambil
sesuatu polisi;


-----

110 _Rang Undang-Undang_

“perniagaan insurans semula” ertinya suatu perniagaan yang
dengannya penanggung insurans semula menanggung sebahagian
daripada liabiliti di bawah kontrak insurans asal penanggung
insurans yang lain atau penanggung insurans semula yang lain;

“penanggung insurans semula” ertinya seseorang yang menjalankan
atau mengurusniagakan atau mengemukakan dirinya sebagai
sedang menjalankan atau mengurusniagakan perniagaan insurans
semula;

“dana kerja” ertinya—

_(a)_ berhubungan dengan syarikat Labuan, modal berbayar
yang tidak tercacat oleh kerugian; dan

_(b)_ berhubungan dengan syarikat Labuan asing atau cawangan
penanggung insurans Malaysia, lebihan aset berbanding
liabiliti yang hendaklah dikekalkan dalam buku pejabatnya
di Labuan.

(2) Jika lima belas peratus syer mengundi atau lebih sesuatu
perbadanan dipegang oleh suatu perbadanan yang lain, perbadanan
yang mula-mula disebut itu hendaklah disifatkan sebagai perbadanan
sekutu bagi perbadanan yang satu lagi itu, dan apa-apa sebutan
dalam Akta ini mengenai “perbadanan sekutu” hendaklah ditafsirkan
sebagai sebutan mengenai perbadanan yang mula-mula disebut itu
atau perbadanan yang satu lagi itu, mengikut mana-mana yang
berkenaan.

PENGGAL 2

PELESENAN PERNIAGAAN INSURANS LABUAN DAN AKTIVITI
BERKAITAN INSURANS LABUAN

**Pelesenan perniagaan insurans Labuan dan aktiviti berkaitan**
**insurans Labuan**

**102.** (1) Tiada seorang pun boleh menjalankan atau
mengurusniagakan atau mengemukakan dirinya sebagai menjalankan
atau mengurusniagakan apa-apa perniagaan insurans Labuan
melainkan jika orang itu ialah—

_(a)_ syarikat Labuan;

_(b)_ syarikat Labuan asing; atau

_(c) cawangan suatu penanggung insurans Malaysia,_


-----

_Perkhidmatan Kewangan dan Sekuriti Labuan_ 111

dan memegang lesen insurans yang sah.

(2) Tiada seorang pun boleh menjalankan atau mengurusniagakan
atau mengemukakan dirinya sebagai menjalankan atau
mengurusniagakan apa-apa perniagaan sebagai pengurus insurans
Labuan, pengurus pengunderaitan Labuan atau broker insurans
Labuan atau mana-mana aktiviti berkaitan insurans Labuan yang
lain melainkan jika orang itu memegang lesen insurans yang
sah.

(3) Kecuali dengan kelulusan bertulis daripada Lembaga terlebih
dahulu, seseorang yang bukan pemegang lesen insurans tidak
boleh memakai atau menggunakan perkataan “penanggung insurans
Labuan”, “pengurus insurans Labuan”, “pengurus pengunderaitan
Labuan”, “broker insurans Labuan” atau apa-apa terbitan daripada
perkataan itu dalam apa-apa bahasa yang boleh ditafsirkan sebagai
menunjukkan orang itu menjalankan perniagaan insurans Labuan
atau aktiviti berkaitan insurans Labuan.

(4) Seksyen ini tidaklah terpakai bagi pemegang lesen bank
sebagaimana yang ditakrifkan dalam Bahagian VI, yang mengagihkan
produk insurans bagi penanggung insurans Labuan tertakluk kepada
kelulusan bertulis daripada Lembaga terlebih dahulu.

**Permohonan bagi lesen insurans untuk menjalankan perniagaan**
**insurans Labuan**

**103. (1) Tiap-tiap pemohon bagi lesen insurans untuk menjalankan**
perniagaan insurans Labuan hendaklah memuaskan hati Menteri
bahawa—

_(a)_ pemohon ialah, atau akan menjadi, suatu syarikat Labuan
atau syarikat Labuan asing atau cawangan suatu penanggung
insurans Malaysia;

_(b)_ dana kerja pemohon—

(i) dalam hal apabila pemohon bercadang untuk
menjalankan sama ada perniagaan insurans nyawa
atau perniagaan insurans am, adalah sekurangkurangnya tujuh juta lima ratus ribu ringgit atau
yang setara dengannya dalam apa-apa mata wang
asing atau apa-apa amaun atau jenis mata wang
yang lain sebagaimana yang ditentukan oleh
Lembaga;


-----

112 _Rang Undang-Undang_

(ii) dalam hal apabila pemohon bercadang untuk
menjalankan perniagaan insurans semula sematamata, adalah sekurang-kurangnya sepuluh juta
ringgit atau yang setara dengannya dalam apa-apa
mata wang asing atau apa-apa amaun atau jenis
mata wang yang lain sebagaimana yang ditentukan
oleh Lembaga; atau

(iii) dalam hal apabila pemohon bercadang untuk
menjalankan perniagaan insurans kaptif Labuan
semata-mata, adalah sekurang-kurangnya tiga ratus
ribu ringgit atau yang setara dengannya dalam apaapa mata wang asing atau apa-apa amaun atau jenis
mata wang yang lain sebagaimana yang ditentukan
oleh Lembaga;

_(c) jumlah wang yang ditentukan dalam perenggan (b) tersimpan_
dalam akaun pemohon itu dengan suatu bank di Labuan,
sebagaimana yang dibuktikan dengan perakuan bank itu,
pada masa permohonan itu dibuat;

_(d) orang yang mengawal, pengarah dan pegawai prinsipal_
pemohon ialah orang yang layak dan sesuai untuk
mempunyai kaitan dengan penanggung insurans
Labuan;

_(e) pemohon sama ada—_

(i) telah mewujudkan, atau akan mewujudkan,
pengurusannya di Labuan dengan pengetahuan
dan kepakaran yang mencukupi tentang perniagaan
insurans Labuan yang hendak dijalankan; atau

(ii) telah melantik, atau akan melantik, seorang pengurus
pengunderaitan Labuan atau pengurus insurans
Labuan berlesen di Labuan dengan pengetahuan dan
pengalaman yang mencukupi tentang perniagaan
insurans Labuan yang hendak dijalankan, kecuali
berkenaan dengan pemohon yang memohon untuk
menjalankan perniagaan insurans kaptif Labuan,
hanya seorang pengurus pengunderaitan Labuan
sahaja boleh dilantik; dan

_(f) pemohon akan menjadi anggota persatuan penanggung_
insurans Labuan.


-----

_Perkhidmatan Kewangan dan Sekuriti Labuan_ 113

(2) Walau apa pun perenggan (1)(b), Lembaga boleh, setelah
mengambil kira takat dan banyaknya perniagaan insurans Labuan
yang dicadangkan hendak dijalankan oleh pemohon, menentukan
amaun dana kerja yang lebih rendah, tertakluk kepada pemohon
memberikan jaminan yang mencukupi atas apa-apa terma dan
syarat yang boleh diterima oleh Lembaga bagi perbezaan amaun
itu.

(3) Tiap-tiap permohonan bagi lesen untuk menjalankan
perniagaan insurans Labuan hendaklah—

_(a) dibuat secara bertulis dan dikemukakan kepada_
Lembaga;

_(b)_ menyatakan sama ada perniagaan insurans Labuan itu
adalah berhubungan dengan perniagaan insurans nyawa
atau perniagaan insurans am;

_(c) menyatakan jenis perniagaan insurans Labuan, mengikut_
mana-mana yang berkenaan, yang hendak dijalankan di
bawah lesen insurans; dan

_(d) menyatakan perancangan perniagaan pemohon; dan_

_(e)_ disertai dengan—

(i) suatu salinan—

_(aa) dokumen konstituen pemohon yang disahkan_
dengan sewajarnya oleh pengarah atau
pegawai pemohon;

_(bb)_ ketetapan lembaga dan mesyuarat agung
pemohon, jika ada, yang disahkan dengan
sewajarnya oleh pengarah atau pegawai
pemohon, yang memberi kuasa pemohon
untuk memohon suatu lesen insurans;

_(cc)_ perakuan pemerbadanan atau pendaftaran
pemohon, mengikut mana-mana yang
berkenaan, yang diperakui oleh pihak
berkuasa pendaftaran yang berkenaan di
tempat penubuhan atau asal pemohon;
dan

_(dd)_ kecuali berhubung dengan suatu permohonan
untuk menjalankan perniagaan insurans
kaptif Labuan, suatu surat kesedaran
daripada pihak berkuasa penyeliaan negara
asal pemohon atau apa-apa pihak berkuasa
yang ditentukan oleh Lembaga;


-----

114 _Rang Undang-Undang_

(ii) suatu salinan akaun tahunan pemohon yang telah
diaudit bagi tiga tahun berturut-turut sebaik sebelum
permohonan itu, jika berkenaan;

(iii) suatu pernyataan mengenai—

_(aa)_ nama, tempat dan tarikh penubuhan
pemohon;

_(bb) nama, alamat, kelayakan dan pengalaman_
p e n g a r a h d a n p e g a w a i y a n g
bertanggungjawab bagi pengurusan
keseluruhan hal ehwal pemohon; dan

_(cc) nama dan alamat setiap anggota yang_
memegang lima belas peratus syer mengundi
pemohon atau lebih;

(iv) suatu perisytiharan oleh pemohon mengenai kejujuran
pengarah dan pegawai pemohon yang akan terlibat
dengan pengurusan penanggung insurans Labuan
yang dicadangkan itu; dan

(v) dalam hal sesuatu permohonan oleh suatu syarikat
Labuan, suatu jaminan yang didapatkan dan suatu
aku janji yang diberikan, dan dalam hal permohonan
oleh suatu syarikat Labuan asing atau cawangan
suatu penanggung insurans Malaysia, suatu aku janji
yang diberikan, oleh pemohon berkenaan dengan
perniagaan insurans Labuannya, mengikut apa-apa
cara dan apa-apa bentuk yang boleh diterima oleh
Lembaga, dan jaminan serta aku janji itu hendaklah
membuat peruntukan, antara lain, bahawa—

_(aa) pemohon hendaklah mematuhi obligasi_
kewangan dan kehendak yang dikenakan di
bawah Akta ini dan hendaklah menjelaskan
liabiliti pemohon berkenaan dengan
perniagaan insurans Labuannya;

_(bb) jika pemohon ialah suatu syarikat Labuan,_
tiada peserta pemohon yang memegang
sepuluh peratus modal berbayar pemohon
atau lebih boleh ditukar tanpa mendapatkan
kelulusan bertulis terlebih dahulu daripada
Lembaga dan, jika pemohon ialah suatu
syarikat Labuan asing, bahawa ia akan


-----

_Perkhidmatan Kewangan dan Sekuriti Labuan_ 115

dengan segera memberitahu Lembaga
tentang apa-apa pertukaran pesertanya
yang memegang sepuluh peratus modal
berbayarnya atau lebih; dan

_(cc) tiap-tiap pengarah atau pegawai prinsipal_
pemohon yang bertanggungjawab bagi
pengurusan perniagaan insurans Labuannya
hendaklah orang yang layak dan sesuai dan
pelantikan pengarah atau pegawai prinsipal
itu akan hanya dibuat selepas berunding
dengan Lembaga.

(4) Perenggan (3)(e)(v) tidaklah terpakai bagi permohonan untuk
menjalankan perniagaan insurans kaptif Labuan jika pemunya polisi
ialah perbadanan berkaitan atau perbadanan sekutu penanggung
insurans itu.

(5) Lembaga boleh menghendaki daripada pemohon apa-apa
maklumat atau dokumen lain yang ditentukan oleh Lembaga bagi
maksud menentukan permohonan itu.

(6) Perkara yang dinyatakan dalam subseksyen (5) boleh berbeza
antara pemohon, atau kelas, kategori atau perihalan pemohon yang
berlainan sebagaimana yang ditentukan oleh Lembaga.

(7) Sesuatu permohonan di bawah seksyen ini boleh dibuat
berhubung dengan seseorang yang belum lagi ditubuhkan di bawah
Akta Syarikat Labuan 1990 tetapi akan ditubuhkan sedemikian
sekiranya orang itu mendapat lesen insurans, dan sekiranya
sedemikian kehendak subseksyen (1) boleh diubah oleh Lembaga
sebagaimana yang difikirkan sesuai.

**Permohonan bagi lesen insurans untuk menjalankan aktiviti**
**berkaitan insurans Labuan**

**104.** (1) Tiap-tiap pemohon bagi lesen insurans untuk menjalankan
perniagaan sebagai pengurus insurans Labuan, pengurus
pengunderaitan Labuan atau broker insurans Labuan hendaklah
memuaskan hati Lembaga bahawa—

_(a)_ orang yang mengawal, pengarah dan pegawai prinsipal
pemohon ialah orang yang layak dan sesuai;


-----

116 _Rang Undang-Undang_

_(b)_ pemohon berupaya mengekalkan wang yang cukup dalam
perniagaannya untuk menampung perbelanjaan operasi
dan pengurusannya di Labuan selama sekurang-kurangnya
enam bulan;

_(c) berkenaan dengan pemohon bagi lesen insurans untuk_
menjalankan perniagaan pengurus insurans Labuan atau
pengurus pengunderaitan Labuan—

(i) pemohon itu telah mewujudkan, atau mengaku
janji akan mewujudkan, pengurusannya di Labuan
dengan pengetahuan dan kepakaran yang mencukupi
tentang perniagaan insurans Labuan yang hendak
dijalankan; atau

(ii) pemohon telah melantik, atau mengaku janji akan
melantik, seorang pengurus insurans Labuan atau
pengurus pengunderaitan Labuan berlesen di
Labuan dengan pengetahuan dan pengalaman yang
mencukupi tentang perniagaan insurans Labuan
yang hendak dijalankan;

_(d) berkenaan dengan pemohon bagi lesen insurans untuk_
menjalankan perniagaan broker insurans Labuan—

(i) pemohon telah mewujudkan, atau mengaku janji
akan mewujudkan, pengurusannya di Labuan
dengan pengetahuan dan kepakaran yang mencukupi
tentang perniagaan insurans Labuan yang hendak
dijalankan; atau

(ii) pemohon telah melantik, atau mengaku janji akan
melantik, seorang pengurus insurans Labuan berlesen
di Labuan dengan pengetahuan dan pengalaman
yang mencukupi tentang perniagaan insurans Labuan
yang hendak dijalankan;

_(e) pemohon sama ada telah mendapatkan atau mengaku janji_
akan mendapatkan apa-apa polisi insurans tanggung rugi
profesional yang tidak kurang daripada dua juta lima
ratus ribu ringgit atau yang setara dengannya dalam
apa-apa mata wang asing atau apa-apa amaun atau jenis
mata wang lain yang ditentukan oleh Lembaga, dan terus
ditanggung rugi di bawah polisi itu sepanjang operasinya
di Labuan;


-----

_Perkhidmatan Kewangan dan Sekuriti Labuan_ 117

_(f) pemohon memegang apa-apa kelayakan yang ditentukan_
oleh Lembaga; dan

_(g) pemohon mengaku janji akan menjadi anggota persatuan_
penanggung insurans Labuan.

(2) Tiap-tiap permohonan bagi lesen untuk menjalankan perniagaan
sebagai pengurus insurans Labuan, pengurus pengunderaitan
Labuan atau broker insurans Labuan hendaklah—

_(a) dibuat secara bertulis dan dikemukakan kepada_
Lembaga;

_(b)_ menyatakan jenis perniagaan yang hendak dijalankan di
bawah lesen insurans itu; dan

_(c) disertai dengan—_

(i) suatu salinan—

_(aa)_ dokumen konstituen pemohon yang disahkan
dengan sewajarnya oleh pengarah atau
pegawai pemohon;

_(bb) ketetapan lembaga dan mesyuarat agung_
pemohon, jika ada, yang disahkan dengan
sewajarnya oleh pengarah atau pegawai
pemohon, yang memberi kuasa pemohon
untuk memohon suatu lesen insurans;

_(cc) perakuan pemerbadanan atau pendaftaran_
pemohon, mengikut mana-mana yang
berkenaan, yang diperakui oleh pihak
berkuasa pendaftaran yang berkenaan di
tempat penubuhan atau asal pemohon;
dan

_(dd) suatu surat kesedaran daripada pihak berkuasa_
penyeliaan negara asal pemohon atau apaapa pihak berkuasa yang ditentukan oleh
Lembaga;

(ii) suatu salinan akaun tahunan pemohon yang telah
diaudit bagi tiga tahun berturut-turut sebaik sebelum
permohonan itu, jika berkenaan;


-----

118 _Rang Undang-Undang_

(iii) suatu pernyataan mengenai—

_(aa)_ nama, tempat dan tarikh penubuhan
pemohon;

_(bb) nama, alamat, kelayakan dan pengalaman_
p e n g a r a h d a n p e g a w a i y a n g
bertanggungjawab bagi pengurusan
keseluruhan hal ehwal pemohon; dan

_(cc) nama dan alamat setiap anggota yang_
memegang lima belas peratus syer mengundi
pemohon atau lebih;

(iv) suatu perisytiharan oleh pemohon mengenai kejujuran
pengarah dan pegawai pemohon yang akan terlibat
dalam pengurusan pengurus insurans Labuan yang
dicadangkan, pengurus pengunderaitan Labuan
yang dicadangkan atau broker insurans Labuan
yang dicadangkan, mengikut mana-mana yang
berkenaan;

(v) dalam hal sesuatu permohonan oleh suatu syarikat
Labuan, suatu jaminan yang didapatkan dan suatu
aku janji yang diberikan, dan, dalam hal permohonan
oleh suatu syarikat Labuan asing atau cawangan
suatu penanggung insurans Malaysia, suatu aku janji
yang diberikan, oleh pemohon berkenaan dengan
perniagaan pengurus insurans Labuan, pengurus
pengunderaitan Labuan atau broker insurans
Labuan, mengikut mana-mana yang berkenaan,
mengikut apa-apa cara dan apa-apa bentuk yang
boleh diterima oleh Lembaga, dan jaminan serta
aku janji itu hendaklah membuat peruntukan, antara
lain, bahawa—

_(aa) pemohon akan mematuhi obligasi kewangan_
dan kehendak yang dikenakan di bawah Akta
ini dan akan menjelaskan liabiliti pemohon
berkenaan dengan perniagaan pengurus
insurans Labuan, pengurus pengunderaitan
Labuan atau broker insurans Labuan,
mengikut mana-mana yang berkenaan;

_(bb) jika pemohon ialah suatu syarikat Labuan,_
tiada peserta pemohon yang memegang
sepuluh peratus modal berbayar pemohon


-----

_Perkhidmatan Kewangan dan Sekuriti Labuan_ 119

atau lebih boleh ditukar tanpa mendapatkan
kelulusan bertulis terlebih dahulu daripada
Lembaga dan, jika pemohon ialah suatu
syarikat Labuan asing, bahawa ia akan
dengan segera memberitahu Lembaga
tentang apa-apa pertukaran pesertanya
yang memegang sepuluh peratus modal
berbayarnya atau lebih; dan

_(cc) tiap-tiap pengarah atau pegawai prinsipal_
pemohon yang bertanggungjawab bagi
pengurusan perniagaan pengurus insurans
Labuan, pengurus pengunderaitan Labuan
atau broker insurans Labuan, mengikut
mana-mana yang berkenaan, hendaklah
orang yang layak dan sesuai dan pelantikan
pengarah atau pegawai prinsipal itu akan
hanya dibuat selepas berunding dengan
Lembaga.

(3) Lembaga boleh menghendaki daripada pemohon apa-apa
maklumat atau dokumen lain sebagaimana yang ditentukan oleh
Lembaga bagi maksud menentukan permohonan itu.

(4) Perkara-perkara yang ditentukan di bawah subseksyen (3)
boleh berbeza antara pemohon, atau kelas, kategori atau perihalan
pemohon yang berlainan sebagaimana yang ditentukan oleh
Lembaga.

**Pemberian lesen insurans**

**105.** (1) Apabila diterima permohonan bagi lesen insurans,
Lembaga boleh meluluskan permohonan itu, dengan atau tanpa
syarat, atau menolak permohonan itu.

(2) Jika Lembaga menolak permohonan itu, Lembaga hendaklah
memberitahu pemohon secara bertulis mengenai penolakan itu.

(3) Jika Lembaga meluluskan lesen insurans itu di bawah
subseksyen (1), Lembaga hendaklah mengeluarkan lesen insurans
kepada pemohon.


-----

120 _Rang Undang-Undang_

(4) Lembaga boleh menentukan jenis aktiviti yang boleh
dijalankan oleh pemegang lesen insurans dalam lesen insurans
itu.

(5) Seorang pemohon yang terkilan dengan keputusan Lembaga
di bawah subseksyen (1) untuk menolak permohonannya, boleh
dalam tempoh tiga puluh hari selepas keputusan itu diberitahu
kepadanya, merayu kepada Menteri secara bertulis.

(6) Pemegang lesen insurans hendaklah mematuhi apa-apa
syarat yang dikenakan di bawah lesen yang diberikan di bawah
subseksyen (1) selama tempoh lesen itu berkuat kuasa.

(7) Lesen yang diberikan di bawah seksyen ini hendaklah terus
berkuat kuasa sehingga lesen itu diserahkan balik atau dibatalkan
mengikut Akta ini.

(8) Lembaga boleh, selepas berunding dengan Menteri, melalui
notis bertulis kepada pemegang lesen insurans itu mengubah terma
dan syarat yang sedia ada atau mengenakan apa-apa terma dan
syarat tambahan, berkenaan dengan suatu lesen insurans, dari
semasa ke semasa sebagaimana yang difikirkannya patut.

**Penyiaran senarai semua pemegang lesen insurans**

**106.** Lembaga hendaklah menyiarkan pada tiap-tiap tahun tidak
lewat daripada 31 Mac setiap tahun suatu senarai semua pemegang
lesen insurans yang sedia ada pada 31 Disember tahun yang
sebelumnya dan nombor lesen mereka dalam Warta, dan jika apaapa lesen dikeluarkan, dibatalkan atau diserahkan balik, selepas
penyiaran itu, Lembaga hendaklah menyebabkan suatu senarai
yang telah diubah mengenai semua pemegang lesen insurans
yang sedia ada dan nombor lesen mereka disiarkan dalam _Warta_
dengan secepat yang dapat dilaksanakan.

**Penerusan kehendak pelesenan**

**107.** (1) Tiap-tiap penanggung insurans Labuan yang merupakan
suatu syarikat Labuan hendaklah sebelum membuat apa-apa pindaan
atau perubahan kepada mana-mana dokumen konstituennya, atau
sebelum apa-apa pertukaran orang yang mengawal, pengarah
atau pegawai prinsipalnya, memberikan butir-butir secara bertulis
kepada Lembaga mengenai pindaan, perubahan atau pertukaran
yang dicadangkan itu, untuk kelulusan Lembaga.


-----

_Perkhidmatan Kewangan dan Sekuriti Labuan_ 121

(2) Tiap-tiap penanggung insurans Labuan yang merupakan
suatu syarikat Labuan asing hendaklah, sebelum membuat apaapa pertukaran pegawai prinsipalnya, memberikan butir-butir
secara bertulis kepada Lembaga mengenai apa-apa pertukaran
yang dicadangkan itu untuk kelulusan Lembaga.

(3) Tiap-tiap penanggung insurans Labuan yang merupakan suatu
syarikat Labuan asing atau suatu cawangan penanggung insurans
Malaysia hendaklah memberitahu secara bertulis dalam tempoh tiga
bulan selepas membuat apa-apa pindaan atau perubahan kepada
mana-mana dokumen konstituennya, atau apa-apa pertukaran
orang yang mengawal atau pengarahnya dan memberikan butirbutir bertulis kepada Lembaga mengenai pindaan, perubahan atau
pertukaran itu yang disahkan dengan sewajarnya oleh seorang
pengarah penanggung insurans Labuan itu mengikut cara yang
boleh diterima oleh Lembaga.

(4) Tiap-tiap pemegang lesen insurans hendaklah dengan sertamerta memberitahu Lembaga mengenai apa-apa pindaan atau
perubahan kepada apa-apa maklumat yang telah diberikan kepada
Lembaga berkaitan dengan permohonan bagi lesen insurans itu.

(5) Tiada penanggung insurans Labuan boleh membuat apaapa pindaan atau perubahan kepada dokumen konstituennya yang
berlawanan dengan mana-mana undang-undang bertulis.

(6) Jika penanggung insurans Labuan itu ialah suatu syarikat
Labuan, tiada peserta penanggung insurans Labuan itu yang
memegang lima belas peratus modal berbayar pemohon atau lebih
boleh ditukar tanpa kelulusan bertulis terlebih dahulu daripada
Lembaga dan, jika penanggung insurans Labuan itu ialah suatu
syarikat Labuan asing, penanggung insurans itu hendaklah dengan
segera memberitahu Lembaga mengenai apa-apa pertukaran
pesertanya yang memegang lima belas peratus modal berbayarnya
atau lebih.

PENGGAL 3

KEHENDAK KEWANGAN DAN KEWAJIPAN DAN SEKATAN
TERHADAP PEMEGANG LESEN INSURANS

**Pelantikan aktuari**

**108.** Tiap-tiap penanggung insurans Labuan yang menjalankan
perniagaan insurans nyawa hendaklah melantik seorang aktuari
tiap-tiap tahun dalam apa-apa tempoh yang ditentukan oleh
Lembaga


-----

122 _Rang Undang-Undang_

**Margin kesolvenan**

**109.** Tiap-tiap penanggung insurans Labuan, termasuk seorang
pemegang lesen insurans yang menjalankan perniagaan insurans
kaptif Labuan, hendaklah memastikan bahawa nilai boleh terhasil
asetnya melebihi amaun liabilitinya dengan suatu margin dalam
suatu amaun atau yang dikira mengikut apa-apa cara yang ditentukan
secara bertulis oleh Lembaga dari semasa ke semasa.

**Akaun berasingan hendaklah disimpan oleh penanggung**
**insurans Labuan**

**110.** (1) Tiap-tiap penanggung insurans Labuan hendaklah
menyimpan akaun dan wang berkenaan dengan perniagaan insurans
Labuannya berasingan daripada wangnya yang lain.

(2) Tiap-tiap penanggung insurans Labuan yang menjalankan
kedua-dua perniagaan insurans nyawa dan perniagaan insurans am
hendaklah menyimpan akaun dan wang yang berkenaan dengan
perniagaan insurans nyawanya berasingan daripada akaun dan
wang yang berkenaan dengan perniagaan insurans amnya.

(3) Tiap-tiap penanggung insurans Labuan yang merupakan suatu
cawangan penanggung insurans Malaysia hendaklah menyimpan
akaun berkenaan dengan perniagaan insurans Labuannya berasingan
daripada akaun yang berkenaan dengan perniagaan insurans
domestiknya yang dijalankan di Labuan.

**Pengemukaan penyata kewangan**

**111. Tiap-tiap penanggung insurans Labuan hendaklah mematuhi**
kehendak yang berkenaan dengan pengemukaan penyata kewangan
sebagaimana yang dinyatakan dalam Jadual Ketiga.

**Subsidiari dan pejabat pemegang lesen insurans**

**112.** Pemegang lesen insurans yang merupakan suatu syarikat
Labuan boleh, tertakluk kepada persetujuan bertulis terlebih
dahulu daripada Lembaga, membuka apa-apa pejabat selain
tempat perniagaan utamanya di Labuan, atau memperoleh atau
menubuhkan apa-apa subsidiari.


-----

_Perkhidmatan Kewangan dan Sekuriti Labuan_ 123

**Sekatan terhadap perniagaan oleh penanggung insurans**
**Labuan**

**113.** (1) Tiada penanggung insurans Labuan boleh menjalankan
apa-apa aktiviti perniagaan di Labuan atau di tempat lain dari
pejabatnya di Labuan selain perniagaan insurans Labuannya atau
aktiviti perniagaan yang berkaitan dengan atau bagi maksud
perniagaan insurans Labuan sedemikian.

(2) Walau apa pun takrif “perniagaan insurans Labuan” dan
walau apa pun subseksyen (1), sesuatu penanggung insurans
Labuan boleh menjalankan insurans semula perniagaan insurans
domestik, termasuk insurans semula perniagaan insurans domestik
yang diurusniagakan dalam mata wang Malaysia dan apa-apa
perniagaan lain yang ditentukan oleh Lembaga.

(3) Tiada penanggung insurans Labuan boleh bertindak bagi
pihak penanggung insurans Labuan yang lain sebagai pengurus
insurans Labuan atau pengurus pengunderaitan Labuan melainkan
jika penanggung insurans yang mula-mula disebut itu telah diberi
suatu lesen insurans untuk menjalankan perniagaan sebagai pengurus
insurans Labuan atau pengurus pengunderaitan Labuan, mengikut
mana-mana yang berkenaan.

**Sekatan terhadap dan kewajipan pengurus insurans Labuan,**
**pengurus pengunderaitan Labuan dan broker insurans**
**Labuan**

**114.** (1) Tiada pengurus insurans Labuan berlesen boleh memberikan
apa-apa khidmat selain khidmat pentadbiran dan tiada pengurus
pengunderaitan Labuan berlesen boleh memberikan apa-apa khidmat
selain khidmat pengunderaitan.

(2) Tiada pengurus pengunderaitan Labuan berlesen boleh
memberikan khidmat pengunderaitan dalam atau dari Labuan
kepada mana-mana orang yang tidak dilesenkan di bawah Akta
ini atau kepada mana-mana perniagaan yang dijalankan oleh
penanggung insurans yang didaftarkan di bawah Akta Insurans
1996 atau oleh pengendali takaful yang didaftarkan di bawah
Akta Takaful 1984.


-----

124 _Rang Undang-Undang_

(3) Tiada broker insurans Labuan berlesen boleh bertindak
sebagai broker berkenaan dengan perniagaan insurans domestik,
tetapi broker insurans Labuan berlesen boleh mengendalikan
insurans semula perniagaan insurans domestik, termasuk insurans
semula perniagaan insurans domestik yang diurusniagakan dalam
mata wang Malaysia.

(4) Tiap-tiap pengurus insurans Labuan berlesen atau pengurus
pengunderaitan Labuan berlesen yang bertindak bagi pihak
penanggung insurans Labuan hendaklah menyenggarakan wangnya
berasingan daripada wang penanggung insurans Labuan itu dan
tidak boleh menggunakan wang penanggung insurans Labuan itu
untuk menjelaskan apa-apa perbelanjaan atau liabilitinya selain
berkenaan dengan perniagaan insurans Labuan itu.

**Senarai penanggung insurans Labuan hendaklah diberikan**
**oleh pengurus insurans Labuan dan pengurus pengunderaitan**
**Labuan**

**115.** Tiap-tiap pengurus insurans Labuan berlesen dan pengurus
pengunderaitan Labuan berlesen hendaklah, dalam tempoh tiga
puluh hari dari berakhirnya tahun kewangannya, mengemukakan
kepada Lembaga, mengikut apa-apa bentuk dan cara yang
ditentukan oleh Lembaga, suatu senarai semua penanggung insurans
Labuan yang diberi khidmat pentadbiran oleh pengurus insurans
Labuan berlesen itu atau khidmat pengunderaitan oleh pengurus
pengunderaitan Labuan berlesen itu.

**Penjalanan perniagaan**

**116.** (1) Tiap-tiap penanggung insurans Labuan hendaklah—

_(a)_ menjalankan perniagaannya dengan usaha wajar dan cermat
mengikut prinsip insurans yang baik;

_(b)_ mengikut standard perakaunan antarabangsa yang diterima
umum atau apa-apa standard lain yang diluluskan oleh
Lembaga;

_(c) mendaftarkan semua aset atas namanya, atau atas nama_
penjaga atau penama bagi penanggung insurans Labuan
jika aset diperoleh atas nama penjaga atau penama itu,
dan dalam hal syer pembawa, memegang syer pembawa
itu dalam jagaan selamat; dan


-----

_Perkhidmatan Kewangan dan Sekuriti Labuan_ 125

_(d) menunjukkan dengan jelas pada kepala suratnya, alat tulis_
dan dokumen lain yang mengandungi namanya bahawa
penanggung insurans itu dilesenkan di bawah Akta ini,
berserta dengan nombor lesen insuransnya.

(2) Tiada penanggung insurans Labuan boleh mengiklankan
atau menyiarkan, dalam apa-apa bentuk, maklumat yang tidak
benar atau yang mungkin mengelirukan seorang lain berhubung
dengan undang-undang bertulis yang terpakai bagi penanggung
insurans Labuan dan perniagaan dan aktiviti berkaitannya atau
status kewangan penanggung insurans Labuan itu atau pelan
insurans atau insurans semula atau apa-apa perkara lain berkenaan
dengan perniagaan insurans Labuannya.

(3) Perenggan (1)(a) dan _(d)_ dan subseksyen (2) hendaklah
terpakai dengan ubah suaian yang perlu bagi pengurus insurans
Labuan berlesen, pengurus pengunderaitan Labuan berlesen dan
broker insurans Labuan berlesen.

PENGGAL 4

PEMBAYARAN WANG POLISI DI BAWAH POLISI NYAWA DAN
POLISI KEMALANGAN DIRI

**Pemakaian Penggal ini**

**117.** Dalam Penggal ini, sebutan mengenai polisi ialah suatu
sebutan mengenai polisi nyawa, termasuk polisi nyawa di bawah
seksyen 23 Akta Undang-Undang Sivil 1956 [Akta 67], dan suatu
polisi kemalangan diri yang diambil oleh pemunya polisi atas
nyawanya sendiri yang memperuntukkan pembayaran wang polisi
apabila dia mati.

**Kuasa untuk membuat penamaan**

**118.** (1) Seseorang pemunya polisi yang telah mencapai umur lapan
belas tahun boleh menamakan seorang yang benar untuk menerima
wang polisi yang kena dibayar apabila dia mati di bawah polisi
itu dengan memberitahu penanggung insurans Labuan itu secara
bertulis mengenai nama, tarikh lahir, nombor kad pengenalan atau
nombor perakuan kelahiran dan alamat penama pada masa polisi
itu dikeluarkan.


-----

126 _Rang Undang-Undang_

(2) Jika suatu penamaan dibuat selepas polisi itu dikeluarkan,
pemunya polisi hendaklah mengemukakan polisi itu berserta dengan
butir-butir mengenai penama yang disebut dalam subseksyen (1)
bagi pengendorsan penanggung insurans Labuan itu mengenai
penamaan atas polisi itu.

(3) Sesuatu penamaan yang dibuat di bawah subseksyen (1)
hendaklah disaksikan oleh seseorang yang sempurna akal yang
telah mencapai umur lapan belas tahun dan bukan seorang penama
yang dinamakan di bawah subseksyen itu.

(4) Penanggung insurans Labuan—

_(a)_ hendaklah memaparkan dengan jelas dalam borang penamaan
suatu notis bahawa pemunya polisi hendaklah menyerahkan
faedah polisi itu kepada penamanya jika niatnya ialah
supaya penamanya, selain suami atau isterinya, anaknya
atau ibu atau bapanya, menerima faedah polisi itu secara
benefisial dan tidak sebagai wasi;

_(b)_ hendaklah merekodkan penamaan itu dan butir-butir
penama dalam daftar polisinya; dan

_(c) hendaklah mendaftarkan dalam daftar polisinya penamaan_
yang dibuat di bawah subseksyen (1) dan penamaan itu
hendaklah mula berkuat kuasa dari tarikh penamaan itu
didaftarkan.

(5) Kegagalan untuk mematuhi subseksyen (4) akan menjejaskan
kesahan penamaan itu melainkan jika dibuktikan selainnya bahawa
pemberitahuan yang perlu mengenai penamaan itu telah dibuat
oleh pemunya polisi dan diberikan kepada penanggung insurans
Labuan untuk pengendorsan pada polisi itu.

(6) Sesuatu penamaan yang dibuat di bawah subseksyen (1)
boleh dibuat bagi faedah seseorang atau beberapa orang dan jika
orang yang dinamakan itu lebih daripada seorang, pemunya polisi
boleh mengarahkan supaya bahagian yang ditentukan dibayar
kepada orang yang dinamakan dan dalam ketiadaan arahan daripada
pemunya polisi, penanggung insurans Labuan hendaklah membayar
bahagian yang sama banyak kepada orang itu.


-----

_Perkhidmatan Kewangan dan Sekuriti Labuan_ 127

**Pembatalan penamaan**

**119.** (1) Sesuatu penamaan, termasuk sesuatu penamaan yang
baginya seksyen 121 terpakai, hendaklah dibatalkan—

_(a)_ apabila penama mati, atau jika terdapat lebih daripada
seorang penama, apabila kesemua penama mati, semasa
hayat pemunya polisi;

_(b)_ melalui suatu notis bertulis yang diberikan oleh pemunya
polisi; atau

_(c) dengan apa-apa penamaan terkemudian._

(2) Tertakluk kepada subseksyen (1), sesuatu penamaan tidak
boleh dibatalkan melalui wasiat atau melalui apa-apa tindakan,
kejadian atau cara lain.

(3) Jika terdapat lebih daripada satu penama dan salah satu
penama itu mati terdahulu daripada pemunya polisi, jika tiada apaapa penamaan terkemudian oleh pemunya polisi bagi melupuskan
bahagian penama yang mati itu, penanggung insurans Labuan
itu hendaklah membayar bahagian penama yang mati itu kepada
penama yang masih hidup mengikut nisbah bahagian mereka
masing-masing.

**Pembayaran wang polisi**

**120.** (1) Tertakluk kepada subseksyen (2), jika seseorang pemunya
polisi mati setelah membuat suatu penamaan, penanggung insurans
Labuan hendaklah membayar wang polisi pemunya polisi yang
mati itu mengikut arahan penamaan itu apabila diterima suatu
tuntutan daripada penama dan tuntutan itu disertakan dengan
bukti kematian pemunya polisi.

(2) Jika seseorang penama tidak menuntut wang polisi dalam
tempoh dua bulan selepas penanggung insurans Labuan menyedari
tentang kematian pemunya polisi, penanggung insurans Labuan
itu hendaklah memberitahu penama secara bertulis di alamatnya
yang terakhir diketahui mengenai haknya untuk menuntut wang
polisi itu.


-----

128 _Rang Undang-Undang_

(3) Jika seseorang penama tidak menuntut wang polisi
dalam tempoh dua belas bulan selepas pemberitahuan di bawah
subseksyen (2), seksyen 124 hendaklah terpakai seolah-olah tiada
penamaan telah dibuat.

(4) Jika seseorang penama, selain penama di bawah seksyen 121,
mati selepas kematian pemunya polisi tetapi sebelum apa-apa
wang polisi telah dibayar kepadanya sebagai penama, seksyen 119
atau seksyen 124 hendaklah terpakai bagi polisi itu, mengikut
mana-mana yang berkenaan.

**Pemegang amanah bagi wang polisi**

**121.** (1) Sesuatu penamaan oleh pemunya polisi, selain pemunya
polisi yang beragama Islam, hendaklah mewujudkan suatu amanah
bagi faedah penama wang polisi yang kena dibayar atas kematian
pemunya polisi, jika—

_(a)_ penama ialah suami atau isteri atau anaknya; atau

_(b)_ apabila tidak ada suami atau isteri atau anak yang masih
hidup pada masa penamaan itu, penama ialah ibu atau
bapanya.

(2) Sesuatu pembayaran di bawah subseksyen (1) tidaklah
menjadi sebahagian daripada harta pusaka pemunya polisi yang
mati atau tertakluk kepada hutangnya.

(3) Pemunya polisi, melalui polisi itu, atau melalui suatu notis
bertulis kepada penanggung insurans Labuan, boleh melantik
pemegang amanah bagi wang polisi itu dan jika tidak ada pemegang
amanah—

_(a)_ penama yang berwibawa untuk berkontrak; atau

_(b)_ jika penama tidak berwibawa untuk berkontrak, ibu atau
bapa penama yang tidak berwibawa itu dan jika tidak
ada ibu atau bapa yang masih hidup, Pemegang Amanah
Raya,

hendaklah menjadi pemegang amanah bagi wang polisi itu dan
penerimaan seseorang pemegang amanah hendaklah menjadi
pelepasan kepada penanggung insurans Labuan bagi segala
liabiliti berkenaan dengan wang polisi yang telah dibayar kepada
pemegang amanah itu.


-----

_Perkhidmatan Kewangan dan Sekuriti Labuan_ 129

(4) Seseorang pemunya polisi tidak boleh membuat urusan
mengenai sesuatu polisi yang baginya subseksyen (1) terpakai
dengan membatalkan sesuatu penamaan di bawah polisi itu,
dengan mengubah atau menyerahkan balik polisi itu, atau dengan
menyerahhakkan atau menyandarkan polisi itu sebagai cagaran,
tanpa persetujuan bertulis pemegang amanah.

(5) Tiada apa-apa jua dalam seksyen ini boleh menjejaskan
seseorang pemiutang pemunya polisi daripada memohon kepada
mahkamah untuk suatu perisytiharan bahawa seksyen ini,
keseluruhannya atau sebahagiannya, tidak terpakai bagi manamana polisi tertentu atas alasan bahawa premium di bawah polisi
itu telah dibayar untuk menipu pemiutang itu.

**Penama selain penama di bawah seksyen 121**

**122.** (1) Seseorang penama, selain penama di bawah seksyen 121,
hendaklah menerima wang polisi yang kena dibayar atas kematian
pemunya polisi itu sebagai wasi dan tidak semata-mata sebagai
benefisiari dan apa-apa pembayaran kepada penama hendaklah
menjadi sebahagian daripada harta pusaka pemunya polisi yang
telah mati dan tertakluk kepada hutangnya dan penanggung insurans
Labuan hendaklah dilepaskan daripada liabiliti berkenaan dengan
wang polisi yang dibayar.

(2) Subseksyen (1) terpakai bagi penama pemunya polisi yang
beragama Islam yang, apabila menerima wang polisi itu, hendaklah
membahagikan wang polisi itu mengikut prinsip shariah.

**Wang polisi yang diserahhakkan atau disandarkan**

**123. (1) Walaupun terdapat penamaan di bawah seksyen 118 atau**
pewujudan suatu amanah di bawah subseksyen 121(1), jika wang
polisi itu, keseluruhannya atau sebahagiannya, telah disandarkan
sebagai cagaran atau diserahhakkan kepada seseorang, tuntutan
orang yang berhak di bawah cagaran itu atau penerima serah hak
itu hendaklah diberi keutamaan mengatasi tuntutan penama itu
dan, tertakluk kepada pemeliharaan hak di bawah cagaran atau
serah hak itu, penanggung insurans Labuan hendaklah membayar
baki wang polisi kepada penama itu.

(2) Jika terdapat lebih daripada seorang yang berhak di bawah
cagaran atau serah hak itu, hak orang yang berhak di bawah
cagaran atau serah hak itu masing-masing hendaklah mengikut


-----

130 _Rang Undang-Undang_

susunan keutamaan yang menurut keutamaan tarikh cagaran atau
serah hak itu diwujudkan, dengan kedua-dua cagaran dan serah
hak itu dikira sebagai satu kelas bagi maksud ini.

**Pembayaran wang polisi jika tidak ada penamaan**

**124.** (1) Jika pemunya polisi sesuatu polisi mati tanpa membuat
sesuatu penamaan, tertakluk kepada seksyen 123, penanggung insurans
Labuan hendaklah membayar wang polisi pemunya polisi yang
mati itu kepada pemohon yang mengemukakan Pemberian Probet
atau Surat Kuasa Pentadbiran atau Perintah Pembahagian.

(2) Tertakluk kepada subseksyen (1), penanggung insurans
Labuan boleh membayar kepada suami atau isteri, anak atau ibu
atau bapa pemunya polisi mengikut susunan keutamaan itu dan
jika terdapat lebih daripada seorang isteri, anak atau ibu atau bapa,
dalam bahagian yang sama kepada setiap orang dalam kelas itu
dan jika tiada suami atau isteri, anak atau ibu atau bapa dan—

_(a)_ jika wang polisi tidak melebihi satu ratus ribu ringgit
atau nilai yang setara dengannya dalam mata wang asing
atau apa-apa amaun atau jenis mata wang lain yang
lebih banyak sebagaimana yang ditentukan, penanggung
insurans Labuan boleh membayar semua wang polisi itu
tanpa menghendaki Pemberian Probet atau Surat Kuasa
Pentadbiran atau Perintah Pembahagian—

(i) kepada seseorang yang memuaskan hati penanggung
insurans Labuan sebagai berhak dan berkemungkinan
akan diberi Pemberian Probet atau Surat Kuasa
Pentadbiran atau Perintah Pembahagian; atau

(ii) kepada seseorang yang memuaskan hati penanggung
insurans Labuan sebagai berhak secara benefisial
kepada harta pusaka pemunya polisi yang telah
mati itu; atau

_(b)_ jika wang polisi itu adalah lebih daripada satu ratus ribu
ringgit atau nilai yang setara dengannya dalam mata
wang asing, atau apa-apa amaun atau jenis mata wang
lain yang lebih banyak sebagaimana yang ditentukan,
penanggung insurans Labuan boleh membayar kepada
orang yang disebut dalam subperenggan _(a)(i) atau (ii)_
amaun yang disebut dalam perenggan itu dan tertakluk
kepada subseksyen (6), membayar kepada orang itu baki
wang polisi itu apabila Pemberian Probet atau Surat Kuasa
Pentadbiran atau Perintah Pembahagian dikemukakan.


-----

_Perkhidmatan Kewangan dan Sekuriti Labuan_ 131

(3) Dalam seksyen ini, sebutan mengenai wang polisi ialah
sebutan mengenai amaun agregat wang polisi berkenaan dengan
semua polisi pemunya polisi dengan penanggung insurans Labuan
itu jika tidak ada penamaan.

(4) Pemberian Probet atau Surat Kuasa Pentadbiran atau Perintah
Pembahagian yang diberikan atau yang mempunyai kuat kuasa
seolah-olah telah diberikan, berkenaan dengan harta pusaka diri
yang meliputi wang polisi itu, oleh mahkamah di Malaysia atau
suatu pihak berkuasa yang berwibawa di luar Malaysia, atau
salinan terperakunya hendaklah menjadi bukti yang mencukupi
kepada penanggung insurans Labuan itu untuk membayar wang
polisi itu kepada orang yang kepadanya pemberian itu dibuat.

(5) Penanggung insurans Labuan boleh menerima Pemberian
Probet atau Surat Kuasa Pentadbiran atau Perintah Pembahagian
atau apa-apa dokumen lain yang mempunyai kuat kuasa yang
sama, yang diberikan oleh suatu mahkamah di Malaysia atau suatu
pihak berkuasa yang berwibawa di luar Malaysia, sebagai bukti
yang mencukupi untuk membayar wang polisi pemunya polisi
yang mati itu kepada orang yang kepadanya pemberian itu telah
dibuat, dengan syarat bahawa Pemberian Probet atau Surat Kuasa
Pentadbiran atau Perintah Pembahagian atau dokumen lain yang
mempunyai kuat kuasa yang sama itu telah didaftarkan dengan
sewajarnya di mahkamah di Malaysia dan dimeteraikan mengikut
Akta Probet dan Pentadbiran 1959 [Akta 97].

(6) Jika, setelah tamat tempoh dua belas bulan selepas pembayaran
di bawah perenggan (2)(b) dibuat oleh seseorang penanggung
insurans Labuan, baki wang polisi itu masih kena dibayar dan tiada
tuntutan telah dibuat oleh seseorang yang memegang Pemberian
Probet atau Surat Kuasa Pentadbiran atau Perintah Pembahagian,
penanggung insurans Labuan hendaklah membayar baki wang
polisi itu kepada orang yang menerima pembayaran mula-mula
wang polisi itu.

(7) Wang polisi yang dibayar di bawah seksyen ini hendaklah
disifatkan telah dibayar sewajarnya dan penanggung insurans
Labuan hendaklah dilepaskan daripada liabiliti berkenaan dengan
wang polisi yang telah dibayar sedemikian walaupun tidak ada atau
terdapat ketidaksahan, atau apa-apa kecacatan dalam, Pemberian
Probet atau Surat Kuasa Pentadbiran atau Perintah Pembahagian
atau apa-apa dokumen lain yang mempunyai kuat kuasa yang
sama.


-----

132 _Rang Undang-Undang_

(8) Seseorang yang kepadanya suatu pembayaran boleh dibuat
di bawah seksyen ini hendaklah memberikan suatu resit yang
hendaklah disifatkan sebagai resit yang sah.

**Pembayaran kepada orang yang tidak berwibawa untuk**
**berkontrak**

**125.** Jika seseorang yang belum mencapai umur lapan belas
tahun, atau yang diperakui oleh seorang pengamal perubatan
dalam perkhidmatan awam sebagai tidak sempurna akal dan
tiada jawatankuasa harta pusakanya telah dilantik, atau menjadi
tidak berupaya, oleh sebab kelemahan akal atau tubuh, untuk
menguruskan dirinya dan harta serta hal ehwalnya, penanggung
insurans Labuan—

_(a)_ dalam hal seorang penama di bawah subseksyen 121(1)—

(i) jika wang polisi itu ialah sepuluh ribu ringgit atau
nilai yang setara dengannya dalam mata wang asing
atau kurang daripada itu atau apa-apa amaun atau
jenis mata wang lain sebagaimana yang ditentukan,
boleh membayar kepada seseorang yang memuaskan
hati penanggung insurans Labuan bahawa dia akan
menggunakan wang polisi itu untuk saraan dan
faedah penama di bawah subseksyen 121(1), atau
seseorang yang kepadanya wang polisi kena dibayar
di bawah subseksyen 124(2) atau (6), tertakluk
kepada pelaksanaan aku janji oleh orang itu bahawa
wang polisi itu akan digunakan semata-mata untuk
saraan dan faedah penama itu; dan

(ii) jika wang polisi adalah lebih daripada amaun
yang dinyatakan dalam perenggan _(a), hendaklah_
membayar kepada Pemegang Amanah Raya atau
suatu syarikat amanah yang dinamakan oleh
Pemegang Amanah Raya; atau

_(b)_ dalam hal seseorang yang kepadanya wang polisi kena
dibayar di bawah subseksyen 124(2) atau (6), hendaklah
membayar kepada Pemegang Amanah Raya atau suatu
syarikat amanah Labuan yang dinamakan oleh Pemegang
Amanah Raya.


-----

_Perkhidmatan Kewangan dan Sekuriti Labuan_ 133

**Pembahagian wang polisi dalam perjalanan biasa**
**pentadbiran**

**126.** Seseorang yang kepadanya wang polisi boleh dibayar di
bawah seksyen 124 hendaklah menerima wang polisi itu sebagai
wasi dan tidak semata-mata sebagai benefisiari dan hendaklah
membahagikan wang polisi itu dalam perjalanan biasa pentadbiran
harta pusaka si mati mengikut terma wasiat si mati, dan jika tiada
wasiat sedemikian, mengikut undang-undang yang terpakai bagi
pentadbiran, pembahagian dan pelupusan harta pusakanya kerana
kematiannya tanpa wasiat.

**Penggal ini mengatasi polisi dan mana-mana undang-undang**
**bertulis yang lain**

**127.** (1) Penggal ini hendaklah mempunyai kuat kuasa berhubungan
dengan sesuatu polisi yang berkuat kuasa pada atau selepas
permulaan kuat kuasanya, dan berhubungan dengan suatu penamaan
yang dibuat sebelum, pada atau selepas permulaan kuat kuasanya,
walau apa pun apa-apa jua yang terkandung dalam polisi itu, dan
tiada apa-apa jua yang terkandung dalam sesuatu polisi boleh
mengurangkan, atau ditafsirkan sebagai mengurangkan mengikut
apa-apa cara atau pada apa-apa takat, Penggal ini.

(2) Penggal ini hendaklah mempunyai kesan dan kuat kuasa
sepenuhnya walau apa pun apa-apa jua yang tidak selaras dengan
atau yang berlawanan dengan mana-mana undang-undang bertulis
lain yang berhubungan dengan probet, pentadbiran, pembahagian
atau pelupusan harta pusaka si mati, atau dalam apa-apa rukun
undang-undang, amalan atau adat yang berhubungan dengan
perkara itu.

PENGGAL 5

PENGGULUNGAN

**Penggulungan penanggung insurans Labuan**

**128.** (1) Lembaga hendaklah menjadi pihak kepada apa-apa
petisyen bagi penggulungan mana-mana penanggung insurans
Labuan.


-----

134 _Rang Undang-Undang_

(2) Lembaga boleh mengemukakan petisyen bagi penggulungan
penanggung insurans Labuan atau perniagaan insurans Labuannya
atas alasan ketidakupayaannya menunaikan apa-apa liabilitinya atau
apabila ia menggantung pembayaran kepada pemiutangnya.

(3) Bagi maksud subseksyen (1) dan (2), mahkamah hendaklah
mengambil kira kepentingan pemunya polisi, pelanggan lain dan
pemiutang penanggung insurans Labuan.

(4) Dalam apa-apa penggulungan penanggung insurans Labuan,
atau apabila penanggung insurans Labuan menjadi tidak solven,
hendaklah dibayar daripada aset dalam kumpulan wang insurans
atau kumpulan wang lain penanggung insurans Labuan mendahului
segala hutang tidak bercagar lain—

_(a)_ pertamanya, kos dan perbelanjaan penggulungan itu,
termasuk kos pelikuidasi atau penerima;

_(b)_ keduanya, semua upah atau gaji, sama ada atau tidak
diperoleh keseluruhannya atau sebahagiannya sebagai
komisen, termasuklah apa-apa amaun yang kena dibayar
sebagai elaun atau bayaran ganti di bawah apa-apa kontrak
pekerjaan atau award atau perjanjian yang mengawal selia
syarat-syarat pekerjaan, bagi mana-mana pekerja yang
tidak melebihi satu ribu lima ratus ringgit atau nilai yang
setara dalam mata wang asing atau apa-apa amaun atau
jenis mata wang lain sebagaimana yang ditentukan dari
semasa ke semasa berkenaan dengan perkhidmatan yang
diberikan olehnya kepada penanggung insurans Labuan
itu dalam tempoh empat bulan sebelum bermulanya
penggulungan itu;

_(c) ketiganya, semua amaun yang kena dibayar berkenaan_
dengan pampasan pekerja, di bawah mana-mana undangundang bertulis yang berhubungan dengan pampasan
pekerja, yang terakru sebelum bermulanya penggulungan
itu;

_(d) keempatnya, semua saraan yang kena dibayar kepada mana-_
mana pekerja berkenaan dengan cuti rehat, atau dalam hal
kematiannya kepada mana-mana orang lain yang berhak
bagi pihaknya, yang terakru berkenaan dengan apa-apa
tempoh sebelum bermulanya penggulungan itu;


-----

_Perkhidmatan Kewangan dan Sekuriti Labuan_ 135

_(e) kelimanya, semua amaun yang terhutang berkenaan dengan_
caruman yang kena dibayar dalam masa dua belas bulan
yang berikut sebaik sebelum bermulanya penggulungan
oleh penanggung insurans Labuan sebagai majikan manamana orang di bawah mana-mana undang-undang bertulis
yang berhubungan dengan kumpulan wang persaraan atau
simpanan pekerja atau di bawah apa-apa skim persaraan
atau faedah pencen yang merupakan suatu skim diluluskan
di bawah mana-mana undang-undang persekutuan yang
berhubungan dengan cukai pendapatan;

_(f) keenamnya, amaun semua cukai persekutuan yang ditaksirkan_
di bawah mana-mana undang-undang bertulis sebelum
tarikh permulaan penggulungan itu atau yang ditaksirkan
pada bila-bila masa sebelum habis tempoh masa yang
ditetapkan bagi membuktikan hutang;

_(g) ketujuhnya, semua liabiliti dan perbelanjaan yang boleh_
dikaitkan dengan perniagaan insurans Labuannya daripada
kelas yang baginya kumpulan wang insurans tertentu itu
diwujudkan; dan

_(h) kelapannya, selepas liabiliti dan perbelanjaan yang boleh_
dikaitkan dengan perniagaan insurans Labuan daripada
kelas yang baginya kumpulan wang insurans tertentu yang
disebut dalam perenggan _(g) terpakai telah ditunaikan_
sepenuhnya, amaun yang dikehendaki untuk mencukupkan
apa-apa kekurangan dalam kumpulan wang insurans yang
lain.

(5) Hutang dalam setiap kelas yang ditentukan dalam
subseksyen (4) hendaklah berperingkat mengikut susunan yang
ditentukan dalam subseksyen itu tetapi hutang daripada jenis yang
sama hendaklah berperingkat sama rata antara mereka sendiri,
dan hendaklah dibayar dengan penuh, melainkan jika aset dalam
kumpulan wang insurans penanggung insurans Labuan itu tidak
mencukupi untuk menjelaskannya, dan dalam hal demikian ia
hendaklah dikurangkan mengikut kadar yang sama rata antara
mereka.

(6) Peruntukan seksyen ini hendaklah berkuat kuasa walau
apa pun apa-apa jua yang tidak selaras dengannya atau yang
berlawanan dengannya dalam mana-mana undang-undang bertulis
lain.


-----

136 _Rang Undang-Undang_

BAHAGIAN VIII

PENGURUSAN SYARIKAT

PENGGAL 1

PERMULAAN

**Tafsiran**

**129. Dalam Bahagian ini, melainkan jika konteksnya menghendaki**
makna yang lain—

“pengurusan syarikat” ertinya pemberian perkhidmatan
pemprosesan perbendaharaan dan apa-apa perkhidmatan lain, dan
kepada mana-mana orang, sebagaimana yang dibenarkan oleh
Lembaga;

“syarikat pengurusan” ertinya suatu syarikat Labuan yang
diperbadankan atau syarikat Labuan asing yang didaftarkan di
bawah Akta ini bagi maksud mengusahakan atau menawarkan
untuk mengusahakan perniagaan pengurusan syarikat.

**Daftar syarikat pengurusan**

**130. (1) Lembaga boleh menyimpan suatu daftar semua syarikat**
pengurusan yang dilesenkan di bawah Bahagian ini.

(2) Daftar yang disimpan di bawah subseksyen (1) hendaklah
menunjukkan—

_(a) maklumat yang dikehendaki di bawah perenggan 131(2)(c)_
berkenaan dengan setiap syarikat pengurusan yang
dilesenkan di bawah Bahagian ini;

_(b)_ tarikh pemberian lesen itu; dan

_(c) jika lesen itu dibatalkan, tarikh pembatalannya._

(3) Daftar itu hendaklah mengikut apa-apa bentuk yang ditentukan
oleh Lembaga.


-----

_Perkhidmatan Kewangan dan Sekuriti Labuan_ 137

**Permohonan bagi lesen**

**131. (1)** Tiada seorang pun, kecuali suatu syarikat Labuan yang
diperbadankan, atau suatu syarikat Labuan asing yang didaftarkan,
di bawah Akta Syarikat Labuan 1990, boleh memohon kepada
Lembaga bagi suatu lesen untuk menjalankan perniagaan pengurusan
syarikat.

(2) Sesuatu permohonan di bawah subseksyen (1)
hendaklah—

_(a)_ dibuat mengikut cara yang ditentukan oleh Lembaga;
dan

_(b)_ disertai dengan—

(i) apa-apa fi permohonan yang ditetapkan;

(ii) suatu pernyataan mengenai sumber kewangan dan
manusia dan kemudahan pentadbiran yang ada pada
pemohon untuk penjalanan perniagaannya dengan
berwibawa dan cekap; dan

(iii) apa-apa dokumen atau maklumat lain yang dikehendaki
oleh Lembaga dengan munasabah bagi maksud
menimbangkan permohonan itu;

_(c) mengandungi—_

(i) alamat tempat perniagaan pemohon dan alamat
penyampaiannya di Labuan;

(ii) nama dan alamat seseorang yang bermastautin di
Labuan yang diberi kuasa untuk mewakili pemohon
dan untuk menerima penyampaian bagi pihaknya;
dan

(iii) alamat mana-mana tempat perniagaan yang pemohon
mungkin ada di luar Labuan.

(3) Jika apa-apa maklumat yang disebut dalam perenggan (2)(c)
diubah pada bila-bila masa selepas dikemukakan, pemohon, selepas
diberi lesen di bawah Bahagian ini, hendaklah memberikan butirbutir perubahan itu secara bertulis kepada Lembaga dalam tempoh
satu bulan dari tarikh lesen itu diberikan atau dalam tempoh satu
bulan selepas perubahan itu dibuat, mengikut mana-mana yang
terkemudian.


-----

138 _Rang Undang-Undang_

**Pemberian lesen**

**132. (1) Lembaga boleh memberikan atau enggan memberikan**
lesen kepada mana-mana pemohon.

(2) Lembaga tidak boleh memberikan lesen melainkan jika dia
berpuas hati bahawa pemohon—

_(a)_ mempunyai reputasi yang cukup baik untuk menjalankan
perniagaan pengurusan syarikat;

_(b)_ mempunyai atau tersedia baginya pengetahuan, kepakaran,
sumber dan kemudahan yang mencukupi yang diperlukan
untuk pengurusan atau pentadbiran perniagaannya dengan
sepatutnya;

_(c) mempunyai sumber kewangan yang cukup yang boleh_
digunakannya untuk membolehkannya menjalankan
perniagaannya dengan berkesan dan menjelaskan
liabilitinya; dan

_(d) akan dapat mematuhi apa-apa syarat yang dikenakan oleh_
Lembaga.

(3) Walau apa pun subseksyen (2), Lembaga hendaklah menolak
sesuatu permohonan jika diputuskannya bahawa sesuatu lesen
tidak patut diberikan demi kepentingan awam.

(4) Sesuatu lesen boleh diberikan tertakluk kepada apa-apa
terma, syarat, sekatan atau batasan sebagaimana yang difikirkan
patut oleh Lembaga.

(5) Sesuatu lesen hendaklah—

_(a) dalam apa-apa bentuk yang ditentukan;_

_(b) diterima dalam semua mahkamah sebagai keterangan_
_prima facie mengenai fakta yang dinyatakan dalamnya;_
dan

_(c) terus berkuat kuasa sehingga lesen itu dibatalkan._

(6) Jika Lembaga memberikan suatu lesen kepada seseorang
pemohon, Lembaga hendaklah mengeluarkan suatu lesen
kepada pemohon apabila dibayar fi lesen itu sebagaimana yang
ditetapkan.


-----

_Perkhidmatan Kewangan dan Sekuriti Labuan_ 139

(7) Tiap-tiap lesen yang dikeluarkan di bawah Bahagian ini
hendaklah mengandungi tarikh lesen itu diberikan.

BAHAGIAN IX

BURSA

PENGGAL 1

PERMULAAN

**Tafsiran**

**133. (1) Dalam Bahagian ini, melainkan jika konteksnya**
menghendaki makna yang lain—

“hari perniagaan” ertinya suatu hari yang dalam manamana bahagiannya kemudahan bursa yang ditubuhkan menurut
Bahagian ini disediakan kepada ejen perdagangan bagi maksud
perdagangan atau yang mungkin disediakan jika tidak kerana
penggantungan perdagangan yang diperintahkan oleh Lembaga
di bawah seksyen 143;

“jawatankuasa” ertinya orang yang bertanggungjawab bagi
semua perkara yang berhubungan dengan penyenaraian, pelesenan,
perdagangan dan perkara lain yang berhubungan dengan pasaran
sekuriti;

“bursa” termasuklah suatu pertubuhan perbadanan yang ditubuhkan
sebagai bursa sekuriti di bawah seksyen 134 dan Bursa Kewangan
Antarabangsa Labuan yang ditubuhkan oleh Menteri di bawah
seksyen 30 Akta Perindustrian Sekuriti Luar Pesisir Labuan 1998

[Akta 579] yang diluluskan dan diiktiraf sebaik sebelum tarikh
kuat kuasa;

“penganjur penyenaraian” ertinya orang yang dilesenkan oleh bursa
yang ditubuhkan menurut Bahagian ini, menurut kaedah-kaedahnya
untuk menjalankan fungsi sebagai penganjur penyenaraian;

“setiausaha” ertinya setiausaha pada masa itu bagi bursa yang
ditubuhkan menurut Bahagian ini dan termasuklah seseorang
pemangku atau penolong setiausaha;


-----

140 _Rang Undang-Undang_

“pasaran sekuriti” ertinya suatu pasaran saham atau suatu tempat
di mana, atau suatu kemudahan yang melaluinya—

_(a)_ tawaran untuk menjual, membeli atau bertukar sekuriti
dibuat atau diterima secara berkala;

_(b)_ tawaran atau pelawaan yang dimaksudkan, atau yang
mungkin dengan munasabahnya dijangkakan, akan
menghasilkan, sama ada secara langsung atau tidak
langsung, dalam pembuatan atau penerimaan tawaran
untuk menjual, membeli atau menukar sekuriti, lazimnya
dibuat; atau

_(c)_ maklumat mengenai harga yang dengannya atau balasan
yang baginya orang atau kelas orang tertentu bercadang
untuk menjual, membeli atau bertukar, atau mungkin
dengan munasabah dijangkakan akan menjual, membeli
atau bertukar, sekuriti lazimnya diberikan;

“ejen perdagangan“ ertinya orang yang dilesenkan dan dibenarkan
untuk menjalankan perniagaan berurus niaga sekuriti menurut
kaedah-kaedah bursa yang ditubuhkan menurut Bahagian ini.

PENGGAL 2

BURSA

**Penubuhan bursa**

**134.** Lembaga boleh meluluskan suatu syarikat Labuan untuk
menjadi suatu bursa di Labuan mengikut apa-apa terma yang
difikirkannya patut.

**Undang-undang kecil bursa**

**135. Lembaga boleh menetapkan apa-apa undang-undang kecil yang**
suai manfaat atau perlu bagi maksud melaksanakan peruntukan
dan perkara yang berkaitan dengan mana-mana bursa.

**Kaedah-kaedah bursa**

**136. Bursa yang ditubuhkan di bawah seksyen 134 boleh membuat**
kaedah-kaedah yang mengadakan peruntukan bagi—

_(a) syarat dan pentadbiran lesen yang dikeluarkan oleh bursa itu_
dan bagi pengawalseliaan am kelakuan ejen perdagangan
dan penganjur penyenaraian berkaitan dengan perniagaan
bursa itu;


-----

_Perkhidmatan Kewangan dan Sekuriti Labuan_ 141

_(b) kehendak kewangan, perakaunan, penyimpanan rekod,_
penzahiran dan kecukupan modal yang terpakai bagi
ejen perdagangan dan penganjur penyenaraian;

_(c) syarat yang di bawahnya sekuriti boleh disenaraikan untuk_
didagangkan dalam pasaran sekuriti yang dicadangkan
akan dikendalikan oleh bursa itu;

_(d) syarat yang mengawal urus niaga sekuriti oleh ejen_
perdagangan dan penganjur penyenaraian;

_(e) kelas atau kelas-kelas sekuriti yang boleh diurusniagakan_
oleh ejen perdagangan dan penganjur penyenaraian atau
disenaraikan pada bursa itu;

_(f) kerahsiaan berkenaan dengan maklumat yang berhubungan_
dengan hal ehwal bursa itu dan mana-mana ejen
perdagangan atau penganjur penyenaraian berkaitan
dengan perniagaan bursa itu;

_(g) timbang tara pertikaian yang berbangkit daripada atau_
yang berkaitan dengan mana-mana pasaran sekuriti yang
dikendalikan oleh bursa itu;

_(h) penggantungan perdagangan pada dan pembatalan_
penyenaraian mana-mana sekuriti yang disenaraikan pada
bursa itu;

_(i) penjalanan perniagaan bursa itu dengan mengambil kira_
kepentingan awam dengan sewajarnya;

_(j) pasaran yang adil dan bebas bagi penyenaraian dan_
perdagangan sekuriti; dan

_(k) apa-apa perkara lain sebagaimana yang difikirkan perlu atau_
wajar oleh bursa itu bagi pengawalseliaan, pengurusan
dan pengawalan dengan sepatutnya dan cekap bursa itu
dan pasaran sekuriti yang dikendalikan olehnya.

**Fungsi pengawalseliaan bursa**

**137. (1) Sebagai tambahan kepada fungsinya yang lain, sesuatu**
bursa yang ditubuhkan di bawah seksyen 134 hendaklah mempunyai
fungsi pengawalseliaan dan hendaklah—

_(a)_ memastikan bahawa ia menyeliakan operasi pasaran dan
kelakuan peserta pasaran dengan mencukupi;


-----

142 _Rang Undang-Undang_

_(b)_ memastikan kawalan dalaman yang mencukupi dan
cekap;

_(c) memastikan peserta pasaran mengikut kaedah-kaedah_
kecukupan modal;

_(d) menyiasat salah laku atau salah laku ketara oleh peserta_
pasaran dan wakil mereka yang mungkin menjejaskan
dengan serius pelabur atau organisasi yang menyertai
yang lain dan dengan segera melaporkan kepada Lembaga
mengenai kejadian salah laku ini;

_(e) menyiasat salah guna pasaran yang mungkin, termasuk_
urus niaga orang dalam dan kelakuan berunsur fraud;
dan

_(f) mengambil langkah tatatertib atau bersetuju dengan suatu_
penyelesaian selepas pendengaran awam.

(2) Jika suatu penyiasatan dijalankan oleh bursa itu, ia hendaklah,
secara bertulis, dengan segera—

_(a)_ melaporkan kepada Lembaga mengenai jenis penyiasatan
itu dan orang yang terlibat dalam penyiasatan itu; dan

_(b)_ memaklumkan Lembaga tentang status setiap penyiasatan itu
pada apa-apa lat tempoh yang diminta oleh Lembaga.

(3) Apabila penyiasatan selesai, bursa itu hendaklah—

_(a)_ menghantar kepada Lembaga semua maklumat dalam
milikannya yang berhubungan dengan apa-apa penyiasatan
itu; dan

_(b)_ memaklumkan Lembaga mengenai hasil penyiasatan itu
dan mengenai apa-apa langkah tatatertib atau tindakan
lain yang diambil berbangkit daripada penyiasatan itu.

(4) Sesuatu bursa yang ditubuhkan di bawah seksyen 134
hendaklah memastikan bahawa peruntukan belanjawan yang
mencukupi dibuat supaya fungsi pengawalseliaan yang disebut
dalam subseksyen (1) dapat dijalankan dengan sepatutnya.

(5) Dalam seksyen ini “kawalan dalaman” ertinya sistem kawalan
yang diadakan untuk menilai dan memastikan keberkesanan sesuatu
bursa dalam penjalanan fungsi pengawalseliaannya dan “peserta
pasaran” ertinya mana-mana peniaga pelaburan atau mana-mana
orang lain yang telah diberi akses langsung kepada perdagangan
di bursa itu


-----

_Perkhidmatan Kewangan dan Sekuriti Labuan_ 143

**Kuasa jawatankuasa**

**138. (1) Hal ehwal bursa yang ditubuhkan di bawah seksyen 134**
hendaklah diuruskan oleh suatu jawatankuasa yang terdiri daripada
tidak kurang daripada tiga orang yang mempunyai pengalaman
yang berkaitan dalam perkara kewangan, komersial atau undangundang yang daripadanya pengerusi dan seorang lain hendaklah
dilantik oleh Menteri dan yang lainnya oleh Lembaga.

(2) Tertakluk kepada Bahagian ini, jawatankuasa itu hendaklah
mempunyai kuasa penuh dalam semua perkara yang berhubungan
dengan penyenaraian, pelesenan, sekuriti atau urus niaga bursa
itu dan perkara lain yang berhubungan dengannya.

(3) Tertakluk kepada seksyen 184, peruntukan Akta Syarikat
Labuan 1990 hendaklah, melainkan jika konteksnya menghendaki
makna yang lain, terpakai dari segala segi bagi orang yang
membentuk jawatankuasa seolah-olah orang itu ialah pengarah
bagi maksud Akta itu.

**Berurus niaga sekuriti**

**139. (1) Tiada seorang pun selain ejen perdagangan boleh**
melibatkan diri dalam atau mengemukakan dirinya sebagai terlibat
dalam perniagaan berurus niaga sekuriti di mana-mana bursa.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Daftar ejen perdagangan dan penganjur penyenaraian**

**140.** (1) Bursa yang ditubuhkan di bawah seksyen 134 hendaklah
menyimpan suatu daftar ejen perdagangan dan penganjur penyenaraian
dan hendaklah mencatatkan dalamnya nama dan alamat ejen
perdagangan dan penganjur penyenaraian dan tarikh setiap ejen
perdagangan dan penganjur penyenaraian itu diterima masuk
dan terhenti menjadi seorang ejen perdagangan atau penganjur
penyenaraian.

(2) Daftar ejen perdagangan dan penganjur penyenaraian
hendaklah tersedia untuk pemeriksaan di pejabat berdaftar bursa
itu pada waktu perniagaan


-----

144 _Rang Undang-Undang_

(3) Mana-mana orang boleh menghendaki, dan jika dikehendaki,
bursa yang berkenaan itu hendaklah dengan segera mengadakan,
suatu salinan daftar atau mana-mana bahagiannya apabila dibayar
fi yang ditentukan secara bertulis oleh bursa itu.

(4) Apa-apa pembayaran di bawah subseksyen (3) hendaklah
dibuat kepada bursa itu.

**Penyata kewangan bursa**

**141. Dalam tempoh enam bulan dari berakhirnya setiap tahun**
kewangan, sesuatu bursa yang ditubuhkan di bawah seksyen
134 hendaklah memfailkan dengan Lembaga suatu salinan, yang
diperakui oleh setiausaha sebagai salinan benar, penyata kewangan
bursa itu bagi tahun itu yang disediakan dan diaudit mengikut
peruntukan Bahagian VI Akta Syarikat Labuan 1990.

**Orang yang tidak disifatkan menjalankan perniagaan**
**di Malaysia**

**142. Tiada seorang pun boleh disifatkan sebagai terlibat dalam**
atau menjalankan perdagangan atau perniagaan di Malaysia atau
dengan pemastautin Malaysia bagi maksud mana-mana undangundang bertulis hanya oleh sebab bahawa—

_(a)_ sekuriti orang itu disenaraikan pada pasaran sekuriti yang
dikendalikan oleh sesuatu bursa yang ditubuhkan di
bawah seksyen 134;

_(b) orang itu ialah seorang ejen perdagangan atau penganjur_
penyenaraian dan bahawa transaksi dibuat olehnya atau
bagi pihaknya melalui kemudahan bursa itu; atau

_(c) orang itu mengusahakan aktiviti di Labuan yang bersampingan_
dengan perjalanan sepatutnya aktiviti yang disebut dalam
perenggan _(a) dan_ _(b)._

**Penggantungan perdagangan di bursa**

**143. (1) Lembaga boleh mengarahkan mana-mana bursa yang**
ditubuhkan di bawah seksyen 134 dengan notis bertulis untuk
menggantung perdagangan, atau mana-mana jawatankuasa yang
ditubuhkan di bawah seksyen 138 boleh, selepas memberitahu


-----

_Perkhidmatan Kewangan dan Sekuriti Labuan_ 145

Lembaga, menggantung perdagangan, pada bursa itu sama ada
pada keseluruhannya selama suatu tempoh yang tidak melebihi
lima hari perniagaan berturut-turut atau berkenaan dengan sekuriti
yang ditentukan selama apa-apa tempoh yang difikirkan patut oleh
Lembaga jika Lembaga selepas berunding dengan jawatankuasa
memutuskan bahawa perjalanan teratur perdagangan itu sedang
atau mungkin terhalang oleh sebab force majeure, bencana alam,
mogok atau sekat masuk, pemberontakan atau pergolakan politik
yang lain atau krisis ekonomi atau kewangan, di mana-mana jua
berlaku.

(2) Menurut subseksyen (1), penggantungan perdagangan
hendaklah dijalankan mengikut kaedah-kaedah bursa yang
berkenaan.

(3) Lembaga boleh, selepas berunding dengan jawatankuasa,
mengarahkan sesuatu bursa untuk melanjutkan tempoh penggantungan
perdagangan di bawah subseksyen (1) sama ada pada keseluruhannya
bagi tempoh tambahan yang tidak melebihi lima hari perniagaan
berturut-turut atau berhubung dengan sekuriti yang ditentukan
selama apa-apa tempoh tambahan yang difikirkannya patut.

(4) Lembaga hendaklah dalam tempoh dua hari perniagaan
memberikan notis bertulis mengenai pelanjutan itu kepada sesuatu
bursa dengan menunjukkan dalamnya sebab bagi pelanjutan itu
dan tempohnya dan notis sedemikian hendaklah berkuat kuasa
apabila ia diserahkan kepada bursa itu.

(5) Lembaga hendaklah pada hari perniagaan yang mengikuti
hari penghantarserahan notis kepada bursa di bawah seksyen ini
dan jika diminta sedemikian oleh bursa itu memberi bursa itu
peluang untuk didengar tentang perlunya apa-apa penggantungan
perdagangan atau apa-apa pelanjutan penggantungan itu.

(6) Lembaga boleh membatalkan, menarik balik atau
mengubahsuaikan apa-apa arahan yang dibuat di bawah subseksyen (1)
dan (3) pada bila-bila masa sebelum habis tempoh penggantungan
atau pelanjutannya itu.

**Kuasa Menteri untuk menggantung perdagangan**

**144. (1) Tanpa menjejaskan seksyen 143, jika Menteri berpuas**
hati bahawa adalah demi kepentingan awam untuk berbuat
demikian, atau bahawa adalah suai manfaat bagi perlindungan


-----

146 _Rang Undang-Undang_

pelabur atau bagi pengawalseliaan sepatutnya sesuatu bursa untuk
berbuat demikian, dia boleh, atas syor Lembaga, membuat perintah
penggantungan yang berhubungan dengan semua atau mana-mana
yang berikut:

_(a)_ fungsi sesuatu bursa atau jawatankuasanya;

_(b)_ fungsi mana-mana jawatankuasa kecil yang ditubuhkan
oleh jawatankuasa yang disebut dalam perenggan _(a);_
atau

_(c) fungsi pegawai prinsipal, tidak kira dengan apa jua nama_
dipanggil, yang bertanggungjawab bagi penjalanan
perniagaan dan operasi sesuatu bursa atau mana-mana
jawatankuasa, mengikut mana-mana yang berkenaan.

(2) Selagi perintah penggantungan itu berkuat kuasa, peruntukan
yang berikut hendaklah terpakai:

_(a) tiada satu pun fungsi yang dengannya perintah itu_
adalah berhubungan boleh dilaksanakan oleh bursa atau
jawatankuasa itu atau mana-mana jawatankuasa kecil yang
ditubuhkan oleh jawatankuasa itu atau oleh mana-mana
pegawai bursa atau jawatankuasa itu atau mana-mana
jawatankuasa kecil itu;

_(b)_ apa-apa fungsi yang baginya perenggan (a) terpakai boleh
dilaksanakan oleh mana-mana orang yang hendaklah
ditentukan dalam perintah itu berhubung dengan fungsi
itu; dan

_(c) orang atau badan yang disebut dalam perenggan (a) tidak_
boleh, dengan perbuatan atau peninggalan, sama ada
secara langsung atau tidak langsung, mempengaruhi cara
fungsi yang disebut dalam perintah itu dilaksanakan
melainkan jika orang yang disebut dalam perenggan (b)
meminta bantuan orang atau badan itu.

(3) Tertakluk kepada subseksyen (6), sesuatu perintah
penggantungan hendaklah terus berkuat kuasa bagi apa-apa
tempoh, yang merupakan tempoh yang tidak melebihi enam bulan,
sebagaimana yang ditentukan dalam perintah itu.

(4) Sesuatu perintah penggantungan atau mana-mana pelanjutannya
di bawah subseksyen (6) hendaklah berkuat kuasa apabila
salinan perintah atau notis pelanjutan itu disampaikan di bawah


-----

_Perkhidmatan Kewangan dan Sekuriti Labuan_ 147

perenggan (7)(a) kepada bursa itu, jawatankuasa atau jawatankuasa
kecil yang ditubuhkan oleh jawatankuasa yang dengannya perintah
itu adalah berhubungan.

(5) Tanpa menjejaskan subseksyen (4), jika perintah penggantungan
dibuat atau perintah itu dilanjutkan di bawah subseksyen (6),
Lembaga hendaklah, dengan secepat yang dapat dilaksanakan,
menyerahkan suatu salinan perintah itu atau, mengikut mana-mana
yang berkenaan, notis pelanjutannya, kepada pegawai prinsipal
bursa itu, jawatankuasa atau jawatankuasa kecil yang ditubuhkan
oleh jawatankuasa itu sebagaimana yang difikirkan sesuai oleh
Lembaga dalam hal keadaan itu.

(6) Menteri boleh, atas syor Lembaga, melanjutkan tempoh
yang dalamnya suatu perintah penggantungan terus berkuat kuasa
bagi apa-apa tempoh lanjut yang setiapnya tidak boleh melebihi
tiga bulan.

(7) Jika suatu perintah penggantungan dibuat atau dilanjutkan
di bawah seksyen ini, Lembaga hendaklah—

_(a) dengan serta-merta menyampaikan suatu salinan perintah_
atau notis bertulis mengenai pelanjutan itu kepada bursa
itu, jawatankuasa atau jawatankuasa kecil yang dengannya
perintah itu adalah berhubungan; dan

_(b) menyebabkan supaya perintah penggantungan atau notis_
pelanjutan itu, mengikut mana-mana yang berkenaan,
disiarkan dalam _Warta._

(8) Mana-mana orang yang melanggar perintah penggantungan
yang dikeluarkan di bawah subseksyen (1) melakukan suatu
kesalahan dan boleh, apabila disabitkan, didenda tidak melebihi
lima juta ringgit atau dipenjarakan selama tempoh tidak melebihi
lima tahun atau kedua-duanya.

(9) Bagi maksud seksyen ini, “pegawai prinsipal” termasuklah
seseorang, tidak kira dengan apa jua nama dipanggil, sama ada
dia sendiri atau bersesama dengan seorang yang lain atau dengan
lebih daripada seorang yang lain, bertanggungjawab bagi perkaraperkara yang berhubungan dengan penyenaraian, pelesenan, sekuriti
atau urus niaga di bursa itu atau dalam jawatankuasa itu.


-----

148 _Rang Undang-Undang_

**Kuasa Lembaga**

**145. (1) Bagi maksud Akta ini dan penjalanan sepatutnya**
perniagaan mana-mana bursa yang ditubuhkan di bawah seksyen
134 dan sebagai tambahan kepada mana-mana kuasa lain yang
diberikan kepadanya di bawah Akta ini, Lembaga boleh—

_(a) pada bila-bila masa menyiasat atau memeriksa mana-mana_
transaksi yang melibatkan pembelian atau penjualan
sekuriti yang dibuat oleh mana-mana orang sama ada
secara langsung atau tidak langsung untuk memastikan
jika orang itu telah menggunakan cara atau amalan
perdagangan yang tidak jujur, tidak adil atau tidak
beretika sama ada cara itu atau amalan perdagangan itu
menjadi suatu kesalahan di bawah Akta ini atau manamana undang-undang bertulis lain atau pelanggaran
mana-mana kaedah-kaedah atau selainnya;

_(b)_ menghendaki mana-mana orang supaya mengemukakan
maklumat terperinci tentang apa-apa transaksi yang
melibatkan pembelian atau penjualan sekuriti;

_(c) menghendaki pengemukaan, memeriksa dan membuat_
salinan atau cetakan atau mengambil cabutan daripada
mana-mana dokumen, rekod atau benda yang berhubungan
dengan—

(i) perniagaan atau hal ehwal sesuatu bursa;

(ii) apa-apa urus niaga sekuriti;

(iii) apa-apa nasihat, laporan atau analisis berkenaan
dengan sekuriti; atau

(iv) akaun atau rekod mana-mana orang yang terlibat atas
apa-apa sifat dengan perkara yang disebut dalam
subperenggan (i), (ii) atau (iii) dan apa-apa audit,
atau laporan juruaudit berkenaan dengan, perkara
yang sama; atau

_(d) apabila Lembaga mendapatinya perlu, memeriksa dengan_
cara pemeriksaan tempat, hal ehwal atau perniagaan
mana-mana peserta pasaran, yang hendaklah termasuk
penganjur penyenaraian dan ejen perdagangan, bagi
maksud—

(i) menilai sama ada peserta pasaran itu menjalankan
aktiviti dibenarkannya mengikut Akta ini, mana

-----

_Perkhidmatan Kewangan dan Sekuriti Labuan_ 149

mana peraturan yang dibuat di bawah Akta ini dan
mana-mana undang-undang yang terpakai yang
lain;

(ii) mengesahkan bahawa peruntukan Akta Pencegahan
Pengubahan Wang Haram dan Pencegahan
Pembiayaan Keganasan 2001 dipatuhi; dan

(iii) menjalankan fungsi Lembaga;

_(e) dengan kuasa suatu waran geledah yang dikeluarkan_
oleh mahkamah bagi maksud itu dan dengan atau
tanpa bantuan mana-mana orang yang dikehendaki oleh
Lembaga melainkan jika Lembaga mempunyai sebab
yang munasabah untuk mempercayai bahawa, oleh
sebab kelengahan dalam mendapatkan waran geledah
itu, tujuan kemasukan itu mungkin akan terkecewa, dan
dalam keadaan sedemikian tanpa waran—

(i) memecah masuk dan menggeledah mana-mana
premis, tempat atau barang yang terdapat di atau di
dalamnya yang Lembaga mempunyai sebab untuk
mengesyaki mungkin terdapat apa-apa dokumen,
rekod atau benda yang pengemukaannya dikehendaki
menurut kuasa seksyen ini tetapi tidak dikemukakan
bagi mematuhi kehendak itu; atau

(ii) mengambil milikan atau melindungi daripada
gangguan apa-apa dokumen, rekod atau benda
yang pengemukaannya dikehendaki.

(2) Lembaga boleh secara bertulis memberi kuasa mana-mana
orang lain untuk membantunya melaksanakan fungsi di bawah
Akta ini.

(3) Seseorang yang—

_(a)_ tidak mematuhi kehendak yang dibuat di bawah
subseksyen (1);

_(b)_ berupa sebagai mematuhi kehendak yang dibuat di bawah
subseksyen (1), memberikan maklumat atau membuat
pernyataan yang palsu atau mengelirukan dalam sesuatu
butir material; atau

_(c) menghalang atau menggalang Lembaga atau orang_
lain dalam menjalankan mana-mana kuasa di bawah
subseksyen (1),


-----

150 _Rang Undang-Undang_

melakukan suatu kesalahan dan boleh, apabila disabitkan, didenda
tidak melebihi sepuluh juta ringgit atau dipenjarakan selama
tempoh tidak melebihi lima tahun atau kedua-duanya.

(4) Kuasa yang diberikan di bawah seksyen ini adalah sebagai
tambahan kepada, dan tidak mengurangkan, apa-apa kuasa lain
yang diberikan oleh undang-undang.

PENGGAL 3

PASARAN PALSU ATAU YANG MENGELIRUKAN DAN URUS NIAGA
ORANG DALAM

**Pewujudan pasaran palsu atau yang mengelirukan**

**146.** Sesiapa yang mewujudkan atau melakukan apa-apa jua
dengan niat untuk mewujudkan keadaan perdagangan aktif dalam
apa-apa sekuriti yang palsu atau mengelirukan atau keadaan yang
palsu atau mengelirukan berkenaan dengan pasaran bagi, atau
harga, apa-apa sekuriti sedemikian melakukan suatu kesalahan
dan boleh, apabila disabitkan, didenda tidak melebihi tiga juta
ringgit.

**Urus niaga orang dalam**

**147. Tertakluk kepada pembelaan yang ada di bawah Bahagian**
ini, mana-mana individu yang mempunyai maklumat sebagai
orang dalam dan—

_(a)_ dia berurus niaga sekuriti yang merupakan sekuriti yang
harganya terjejas berhubung dengan maklumat itu;

_(b)_ dia menggalakkan seseorang lain untuk berurus niaga
sekuriti yang, sama ada orang lain itu mengetahuinya
atau tidak ialah sekuriti yang harganya terjejas berhubung
dengan maklumat itu; atau

_(c) dia mendedahkan maklumat itu selain dalam pelaksanaan yang_
sepatutnya fungsi pekerjaan, jawatan atau profesionnya,
kepada orang lain,

melakukan suatu kesalahan dan boleh, apabila disabitkan, didenda
tidak melebihi lima juta ringgit.


-----

_Perkhidmatan Kewangan dan Sekuriti Labuan_ 151

**Pembelaan**

**148. (1) Seseorang individu tidak melakukan kesalahan**
urus niaga orang dalam kerana berurus niaga sekuriti atau
menggalakkan seseorang lain untuk melakukan sedemikian jika
dia menunjukkan—

_(a)_ bahawa dia tidak pada masa itu menjangkakan urus
niaga itu akan menghasilkan suatu keuntungan yang
boleh dikaitkan dengan hakikat bahawa maklumat yang
berkenaan ialah maklumat sensitif harga berhubung
dengan sekuriti;

_(b)_ bahawa pada masa itu dia mempercayai atas alasan yang
munasabah bahawa maklumat itu telah dizahirkan dengan
sebegitu meluas sehingga dipasti bahawa tiada seorang
pun yang mengambil bahagian dalam urus niaga sekuriti
itu akan terjejas kerana tidak mempunyai maklumat
itu;

_(c) bahawa dia akan melakukan apa yang telah dilakukannya_
walaupun jika dia tidak mempunyai maklumat itu.

(2) Seseorang individu tidak melakukan kesalahan urus
niaga orang dalam berdasarkan penzahiran maklumat jika dia
menunjukkan—

_(a)_ bahawa dia tidak pada masa itu menjangkakan mana-mana
orang, disebabkan oleh penzahiran itu, akan berurus
niaga sekuriti; atau

_(b)_ bahawa, walaupun dia mempunyai jangkaan sedemikian
pada masa itu, dia tidak menjangkakan urus niaga itu
akan menghasilkan keuntungan yang boleh dikaitkan
dengan hakikat bahawa maklumat itu ialah maklumat
sensitif harga berhubung dengan sekuriti.

(3) Bagi mengelakkan keraguan, apa-apa sebutan mengenai
keuntungan dalam Bahagian ini termasuklah pengelakan
kerugian.

**Berurus niaga sekuriti**

**149. Bagi maksud Penggal ini, seseorang berurus niaga sekuriti**
jika—

_(a)_ dia memperoleh atau melupuskan sekuriti, sama ada
sebagai prinsipal atau ejen; atau


-----

152 _Rang Undang-Undang_

_(b)_ dia memperoleh, secara langsung atau tidak langsung,
suatu pemerolehan atau pelupusan sekuriti tersenarai
melalui seorang lain.

**Mendapatkan pemerolehan atau pelupusan sekuriti**

**150. (1) Seseorang mendapat pemerolehan atau pelupusan sekuriti**
jika sekuriti itu diperoleh atau dilupuskan oleh seseorang yang
merupakan, berhubung dengan pemerolehan atau pelupusan
itu—

_(a)_ ejennya;

_(b)_ penamanya; atau

_(c) seseorang yang bertindak atas arahannya._

(2) Subseksyen (1) tidaklah terbatas tentang hal keadaan
yang dalamnya seseorang boleh dikira sebagai mendapat sesuatu
pemerolehan atau pelupusan sekuriti oleh seseorang lain.

(3) “Pemerolehan” atau “pelupusan” berhubung dengan sekuriti
termasuk bersetuju untuk memperoleh atau melupuskan sekuriti
atau membuat atau menamatkan sesuatu kontrak yang mewujudkan
sekuriti, mengikut mana-mana yang berkenaan.

**Maklumat dalaman**

**151. “Maklumat dalaman” ertinya maklumat yang—**

_(a) berhubung dengan sekuriti tertentu atau dengan penerbit_
sekuriti tertentu atau dengan penerbit-penerbit sekuriti
tertentu dan yang tidak berhubung dengan sekuriti secara
am atau dengan penerbit-penerbit sekuriti secara am;

_(b) khusus atau tepat;_

_(c) belum disiarkan kepada awam; dan_

**_(d) sensitif harga._**

**“Sekuriti yang terjejas harga” dan “maklumat sensitif**
**harga”**

**152. Sekuriti ialah sekuriti “terjejas harga” berhubung dengan**
maklumat dalaman, dan maklumat dalaman adalah “sensitif harga”


-----

_Perkhidmatan Kewangan dan Sekuriti Labuan_ 153

berhubung dengan sekuriti, jika dan hanya jika maklumat itu akan,
jika disiarkan kepada awam, berkemungkinan mempunyai kesan
yang besar ke atas harga atau nilai sekuriti itu.

**Maklumat sebagai orang dalam**

**153. Seseorang individu mempunyai maklumat sebagai orang**
dalam jika dan hanya jika—

_(a)_ maklumat itu ialah, dan dia mengetahui maklumat itu
ialah, maklumat dalaman; dan

_(b)_ dia mempunyai maklumat itu, dan mengetahui bahawa
dia mempunyai maklumat itu, daripada sumber dalaman,
iaitu—

(i) kerana menjadi pengarah, pekerja atau pemegang
syer bagi penerbit sekuriti;

(ii) kerana mempunyai akses kepada maklumat itu melalui
pekerjaan, jawatan atau profesionnya; atau

(iii) kerana sumber maklumatnya secara langsung atau
tidak langsung merupakan orang yang mempunyai
maklumat itu mengikut salah satu cara yang
dinyatakan dalam subperenggan (i) atau (ii).

**Takrif “disiarkan kepada awam”**

**154. (1) “Disiarkan kepada awam” hendaklah ditafsirkan mengikut**
subseksyen (2) dan (3), tetapi peruntukan itu tidaklah terbatas
tentang pengertian ungkapan itu.

(2) Maklumat disiarkan kepada awam jika—

_(a)_ maklumat itu disiarkan mengikut kaedah-kaedah bursa bagi
maksud memaklumkan pelabur dan penasihat profesional
mereka;

_(b)_ maklumat itu terkandung dalam rekod yang menurut kuasa
undang-undang adalah terbuka untuk pemeriksaan orang
awam;

_(c) maklumat itu boleh diperoleh dengan mudah oleh seseorang_
yang berkemungkinan berurus niaga apa-apa sekuriti, atau
dengan mana-mana penerbit sekuriti, yang dengannya
maklumat itu adalah berhubungan; atau


-----

154 _Rang Undang-Undang_

_(d) maklumat itu didapatkan daripada maklumat yang telah_
disiarkan kepada awam.

(3) Maklumat boleh dikira sebagai telah disiarkan kepada awam
walaupun—

_(a)_ maklumat itu boleh diperoleh hanya oleh orang yang
menggunakan usaha wajar atau kepakaran;

_(b)_ maklumat itu disampaikan kepada suatu bahagian orang
awam dan bukan kepada semua orang awam secara
amnya;

_(c) maklumat itu boleh diperoleh hanya melalui_
pemerhatian;

_(d) maklumat itu disampaikan hanya dengan pembayaran fi;_
atau

_(e) maklumat itu disiarkan hanya di luar Labuan._

**Kecualian**

**155. (1) Bagi mengelakkan keraguan, urus niaga orang dalam**
tidak boleh dilakukan dalam hal keadaan yang berikut:

_(a)_ suatu pemerolehan atau pelupusan sekuriti atau penyampaian
maklumat yang dijalankan di bawah mana-mana undangundang bertulis lain yang berhubungan dengan skim
perkiraan, pembentukan semula dan pengambilalihan
yang berhubungan dengan perbadanan;

_(b)_ suatu pusat penjelasan yang memperoleh atau melupuskan
sekuriti bagi maksud penyelesaian suatu kontrak pasaran
atau berhubung dengan apa-apa prosiding atau tindakan lain
yang berhubungan dengan penyelesaian kontrak pasaran
jika perolehan atau pelupusan sekuriti itu dilaksanakan
mengikut kaedah-kaedah pusat penjelasan;

_(c) suatu bursa saham berhubung dengan suatu penjualan_
atau pembelian sekuriti yang bursa saham itu bertindak
atas arahan daripada suatu pusat penjelasan;

_(d) penebusan unit bagi sesuatu skim pelaburan kolektif_
oleh pemegang amanah atau pengurus di bawah suatu
surat ikatan amanah yang berhubungan dengan skim
pelaburan kolektif itu mengikut waad pembelian balik


-----

_Perkhidmatan Kewangan dan Sekuriti Labuan_ 155

yang terkandung atau disifatkan terkandung dalam surat
ikatan amanah itu pada harga yang dikehendaki oleh
surat ikatan amanah itu supaya dikira, setakat yang
boleh dilaksanakan dengan munasabah, dengan merujuk
kepada nilai dasar aset itu ditolak—

(i) apa-apa liabiliti bagi skim pelaburan kolektif yang
dengannya unit itu adalah berhubungan; dan

(ii) apa-apa caj munasabah bagi pembelian saham itu;

_(e) memohon beli, atau membeli, sekuriti di bawah suatu_
perjanjian pengunderaitan atau perjanjian subpengunderaitan
dan termasuk membuat perjanjian sedemikian atau menjual
sekuriti yang dipohon beli, atau dibeli, di bawah perjanjian
sedemikian;

_(f) penjualan atau pembelian sekuriti menurut kehendak yang_
dikenakan oleh Kerajaan, badan berkanun atau mana-mana
pihak berkuasa pengawalseliaan, atau apa-apa kehendak
yang dikenakan di bawah mana-mana undang-undang
bertulis atau perintah mahkamah; dan

_(g) penyampaian maklumat menurut kehendak yang dikenakan_
oleh Kerajaan, badan berkanun atau mana-mana badan
pengawalseliaan atau apa-apa kehendak yang dikenakan di
bawah mana-mana undang-undang bertulis atau perintah
mahkamah.

BAHAGIAN X

ORGANISASI KAWAL SELIA SENDIRI

**Perisytiharan atau pengiktirafan organisasi kawal selia**
**sendiri**

**156. (1) “Organisasi kawal selia sendiri” ertinya organisasi kawal**
selia sendiri yang tujuannya ialah untuk mengawal selia operasi
anggotanya atau pengguna perkhidmatannya, standard amalannya
dan kelakuan perniagaannya supaya dapat melindungi pelabur dan
pengguna sekuriti atau perkhidmatan yang berkaitan dengan lebih
baik dan termasuk apa-apa organisasi lain yang diisytiharkan atau
diiktirafkan sedemikian oleh Lembaga;


-----

156 _Rang Undang-Undang_

(2) Lembaga boleh, tertakluk kepada apa-apa terma dan syarat
yang difikirkannya patut, melalui pemberitahuan dalam _Warta,_
mengisytiharkan atau mengiktirafkan bahawa sesuatu perbadanan
atau organisasi hendaklah menjadi suatu organisasi kawal selia
sendiri berhubung dengan suatu sektor atau industri tertentu,
atau mana-mana bahagiannya, jika Lembaga berpuas hati bahawa
perbadanan atau organisasi itu—

_(a)_ mempunyai perlembagaan dan kaedah-kaedah dan dasar
dalaman yang selaras dengan Akta ini dan mana-mana
undang-undang bertulis yang terpakai bagi sektor atau
industri itu, atau sebahagian daripadanya;

_(b)_ mempunyai kapasiti dan sumber kewangan dan pentadbiran
yang perlu atau wajar untuk menjalankan fungsinya
dan fungsi pengawalseliaan atau penyeliaan yang akan
dilaksanakannya sebagai suatu organisasi kawal selia
sendiri, termasuklah menguruskan pelanggaran undangundang atau pelanggaran standard dan garis panduan
yang terpakai;

_(c) tidak membeza-bezakan secara tidak munasabah seseorang_
dalam menawarkan akses kepada perkhidmatannya atau
dalam menjalankan fungsinya sebagai organisasi kawal
selia sendiri;

_(d) diuruskan atau dikawal oleh pegawai atau orang yang_
mengawal yang merupakan orang yang layak dan sesuai
di bawah Akta ini; dan

_(e) memenuhi apa-apa kriteria yang ditentukan dalam kaedah-_
kaedah yang ditetapkan oleh Lembaga.

(3) Lembaga boleh, melalui perkiraan bertulis, mewakilkan
kuasa atau fungsi Lembaga kepada sesuatu organisasi kawal selia
sendiri.

(4) Sesuatu perkiraan di bawah subseksyen (3), hendaklah
mengadakan peruntukan bagi—

_(a)_ mana-mana kuasa atau fungsi yang diwakilkan kepada
organisasi kawal selia sendiri oleh Lembaga di bawah
subseksyen (3);

_(b)_ terma dan syarat yang atasnya kuasa atau fungsi itu telah
diwakilkan dan boleh dijalankan oleh organisasi kawal
selia sendiri;


-----

_Perkhidmatan Kewangan dan Sekuriti Labuan_ 157

_(c) orang yang diberi kuasa untuk menjalankan kuasa atau_
fungsi yang diwakilkan itu bagi pihak organisasi kawal
selia sendiri; dan

_(d) pengemukaan laporan berkala kepada Lembaga berkenaan_
dengan penjalanan kuasa atau fungsi yang diwakilkan
oleh organisasi kawal selia sendiri.

**Kaedah-kaedah organisasi kawal selia sendiri**

**157. (1) Sesuatu organisasi kawal selia sendiri boleh membuat**
kaedah-kaedah, yang selaras dengan Akta ini, apa-apa peraturan
yang dibuat di bawah Akta ini atau garis panduan yang dikeluarkan
oleh Lembaga atau apa-apa undang-undang lain yang terpakai,
berkenaan dengan perkara yang baginya organisasi kawal selia
sendiri itu mempunyai fungsi pengawalseliaan atau penyeliaan,
termasuklah fungsi yang diwakilkan kepadanya oleh Lembaga.

(2) Kaedah-kaedah yang dibuat oleh sesuatu organisasi kawal
selia sendiri di bawah subseksyen (1), dan pindaan kepadanya,
tidak mempunyai kuat kuasa melainkan jika diluluskan oleh
Lembaga.

(3) Lembaga hendaklah dikira telah memberikan kelulusan bagi
maksud subseksyen (1) jika Lembaga tidak membantah terhadap
kaedah-kaedah itu atau pindaan kepadanya dalam tempoh satu
bulan selepas kaedah-kaedah atau pindaan itu dikemukakan kepada
Lembaga untuk kelulusan.

(4) Kaedah-kaedah sesuatu organisasi kawal selia sendiri boleh
membuat peruntukan mengenai pemegangan syer dan hak mengundi
dalam organisasi kawal selia sendiri itu demi kepentingan anggota
organisasi kawal selia sendiri, pengguna, pelabur dan pengguna
perkhidmatan mereka.

**Sekatan terhadap membuat keputusan**

**158. Sesuatu organisasi kawal selia sendiri tidak boleh membuat**
keputusan di bawah kaedah-kaedahnya yang memudaratkan hak
seseorang melainkan jika—

_(a)_ organisasi kawal selia sendiri itu telah memberi orang itu
peluang untuk membuat representasi mengenai perkara
itu; atau


-----

158 _Rang Undang-Undang_

_(b)_ organisasi kawal selia sendiri itu berpendapat, atas alasan
munasabah, bahawa apa-apa kelengahan dalam membuat
keputusan itu akan menjejaskan secara mudarat suatu
kelas pengguna, pelabur atau anggota sektor atau industri
itu sebagaimana yang terpakai.

**Obligasi pegawai dan obligasi yang berhubungan dengan**
**pegawai organisasi kawal selia sendiri**

**159. Sesuatu organisasi kawal selia sendiri hendaklah memberitahu**
Lembaga, mengikut cara yang ditentukan oleh Lembaga, dengan
secepat yang dapat dilaksanakan sebelum atau selepas seseorang
dilantik sebagai pegawai organisasi kawal selia sendiri itu.

**Kuasa untuk memberikan arahan kepada organisasi kawal**
**selia sendiri**

**160. (1) Lembaga boleh, selepas memberi peluang yang munasabah**
kepada sesuatu organisasi kawal selia sendiri untuk membuat
representasi mengenai perkara itu, memberikan suatu arahan
bertulis kepada organisasi kawal selia sendiri itu—

_(a)_ menggantung, selama tempoh yang ditentukan dalam arahan
itu, suatu peruntukan tertentu dalam perlembagaan atau
kaedah-kaedahnya;

_(b)_ menghendaki, tertakluk kepada Akta Syarikat Labuan 1990
atau mana-mana undang-undang lain, pindaan
perlembagaannya sebagaimana yang ditentukan dalam
arahan itu supaya menjadikannya mematuhi Akta ini,
mana-mana peraturan yang dibuat di bawah Akta ini
atau mana-mana kaedah yang dibuat oleh Lembaga;

_(c) menghendaki pindaan kaedah-kaedahnya sebagaimana_
yang ditentukan dalam arahan itu supaya menjadikannya
mematuhi Akta yang berkenaan; atau

_(d) bagi pelaksanaan atau penguatkuasaan perlembagaannya_
atau kaedah-kaedahnya.

(2) Jika Lembaga mempunyai alasan yang munasabah untuk
mempercayai bahawa—

_(a)_ seseorang pegawai sesuatu organisasi kawal selia sendiri
bukan seseorang yang layak dan sesuai di bawah Akta
ini; atau


-----

_Perkhidmatan Kewangan dan Sekuriti Labuan_ 159

_(b)_ pelantikan seseorang tertentu atau penerusan jawatannya
sebagai seorang pegawai sesuatu organisasi kawal
selia sendiri berkemungkinan memudaratkan organisasi
kawal selia sendiri itu atau menjejaskan secara mudarat
kepentingan pelabur dan pengguna perkhidmatan kewangan
atau kepentingan anggota sektor atau industri yang
berkenaan,

Lembaga boleh, selepas memberi peluang yang munasabah kepada
pegawai dan organisasi kawal selia sendiri itu untuk membuat
representasi, mengarahkan organisasi kawal selia sendiri itu untuk
tidak melantik pegawai itu, atau menyingkirkannya daripada
jawatannya.

(3) Subseksyen (1) dan (2) tidak boleh membataskan arahan
yang boleh diberikan oleh Lembaga kepada sesuatu organisasi
kawal selia sendiri.

**Penamatan perkiraan dan pembatalan perisytiharan atau**
**pengiktirafan**

**161. (1) Lembaga boleh membatalkan sesuatu perisytiharan atau**
pengiktirafan jika—

_(a)_ organisasi kawal selia sendiri itu tidak memulakan operasi
dalam masa tiga bulan selepas suatu perkiraan di bawah
Bahagian ini telah dibuat;

_(b)_ Lembaga tidak berpuas hati bahawa organisasi kawal
selia sendiri itu melaksanakan dengan sepatutnya atau
dapat melaksanakan fungsi atau kuasa yang diwakilkan
kepadanya, atau fungsi dan kuasanya yang lain;

_(c) Lembaga berpuas hati bahawa organisasi kawal selia sendiri_
itu telah melakukan suatu pelanggaran material sesuatu
perkiraan atau Akta yang berkenaan atau undang-undang
lain yang terpakai;

_(d) ternyata kepada Lembaga bahawa organisasi kawal selia_
sendiri itu terlibat dalam suatu jenayah kewangan;
atau

_(e) organisasi kawal selia sendiri itu tidak mematuhi arahan_
Lembaga.

(2) Lembaga tidak boleh membatalkan sesuatu perisytiharan atau
pengiktirafan melainkan jika Lembaga telah memberitahu organisasi
kawal selia sendiri itu tentang niatnya dan sebab bagi tindakan


-----

160 _Rang Undang-Undang_

Lembaga itu, dan telah memberi peluang yang munasabah kepada
organisasi kawal selia sendiri itu untuk membuat representasi
kepada Lembaga.

(3) Lembaga hendaklah menyebabkan suatu notis mengenai
pembatalan di bawah subseksyen (1) disiarkan dalam _Warta._

**Pindaan kepada perlembagaan organisasi kawal selia**
**sendiri**

**162. Walau apa pun seksyen 24 Akta Syarikat Labuan 1990,**
sesuatu pindaan kepada dokumen konstituen sesuatu organisasi
kawal selia sendiri tidak boleh berkuat kuasa melainkan jika
pindaan itu diluluskan oleh Lembaga.

**Perlindungan bagi organisasi kawal selia sendiri**

**163. Sesuatu organisasi kawal selia sendiri, pegawai atau pekerja**
organisasi kawal selia sendiri atau anggota sesuatu jawatankuasa
organisasi kawal selia sendiri tidak bertanggungan bagi apa-apa
kerugian yang ditanggung oleh atau kehilangan yang disebabkan
kepada mana-mana orang akibat apa-apa jua yang dilakukan atau
ditinggalkan oleh mereka dalam pelaksanaan, secara suci hati, fungsi
dan kewajipan mereka berkaitan dengan fungsi pengawalseliaan
atau penyeliaan organisasi kawal selia sendiri itu, termasuklah
fungsi yang diwakilkan kepadanya oleh Lembaga.

**Penyata kewangan organisasi kawal selia sendiri**

**164. (1) Dalam tempoh enam bulan dari berakhirnya setiap tahun**
kewangan, organisasi kawal selia sendiri hendaklah memfailkan
dengan Lembaga suatu salinan, yang diperakui oleh setiausaha
sebagai salinan benar, penyata kewangan organisasi kawal selia
sendiri itu bagi tahun itu yang disediakan dan diaudit mengikut
Bahagian VI Akta Syarikat Labuan 1990.

(2) Penyata kewangan itu hendaklah diaudit oleh seorang
juruaudit.

(3) Jika, dalam penjalanan auditnya, juruaudit sesuatu organisasi
kawal selia sendiri mempunyai sebab untuk mempercayai
bahawa—

_(a)_ telah berlaku perubahan bertentangan yang material dalam
risiko yang terdapat dalam perniagaan sesuatu organisasi


-----

_Perkhidmatan Kewangan dan Sekuriti Labuan_ 161

kawal selia sendiri itu yang berpotensi untuk menjejaskan
keupayaan organisasi kawal selia sendiri itu sebagai
suatu usaha berterusan;

_(b)_ organisasi kawal selia sendiri itu mungkin berlanggaran
dengan Akta ini, mana-mana peraturan yang dibuat
di bawah Akta ini, mana-mana garis panduan yang
dikeluarkan oleh Lembaga atau apa-apa arahan yang
dikeluarkan oleh Lembaga;

_(c) suatu jenayah kewangan telah, sedang atau mungkin_
dilakukan; atau

_(d) ketidakteraturan serius telah berlaku,_

dia hendaklah dengan serta-merta melaporkan perkara itu secara
bertulis kepada Lembaga.

(4) Apa-apa laporan yang dibuat di bawah subseksyen (3)
tidaklah menjadi pelanggaran kewajipan juruaudit.

**Kuasa Lembaga berkenaan dengan organisasi kawal selia**
**sendiri**

**165. Bagi maksud Penggal ini, kuasa yang diberikan kepada**
Lembaga di bawah seksyen 160 hendaklah terpakai juga berkenaan
dengan mana-mana perbadanan atau organisasi Labuan yang
diisytiharkan atau diiktiraf oleh Lembaga sebagai suatu organisasi
kawal selia sendiri di bawah seksyen 156.

BAHAGIAN XI

PELBAGAI

PENGGAL 1

RAYUAN

**Rayuan**

**166. (1) Mana-mana orang yang terkilan dengan keputusan Lembaga**
untuk menolak sesuatu permohonan bagi lesen atau pendaftaran
atau untuk membatalkan sesuatu lesen atau pendaftaran di bawah
Akta ini, boleh dalam tempoh tiga puluh hari dari keputusan itu
diberitahu kepadanya, merayu kepada Lembaga secara bertulis.


-----

162 _Rang Undang-Undang_

(2) Lembaga hendaklah, selepas menimbangkan rayuan di bawah
subseksyen (1), membuat keputusan muktamad dan hendaklah
memberitahu pemohon secara bertulis mengenai keputusannya.

(3) Seseorang pemohon yang terkilan dengan keputusan Lembaga
di bawah subseksyen (2) boleh, dalam tempoh tiga puluh hari
dari keputusan itu diberitahu kepadanya, merayu kepada Menteri
secara bertulis yang boleh mengesahkan, mengubah atau mengakas
keputusan itu, dan keputusan Menteri adalah muktamad.

(4) Bagi mengelakkan keraguan, pembawaan sesuatu rayuan
di bawah subseksyen (1) dan (3), tidak menggantung keputusan
yang dirayukan itu.

PENGGAL 2

PEMBATALAN DAN PENYERAHAN BALIK

**Pembatalan persetujuan, lesen atau pendaftaran**

**167. (1) Lembaga boleh membatalkan apa-apa persetujuan, lesen**
atau pendaftaran di bawah Akta ini—

_(a)_ atas permintaan entiti berlesen;

_(b)_ jika—

(i) entiti berlesen itu berhenti menjalankan perniagaan
dalam atau dari dalam Labuan;

(ii) entiti berlesen itu telah melanggar mana-mana
peruntukan Akta ini atau mana-mana terma, syarat,
sekatan atau batasan yang berkaitan dengan lesen
atau pendaftaran itu, mengikut mana-mana yang
berkenaan;

(iii) Lembaga telah, sama ada berkaitan dengan permohonan
bagi lesen atau pendaftaran, atau pada bila-bila
masa selepas pemberian lesen atau, pendaftaran
itu, diberi maklumat, dokumen atau akuan yang
palsu atau mengelirukan oleh atau bagi pihak entiti
berlesen;

(iv) entiti berlesen itu telah disabitkan dengan suatu
kesalahan di bawah Akta ini atau suatu kesalahan
jenayah dalam mana-mana negara atau bidang kuasa
diiktiraf;


-----

_Perkhidmatan Kewangan dan Sekuriti Labuan_ 163

(v) entiti berlesen itu telah dengan disedarinya dan
dengan sengaja membekalkan maklumat yang
palsu, mengelirukan atau tidak tepat atau tidak
menzahirkan maklumat yang dikehendaki di bawah
Akta ini;

(vi) entiti berlesen itu menjalankan perniagaan
mengikut cara yang Lembaga dengan
munasabah mempercayai akan memudaratkan
kepentingan, dalam hal entiti berlesen di bawah
Bahagian III, pelabur dana bersama, atau kepentingan
awam;

(vii) entiti berlesen itu diisytiharkan bankrap atau telah
digulungkan atau selainnya dibubarkan;

(viii) suatu resolusi bagi penggulungan sukarela entiti
berlesen itu telah diluluskan;

(ix) berhubung dengan pemegang lesen bank atau
pemegang lesen insurans, jika apa-apa jaminan atau
aku janji yang disebut dalam seksyen 88 dan 89
atau seksyen 103 dan 104 telah tidak ditunaikan;
atau

(x) Lembaga mengikut budi bicaranya memikirkannya
patut kerana apa-apa sebab lain.

**Tatacara pembatalan**

**168. (1) Sebelum membatalkan apa-apa persetujuan, lesen**
atau pendaftaran di bawah seksyen 167, Lembaga hendaklah—

_(a) memberikan notis bertulis kepada entiti berlesen itu_
mengenai alasan yang berdasarkannya Lembaga berniat
berbuat demikian;

_(b) memberi entiti berlesen itu peluang untuk membuat_
representasi bertulis kepada Lembaga dalam tempoh tiga
puluh hari selepas penerimaan notis itu; dan

_(c)_ menimbangkan representasi itu.


-----

164 _Rang Undang-Undang_

(2) Jika Lembaga membatalkan apa-apa lesen atau pendaftaran
di bawah seksyen 167, Lembaga hendaklah memberikan notis
bertulis kepada entiti berlesen itu mengenai pembatalan itu
dan pembatalan itu hendaklah berkuat kuasa pada tarikh yang
dinyatakan dalam notis itu.

(3) Jika pembatalan itu adalah mengenai suatu lesen bank atau
lesen insurans, Lembaga hendaklah, dengan secepat yang dapat
dilaksanakan, menyiarkan dalam satu akhbar yang diedarkan
secara meluas di Malaysia dan satu akhbar kewangan antarabangsa
suatu notis mengenai pembatalan lesen bank atau lesen insurans
itu, mengikut mana-mana yang berkenaan, di bawah seksyen
ini tetapi apa-apa kelengahan dalam menyiarkan notis itu atau
kegagalan untuk menyiarkan notis itu tidaklah dengan apa-apa
cara menjejaskan kesahan pembatalan itu.

(4) Jika pembatalan itu adalah mengenai pendaftaran suatu
syarikat amanah Labuan, sebagai tambahan kepada subseksyen (1)
dan (2)—

_(a) atas permintaan bagi pembatalan, syarikat amanah Labuan_
itu hendaklah memuaskan hati Lembaga bahawa ia telah
membuat peruntukan yang mencukupi berkenaan dengan
semua liabilitinya dan hendaklah juga menetapkan tarikh
yang pembatalan itu akan berkuat kuasa; dan

_(b) syarikat amanah Labuan itu hendaklah, tidak lewat daripada_
dua puluh satu hari sebelum tarikh yang ditetapkan
di bawah perenggan (4)(a), menyiarkan suatu iklan
mengenai pembatalan pendaftarannya yang dicadangkan
dalam sekurang-kurangnya satu akhbar Malaysia yang
diedarkan secara meluas dan satu akhbar kewangan
antarabangsa.

**Penyerahan balik lesen atau pendaftaran**

**169.** (1) Mana-mana entiti berlesen di bawah Akta ini boleh
menyerahkan balik lesen atau pendaftarannya masing-masing
dengan kelulusan Lembaga terlebih dahulu.


-----

_Perkhidmatan Kewangan dan Sekuriti Labuan_ 165

(2) Entiti berlesen itu hendaklah memberi empat belas hari
notis kepada Lembaga mengenai penyerahan balik itu.

(3) Lembaga boleh memberikan kelulusannya jika Lembaga
berpuas hati bahawa entiti berlesen itu telah membuat peruntukan
yang mencukupi berkenaan dengan semua liabilitinya, dan selepas
itu hendaklah menetapkan tarikh yang penyerahan balik itu mula
berkuat kuasa.

(4) Jika kelulusan Lembaga telah diperoleh di bawah
subseksyen (3), entiti berlesen itu hendaklah, tidak lewat daripada
dua puluh satu hari sebelum tarikh yang ditetapkan di bawah
subseksyen (3), menyiarkan suatu iklan mengenai penyerahan
balik yang dicadangkan itu dalam sekurang-kurangnya satu
akhbar Malaysia yang diedarkan dengan meluas dan satu akhbar
kewangan antarabangsa.

(5) Lembaga hendaklah, dengan secepat yang dapat dilaksanakan,
menyiarkan dalam satu akhbar Malaysia yang diedarkan dengan
meluas dan satu akhbar kewangan antarabangsa suatu notis mengenai
tiap-tiap penyerahan balik di bawah seksyen ini tetapi apa-apa
kelengahan dalam menyiarkan notis itu atau kegagalan untuk
menyiarkan notis itu tidaklah dengan apa-apa cara menjejaskan
kesahan penyerahan balik itu.

**Akibat pembatalan atau penyerahan balik lesen**

**170.** (1) Jika pembatalan sesuatu lesen atau pendaftaran di bawah
seksyen 167 atau penyerahan balik lesen atau pendaftaran di bawah
seksyen 169 telah berkuat kuasa, entiti berlesen itu hendaklah,
mulai tarikh berkuatkuasanya pembatalan atau penyerahan balik
itu, terhenti menjalankan apa-apa perniagaan selanjutnya.

(2) Walau apa pun subseksyen (1), jika suatu entiti berlesen
terus wujud sebagai suatu perbadanan selepas pembatalan lesennya
telah mula berkuat kuasa, Menteri boleh, atas syor Lembaga,
membenarkan secara bertulis entiti berlesen itu untuk terus
menjalankan aktiviti perniagaannya pada apa-apa takat dan bagi
apa-apa tempoh masa sebagaimana yang ditentukan oleh Menteri
dalam kebenaran itu bagi maksud penggulungan hal ehwalnya atau
bagi maksud menjelaskan tuntutan pemunya polisinya, pelanggan
atau pemiutang lain.


-----

166 _Rang Undang-Undang_

(3) Tiap-tiap entiti berlesen yang lesennya telah dibatalkan
atau diserah balik hendaklah terus tertakluk kepada peruntukan
Akta ini selagi liabilitinya belum dijelaskan atau tidak dibuat
peruntukan selainnya mengenainya.

PENGGAL 3

AM

**Sistem pembayaran**

**171. (1) Tiada seorang pun boleh—**

_(a)_ mula mengendalikan apa-apa sistem pembayaran dalam,
dari atau melalui Labuan; atau

_(b)_ jika orang itu telah mengendalikan apa-apa sistem pembayaran
dalam, dari atau melalui Labuan sebaik sebelum mula
berkuatkuasanya Akta ini, terus mengendalikan sistem
itu,

melainkan jika dia telah mengemukakan untuk kelulusan Lembaga
skim pengendalian sistem pembayaran itu dan kaedah-kaedah,
kontrak, undang-undang kecil atau dokumen lain yang berhubungan
dengan hak, kewajipan dan liabiliti orang yang menyertai sistem
pembayaran itu dan mendapatkan kebenaran bertulis daripada
Lembaga untuk mengendalikan sistem pembayaran itu.

(2) Sebelum membuat apa-apa keputusan di bawah subseksyen (1),
Lembaga boleh menghendaki orang yang berkehendakkan kebenaran
itu untuk mengemukakan kepada Lembaga apa-apa maklumat dan
butir-butir lain yang berhubungan dengan sistem pembayaran itu
atau dengan orang yang berkehendakkan kebenaran itu, atau dengan
orang yang sedang atau yang akan menyertai sistem pembayaran
itu, sebagaimana yang ditentukan oleh Lembaga, dan juga boleh
membuat apa-apa pemeriksaan premis, kelengkapan, mesin,
buku atau dokumen, akaun dan transaksi lain yang berhubungan
dengan sistem pembayaran itu sebagaimana yang didapati wajar
oleh Lembaga.

(3) Lembaga boleh meluluskan atau menolak sesuatu skim
yang dikemukakan di bawah subseksyen (1) dan kaedah-kaedah,
kontrak, undang-undang kecil atau dokumen lain yang berhubungan
dengan skim itu dan dikemukakan bersama dengan skim itu atau
boleh meluluskannya tertakluk kepada apa-apa ubah suaian dan
pengubahan kepada skim itu, atau kepada mana-mana atau semua
dokumen yang dikemukakan bersama dengannya, sebagaimana yang


-----

_Perkhidmatan Kewangan dan Sekuriti Labuan_ 167

difikirkannya perlu, wajar atau suai manfaat, dan boleh apabila
memberikan apa-apa kebenaran di bawah seksyen ini, mengenakan
apa-apa sekatan, batasan, atau syarat yang disifatkannya patut.

(4) Walau apa pun apa-apa jua yang terkandung dalam manamana kebenaran yang diberikan, atau dalam apa-apa skim atau
dokumen yang diluluskan, di bawah subseksyen (3), mana-mana
orang yang dibenarkan di bawah subseksyen itu hendaklah
mematuhi mana-mana peraturan yang dibuat di bawah Akta ini
yang berhubungan dengan sistem pembayaran, dan jika terdapat
apa-apa konflik atau ketidakselarasan antara terma kebenaran itu
atau apa-apa jua dalam skim itu atau dalam apa-apa dokumen itu
dengan peraturan-peraturan sedemikian, peruntukan peraturanperaturan itu hendaklah mengatasi dan hendaklah mempunyai
kuat kuasa dan kesan sepenuhnya.

(5) Semasa suatu kebenaran di bawah subseksyen (3) sedang
berkuat kuasa, Lembaga boleh, dari semasa ke semasa, memeriksa
premis, kelengkapan, mesin, buku atau dokumen, akaun atau
transaksi lain yang berhubungan dengan sistem pembayaran itu.

(6) Lembaga boleh, pada bila-bila masa, selepas memberi orang
yang dibenarkan di bawah subseksyen (3) peluang yang munasabah
untuk membuat representasi, membatalkan atau menggantung, atau
meminda apa-apa jua yang terkandung dalam, sesuatu kebenaran
yang diberikan di bawah subseksyen itu.

(7) Dalam membuat apa-apa pembatalan di bawah subseksyen (6),
Lembaga boleh memasukkan kehendak yang bersifat berdampingan,
berkaitan atau bersampingan untuk dipatuhi oleh orang yang
kebenarannya hendak dibatalkan atau oleh mana-mana orang yang
menyertai sistem itu, dan dalam membuat apa-apa penggantungan
di bawah subseksyen itu, Lembaga boleh mengenakan apa-apa
terma, syarat dan kehendak yang difikirkannya perlu atau suai
manfaat.

(8) Mana-mana orang yang kebenarannya dibatalkan atau
digantung di bawah subseksyen (6) hendaklah dengan sertamerta berhenti mengendalikan sistem pembayaran yang berkenaan
dengannya kebenaran itu telah dibatalkan atau digantung.

(9) Tiada entiti berlesen Labuan boleh diberi kelulusan untuk
mengendalikan apa-apa sistem pembayaran di bawah seksyen
ini.


-----

168 _Rang Undang-Undang_

**Pemindahan perniagaan**

**172. (1) Bagi maksud seksyen ini, apa-apa sebutan mengenai**
“pemindah” ialah sebutan mengenai entiti berlesen di bawah Bahagian
V (Penggal 1, 2 dan 3 sahaja), Bahagian VI dan Bahagian VII,
yang memindahkan perniagaannya yang menghendakinya untuk
dilesenkan di bawah Akta ini dan “penerima pemindahan” ialah
sebutan mengenai entiti berlesen yang dilesenkan untuk menjalankan
perniagaan itu, yang menerima pemindahan daripada pemindah.

(2) Kesemua atau mana-mana bahagian perniagaan pemindah
boleh dipindahkan kepada penerima pemindahan jika pemindahan
itu dilaksanakan melalui skim di bawah seksyen ini.

(3) Skim di bawah seksyen ini tidak boleh mengadakan peruntukan
mengenai perniagaan pemindah yang hendak dipindahkan kepada
orang yang belum lagi berdaftar untuk menjalankan perniagaan
itu di bawah Akta ini atau yang belum lagi wujud kecuali
apabila diperuntukkan secara nyata dalam skim itu bahawa skim
itu hendaklah hanya mula berkuat kuasa apabila orang itu telah
dilesenkan.

(4) Skim di bawah seksyen ini boleh termasuk peruntukan
mengenai perkara yang bersampingan dengan pemindahan yang
dilaksanakan itu dan peruntukan bagi melaksanakan pemindahan itu,
dan secara khususnya boleh termasuk peruntukan mengenai—

_(a) apa-apa harta, hak atau liabiliti pemindahan itu termasuklah_
aset yang mengandungi dana insurans (dalam hal
pemindahan perniagaan insurans), untuk meletak hak,
menurut skim itu dan tanpa jaminan lanjut, pada penerima
pemindahan;

_(b) dalam hal pemindahan perniagaan insurans, pendaftaran_
polisi yang dipindahkan oleh penerima pemindahan, bagi
amaun yang akan dimasukkan berkenaan dengan polisi
itu ke dalam dana insurans penerima pemindahan dan,
bagi apa-apa perkara lain yang berbangkit di bawah Akta
ini daripada pemindahan itu;

_(c) penerusan apa-apa prosiding undang-undang yang belum_
selesai oleh atau terhadap penerima pemindahan atau
terhadap pemindah;


-----

_Perkhidmatan Kewangan dan Sekuriti Labuan_ 169

_(d) pembubaran tanpa penggulungan, pemindah; atau_

_(e) apa-apa perkara yang bersampingan, berbangkit atau_
tambahan yang perlu untuk menjamin bahawa skim itu
boleh dijalankan sepenuhnya dan dengan berkesan.

(5) Skim di bawah seksyen ini tidak mempunyai kesan melainkan
jika ia diluluskan terlebih dahulu oleh Lembaga dan kemudiannya
disahkan oleh Mahkamah.

(6) Peruntukan yang berikut hendaklah terpakai berkenaan
dengan tiap-tiap skim:

_(a) pemindah hendaklah mengemukakan kepada Lembaga_
suatu salinan laporan, berserta dengan salinan laporan,
jika ada, yang menyatakan terma skim itu;

_(b) setiap pihak kepada skim itu hendaklah, tidak lewat_
daripada satu bulan selepas salinan skim itu dikemukakan
kepada Lembaga, menyebabkan supaya disiarkan dalam
tidak kurang daripada dua akhbar harian yang diluluskan
oleh Lembaga suatu notis, yang mengandungi apa-apa
butir yang ditentukan, mengenai hasrat untuk membuat
apa-apa permohonan kepada Mahkamah bagi pengesahan
skim itu; dan

_(c)_ setiap pihak kepada skim itu hendaklah, bagi tempoh
lima belas hari selepas penyiaran notis yang disebut
dalam perenggan (b), menyimpan suatu salinan skim itu
di pejabatnya di Labuan dan salinan tersebut hendaklah
terbuka untuk pemeriksaan oleh kesemua anggotanya
dan pemunya polisi yang terjejas oleh skim itu.

(7) Sebagai tambahan kepada subseksyen (6), berkenaan
dengan skim bagi pemindahan perniagaan insurans, peruntukan
yang berikut hendaklah terpakai:

_(a) laporan aktuari, jika ada, hendaklah diserahkan berserta_
dengan salinan skim itu;

_(b)_ pemindah hendaklah mengemukakan kepada Lembaga suatu
laporan yang mencukupi untuk menunjukkan pendapat
aktuari itu mengenai kesan yang bermungkinan daripada
skim itu terhadap pemunya polisi pihak-pihak kepada
skim berkenaan dengan apa-apa pemindahan perniagaan
insurans nyawa;


-----

170 _Rang Undang-Undang_

_(c) setiap pihak kepada skim itu hendaklah mengemukakan_
suatu salinan dan laporan yang disebut dalam perenggan (b)
kepada mana-mana orang yang meminta salinan itu
pada bila-bila masa sebelum Mahkamah mengesahkan
skim itu; dan

_(d) Lembaga boleh menyebabkan suatu laporan skim dibuat_
oleh aktuari yang bebas daripada pihak-pihak kepada
skim itu dan, jika Lembaga berbuat demikian, hendaklah
menyebabkan suatu salinan laporan itu dihantar kepada
setiap pihak itu.

(8) Salinan apa-apa skim dan apa-apa laporan yang disebut
dalam subseksyen (6) dan (7), atau ringkasannya yang diluluskan
oleh Lembaga, hendaklah, kecuali setakat yang Mahkamah, apabila
dibuat permohonan bagi pihak itu, mengarahkan selainnya, dihantar
oleh setiap pihak kepada skim itu kepada setiap pemunya polisinya
yang terjejas oleh skim itu.

(9) Pihak kepada skim itu hendaklah bertanggungan secara
bersesama atau berasingan untuk membayar balik kepada Lembaga
apa-apa kos atau perbelanjaan yang dilakukan oleh Lembaga
di bawah seksyen ini berkaitan dengan skim itu; dan skim itu
hendaklah termasuk peruntukan mengenai liabiliti yang kena
ditanggung antara pihak-pihak.

Dengan syarat bahawa jika Mahkamah telah membuat apa-apa
perintah mengenai kos, kos yang hendaklah dibayar balik kepada
Lembaga tidak boleh melebihi amaun yang dinyatakan dalam
perintah itu.

(10) Lembaga boleh meluluskan atau menolak skim itu.

(11) Selepas sesuatu skim diluluskan oleh Lembaga di bawah
subseksyen (10), suatu permohonan boleh dibuat secara bersesama
kepada mahkamah melalui saman pemula _ex-parte oleh pihak-_
pihak kepada skim itu bagi apa-apa perintah Mahkamah untuk
mengesahkan skim yang diluluskan itu dan untuk memudahkan
atau membolehkan skim itu dilaksanakan.

(12) Suatu permohonan kepada Mahkamah berkenaan dengan
apa-apa perkara yang berkaitan dengan skim itu boleh, pada bila-bila


-----

_Perkhidmatan Kewangan dan Sekuriti Labuan_ 171

masa sebelum pengesahan skim itu oleh mahkamah, dibuat
oleh Lembaga atau oleh mana-mana orang yang pada pendapat
Mahkamah berkemungkinan terjejas oleh skim itu.

(13) Mahkamah boleh mengesahkan sesuatu skim dengan atau
tanpa ubah suaian atau boleh menolak untuk mengesahkan skim
itu.

(14) Skim yang tidak disahkan oleh Mahkamah di bawah
subseksyen (13) hendaklah berkuat kuasa mengikut maksudnya
walau apa pun apa-apa yang terkandung dalam seksyen yang
terdahulu dan hendaklah mengikat mana-mana orang yang terjejas
olehnya.

(15) Apabila skim disahkan, setiap pihak kepada skim itu
hendaklah, melainkan jika ia syarikat yang tidak diperbadankan
memfailkan suatu salinan skim itu dengan Lembaga dan dengan
pihak berkuasa kawal selia dalam negara penubuhannya atau
negara asalnya.

(16) Penerima pemindahan hendaklah, dalam tempoh satu
bulan selepas skim itu berkuat kuasa, mengemukakan kepada
Lembaga—

_(a)_ pernyataan aset dan liabiliti setiap pihak kepada skim
itu, pada masa sebaik sebelum pemindahan itu, yang
ditandatangani bagi pihak-pihak itu;

_(b) suatu salinan skim itu yang disahkan oleh Mahkamah dan_
salinan termeterai perintah Mahkamah yang mengesahkan
skim itu; dan

_(c)_ suatu perisytiharan yang dibuat oleh pengerusi lembaga
pengarah penerima pemindahan, atau oleh pegawai
prinsipalnya di Labuan, yang menyatakan dengan lengkap
tiap-tiap bayaran yang dibuat atau akan dibuat kepada
mana-mana orang oleh sebab pemindahan itu, dan yang
menyatakan, setakat yang dipercayainya, tiada apa-apa
bayaran melampaui yang dinyatakan telah, atau akan,
dibuat oleh sebab pemindahan itu atau dengan diketahui
oleh pihak-pihak kepada skim itu.

(17) Pemindah hendaklah mengemukakan, dalam tempoh
tiga puluh hari dari perintah Mahkamah dibuat di bawah
subseksyen (11), suatu salinan disahkan perintah itu berserta


-----

172 _Rang Undang-Undang_

dengan salinan disahkan skim itu yang diluluskan oleh Lembaga
di bawah subseksyen (10), dengan pihak berkuasa yang patut,
jika ada, yang berkaitan dengan pendaftaran atau perekodan urus
niaga mengenai apa-apa harta alih atau kepentingan mengenai
harta alih yang dipindahkan menurut perintah itu.

(18) Jika suatu perintah Mahkamah di bawah subseksyen (11)
meletak hak apa-apa tanah beri hakmilik, atau apa-apa syer atau
kepentingan mengenai apa-apa tanah beri hakmilik pada penerima
pemindahan—

_(a)_ Mahkamah hendaklah, jika tanah beri hakmilik itu di
Semenanjung Malaysia, menurut subseksyen 420(2) Kanun
Tanah Negara, menyebabkan suatu salinan perintah itu
diserahkan kepada Pendaftar Hakmilik atau Pentadbir
Tanah, mengikut mana-mana yang berkenaan, sebaik
selepas pembuatan perintah itu supaya Pendaftar Hakmilik
atau Pentadbir Tanah itu, mengikut mana-mana yang
berkenaan, melaksanakan peruntukan subseksyen 420(2),
(3) dan (4);

_(b)_ jika tanah beri hakmilik itu di Sabah, penerima pemindahaan
itu hendaklah, dengan secepat yang dapat dilaksanakan
selepas perintah itu dibuat, mengeluarkan suatu salinan
disahkan perintah itu kepada Pendaftar bagi pendaftaran
peletakhakan tanah beri hakmilik itu atau bahagian atau
kepentingan mengenai tanah beri hakmilik itu kepada
penerima pemindahan itu sebagaimana yang diperuntukkan
di bawah Ordinan Tanah Sabah; atau

_(c)_ jika tanah beri hakmilik itu di Sarawak, penerima
pemindahan itu hendaklah, dengan secepat yang dapat
dilaksanakan selepas perintah itu dibuat, mengeluarkan
salinan disahkan perintah itu kepada Pendaftar bagi
pendaftaran peletakhakan tanah beri hakmilik atau
mengenai bahagian atau kepentingan mengenai tanah beri
hakmilik itu, kepada penerima pemindahan, sebagaimana
yang diperuntukkan di bawah Kanun Tanah Sarawak.

(19) Suatu perintah Mahkamah di bawah subseksyen (1) boleh
berkaitan dengan apa-apa harta atau perniagaan pemindah di luar
Malaysia dan, jika ia berkaitan sedemikian, kuat kuasa boleh
diberikan sama ada mengikut apa-apa perkiraan timbal balik
berhubung dengan penguatkuasaan penghakiman yang mungkin
wujud antara Malaysia dengan negara, wilayah atau tempat di


-----

_Perkhidmatan Kewangan dan Sekuriti Labuan_ 173

luar Malaysia di mana harta atau perniagaan itu berada, atau
jika tiada perkiraan sedemikian, mengikut undang-undang yang
terpakai di negara, wilayah atau tempat itu.

(20) Dalam seksyen ini, “pihak-pihak kepada skim itu” ertinya
pemindah dan penerima pemindahan, dan “pihak-pihak kepada
sesuatu skim” hendaklah ditafsirkan sewajarnya.

**Audit dalaman**

**173.** (1) Tiap-tiap pemegang lesen bank dan pemegang lesen
insurans hendaklah menjalankan audit dalaman ke atas buku dan
operasinya sebagaimana yang ditentukan oleh Lembaga dari semasa
ke semasa dan hendaklah mengemukakan kepada Lembaga suatu
laporan mengenai audit dalaman itu yang hendaklah termasuk
suatu laporan mengenai sistem perakaunan dan kawalan pemegang
lesen tersebut.

(2) Juruaudit dalaman yang dilantik oleh pemegang lesen bank
atau pemegang lesen insurans untuk menjalankan audit dalaman
ke atas buku dan operasinya di bawah subseksyen (1) hendaklah
bagi maksud Bahagian ini disifatkan sebagai seorang pegawai
pemegang lesen bank atau pemegang lesen insurans masingmasingnya dan hendaklah, pada setiap masa, tertakluk kepada
seksyen 178.

(3) Audit dalaman boleh dijalankan oleh mana-mana orang
kecuali juruaudit luaran pemegang lesen bank atau pemegang
lesen insurans itu, mengikut mana-mana yang berkenaan, di bawah
seksyen 174.

(4) Seseorang juruaudit dalaman hendaklah dengan segera
melaporkan kepada Lembaga jika, dalam perjalanan kewajipannya
sebagai juruaudit dalaman pemegang lesen bank atau pemegang
lesen insurans, dia berpuas hati bahawa—

_(a)_ telah berlaku suatu pelanggaran peruntukan Akta ini atau
bahawa suatu kesalahan di bawah mana-mana undangundang bertulis telah dilakukan oleh pemegang lesen bank
atau pemegang lesen insurans itu atau oleh mana-mana
pegawai atau pekerjanya; atau


-----

174 _Rang Undang-Undang_

_(b)_ apa-apa ketidakteraturan yang menjejaskan kepentingan
pemiutang pemegang lesen bank atau pemegang lesen
insurans itu, atau, dalam hal pemegang lesen insurans,
kepentingan pemunya polisi, atau apa-apa ketidakteraturan
serius yang lain, telah berlaku.

(5) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh tidak
melebihi lima tahun atau kedua-duanya.

**Juruaudit luar**

**174.** (1) Tiap-tiap entiti berlesen hendaklah melantik juruaudit
luar pada setiap tahun sebelum apa-apa tarikh atau dalam apa-apa
tempoh yang ditentukan oleh Lembaga.

(2) Lembaga boleh menyenggarakan suatu senarai juruaudit
bagi maksud seksyen ini.

(3) Juruaudit yang dilantik di bawah subseksyen (1) hendaklah
menjalankan audit ke atas akaun entiti berlesen itu berkenaan
dengan operasi perniagaannya dan hendaklah mengemukakan
laporan mengenai audit itu berserta dengan ulasannya mengenai
sistem perakaunan dan kawalan entiti berlesen itu kepada pesertapeserta entiti berlesen itu dan kepada Lembaga.

(4) Lembaga boleh, pada bila-bila masa, menghendaki juruaudit
yang dilantik di bawah seksyen ini untuk mengemukakan kepada
Lembaga apa-apa penjelasan berhubung dengan auditnya sebagaimana
yang ditentukan oleh Lembaga.

(5) Seseorang juruaudit hendaklah dengan segera melaporkan
kepada Lembaga jika, dalam perjalanan kewajipannya sebagai
juruaudit bagi entiti berlesen, dia berpuas hati bahawa—

_(a)_ telah berlaku suatu pelanggaran peruntukan mana-mana
Bahagian Akta ini atau bahawa suatu kesalahan di bawah
mana-mana undang-undang bertulis telah dilakukan oleh
entiti berlesen itu atau mana-mana pekerjanya; atau

_(b) apa-apa ketidakteraturan yang menjejaskan kepentingan_
pemunya polisi, dalam hal suatu entiti berlesen di bawah
Bahagian V, atau pemiutang entiti berlesen itu, atau
apa-apa ketidakteraturan lain, telah berlaku.


-----

_Perkhidmatan Kewangan dan Sekuriti Labuan_ 175

(6) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh tidak
melebihi lima tahun atau kedua-duanya.

**Akaun dan rekod**

**175. (1) Sesuatu entiti berlesen di bawah Akta ini hendaklah**
menyebabkan supaya disimpan rekod perakaunan dan rekod lain
yang sepatutnya yang boleh menerangkan transaksi dan kedudukan
kewangan entiti berlesen itu dengan secukupnya.

(2) Tiap-tiap entiti berlesen dan pengarahnya hendaklah
menyebabkan catatan yang sewajarnya dibuat dalam rekod perakaunan
dan rekod lain entiti berlesen itu dalam tempoh enam puluh hari
selepas selesainya transaksi yang berhubungan dengannya.

(3) Menjadi wajib bagi rekod perakaunan dan rekod lain
entiti berlesen disimpan di pejabat berdaftar entiti berlesen itu
atau di mana-mana tempat di Labuan yang difikirkan patut oleh
pengarah entiti berlesen itu dan rekod perakaunan dan rekod lain
itu hendaklah pada setiap masa dibuka untuk pemeriksaan oleh
mana-mana pengarah dan hendaklah disimpan mengikut apa-apa
cara bagi membolehkan rekod-rekod itu diaudit dengan mudah
dan sepatutnya.

(4) Lembaga boleh, dalam mana-mana hal tertentu, mengarahkan
supaya rekod perakaunan dan rekod lain sesuatu entiti berlesen
dibuka untuk pemeriksaan juruaudit yang bertindak bagi pihak
seorang pengarah, tetapi hanya atas suatu aku janji secara
bertulis bahawa maklumat yang diperoleh oleh juruaudit semasa
pemeriksaannya itu tidak boleh didedahkan kepadanya kecuali
kepada pengarah itu.

(5) Mana-mana pengarah sesuatu entiti berlesen yang tidak
mengambil segala langkah munasabah untuk memastikan pematuhan
kehendak seksyen ini oleh entiti berlesen itu, atau seorang pengarah
yang dengan tindakan sengajanya telah menyebabkan keingkaran
oleh entiti berlesen itu di bawah seksyen ini melakukan suatu
kesalahan.


-----

176 _Rang Undang-Undang_

(6) Bagi maksud seksyen ini, “rekod perakaunan dan rekod
lain” hendaklah termasuk, jika berkenaan, yang berikut:

_(a)_ semua jumlah wang yang diterima dan dibelanjakan oleh
entiti berlesen dan perkara-perkara yang berkenaan
dengannya penerimaan dan perbelanjaan itu telah
dibuat;

_(b)_ semua jualan dan belian barangan oleh entiti berlesen
itu;

_(c) aset dan liabiliti entiti berlesen itu; dan_

_(d) semua buku dan rekod yang berkaitan yang ditentukan_
oleh Lembaga.

(7) Walau apa pun subseksyen (3), Lembaga boleh secara
bertulis membenarkan sesuatu entiti berlesen untuk menyimpan
rekod perakaunan dan rekod lain di luar Labuan dengan syarat
bahawa entiti berlesen itu hendaklah juga menyenggarakan akaun
dan rekod yang menunjukkan kedudukan kewangannya dengan
semunasabahnya tepat dan akaun dan rekod itu dikemaskinikan
sekali dalam tiap-tiap enam bulan di Labuan.

**Wang atau harta lain daripada aktiviti yang menyalahi**
**undang-undang**

**176. (1) Mana-mana entiti berlesen atau mana-mana orang yang**
menjalankan apa-apa aktiviti di bawah Akta ini tidak boleh
menerima—

_(a)_ apa-apa wang atau harta lain yang berpunca daripada sesuatu
transaksi, operasi atau aktiviti lain yang merupakan suatu
kesalahan jenayah di bawah undang-undang Malaysia
atau yang, jika dijalankan di Malaysia, akan menjadi
suatu kesalahan; atau

_(b)_ apa-apa wang atau harta lain yang penerimaan, pemunyaan
atau pengawalannya ialah atau akan menjadi suatu kesalahan
sebagaimana yang disebut dalam perenggan (1)(a).

(2) Jika mana-mana orang, yang merupakan seorang pengarah,
pegawai atau ejen mana-mana entiti berlesen itu atau orang yang
disebut dalam subseksyen (1)—

_(a)_ mempunyai sebab untuk mempercayai bahawa entiti
berlesen itu atau orang yang disebut dalam subseksyen (1)


-----

_Perkhidmatan Kewangan dan Sekuriti Labuan_ 177

mempunyai harta atau pendapatan yang terakru kepadanya
atau yang diperoleh olehnya dan yang berpunca daripada
suatu transaksi, operasi atau aktiviti lain yang merupakan
suatu kesalahan jenayah di bawah undang-undang Malaysia
atau yang, jika dijalankan di Malaysia, akan menjadi
suatu kesalahan; atau

_(b)_ telah menerima atau mempunyai dalam milikannya atau
kawalannya wang atau harta lain yang penerimaan,
pemunyaan atau pengawalannya ialah atau akan menjadi suatu
kesalahan sebagaimana yang disebut dalam perenggan (2)(a),

menjadi kewajipan orang itu untuk dengan serta-merta untuk
membawa perkara itu kepada perhatian Lembaga.

(3) Mana-mana orang yang tanpa alasan yang munasabah tidak
mematuhi kehendak subseksyen (1) atau (2) melakukan suatu
kesalahan dan boleh, apabila disabitkan, didenda tidak melebihi
satu juta ringgit atau dipenjarakan selama tempoh tidak melebihi
tiga tahun atau kedua-duanya.

(4) Semua wang atau harta yang diperihalkan dalam subseksyen (1)
dan (2) hendaklah terlucut hak kepada Kerajaan dan menjadi
hartanya secara mutlak.

**Pemeriksaan dan penelitian buku dan dokumen entiti**
**berlesen**

**177.** (1) Lembaga boleh dari semasa ke semasa—

_(a) memeriksa dan meneliti buku atau dokumen lain, akaun_
dan transaksi lain mana-mana entiti berlesen; atau

_(b) mendapatkan daripada mana-mana entiti berlesen,_
menghendaki mana-mana entiti berlesen untuk memberikan
akses kepada, atau menghendaki mana-mana entiti berlesen
untuk memberikan, apa-apa maklumat atau salinan apaapa rekod, buku atau dokumen lain yang berhubungan
dengan perniagaan entiti berlesen itu yang dijalankan di
bawah Akta ini yang, pada pendapat Lembaga, adalah
perlu bagi membolehkannya menentukan pematuhan
peruntukan Akta ini.


-----

178 _Rang Undang-Undang_

(2) Lembaga boleh meluluskan pihak berkuasa penyeliaan
negara asal entiti berlesen itu untuk menjalankan aktiviti yang
disebut dalam perenggan (1)(a) dan _(b)._

(3) Setiap pengarah atau pegawai entiti berlesen hendaklah
memberikan kerjasama dan bantuannya kepada Lembaga untuk
memudahkan apa-apa pemeriksaan dan penelitian yang dijalankan
di bawah perenggan (1)(a).

**Kerahsiaan**

**178. (1) Tiada seorang pun yang kerana apa-apa sebab mempunyai**
akses kepada apa jua rekod, buku, daftar, surat-menyurat atau
dokumen lain, bahan atau maklumat berhubungan dengan hal
ehwal atau akaun orang yang berikut boleh menzahirkan kepada
mana-mana orang, atau membuat rekod bagi mana-mana orang
mengenai apa-apa rekod, buku, daftar, surat-menyurat atau dokumen
lain, bahan atau maklumat:

_(a) dana bersama di bawah Bahagian III;_

_(b) mana-mana pelanggan suatu syarikat amanah Labuan atau_
syarikat amanah persendirian Labuan di bawah Bahagian V;

_(c) mana-mana pelanggan pemegang lesen bank di bawah_
Bahagian VI;

_(d) mana-mana pemunya polisi di bawah Bahagian VII;_

_(e) bursa yang ditubuhkan di bawah Bahagian IX;_

_(f) organisasi kawal selia sendiri yang ditubuhkan di bawah_
Bahagian X;

_(g) mana-mana entiti berlesen di bawah Akta ini._

(2) Subseksyen (1) tidak terpakai bagi—

_(a) apa-apa penzahiran yang dikehendaki dengan sah di bawah_
seksyen 28B Akta Lembaga Perkhidmatan Kewangan
Labuan 1996 atau di bawah seksyen 22 Akta Cukai
Aktiviti Perniagaan Labuan 1990;

_(b) apa-apa penzahiran yang dikehendaki di bawah suatu perintah_
mahkamah yang dibuat dengan permohonan _ex parte,_
dengan syarat bahawa orang yang menzahirkan maklumat


-----

_Perkhidmatan Kewangan dan Sekuriti Labuan_ 179

yang berkenaan hendaklah memberitahu orang yang terjejas
dengan perintah itu dan setelah diterima pemberitahuan
itu, orang yang terjejas itu boleh memfailkan permohonan
yang perlu kepada mahkamah untuk mempertikaikan
perintah itu atau sebaliknya mematuhi perintah itu
dengan sewajarnya:

_(c) maklumat yang berhubungan dengan dana bersama di_
bawah Bahagian III, dengan persetujuan dana bersama
itu terlebih dahulu dan pelaburnya yang berkenaan;

_(d) maklumat yang berhubungan dengan pelanggan syarikat_
amanah Labuan atau syarikat amanah persendirian
Labuan di bawah Bahagian V, dengan persetujuan bertulis
pelanggan atau pelanggan itu terlebih dahulu;

_(e) maklumat yang berhubungan dengan pelanggan pemegang_
lesen bank di bawah Bahagian VI, dengan persetujuan
bertulis pelanggan itu atau wakil dirinya terlebih
dahulu;

_(f) maklumat yang berhubungan dengan pemunya polisi_
di bawah Bahagian VII, dengan persetujuan pemunya
polisi itu atau wakil dirinya terlebih dahulu atau dalam
perjalanan peletakan perniagaan insurans semula;

_(g) maklumat yang berhubungan dengan entiti berlesen, dengan_
persetujuan bertulis entiti berlesen itu terlebih dahulu.

(3) Tiada seorang pun yang mempunyai apa-apa rekod, buku,
daftar, surat-menyurat atau dokumen lain, bahan atau maklumat
yang pada pengetahuannya telah dizahirkan berlanggaran dengan
subseksyen (1) boleh dengan apa-apa cara jua menzahirkan rekod,
buku, daftar, surat-menyurat atau dokumen lain, bahan atau
maklumat itu kepada mana-mana orang lain.

(4) Semua prosiding, kecuali prosiding jenayah, yang berhubungan
dengan pelanggaran seksyen ini hendaklah dimulakan di manamana Mahkamah di bawah peruntukan Akta ini dan apa-apa
rayuan daripadanya hendaklah, melainkan jika diperintahkan oleh
Mahkamah selainnya, didengar secara tertutup dan tiada butir-butir
mengenai prosiding itu boleh disiarkan oleh mana-mana orang
tanpa keizinan Mahkamah.


-----

180 _Rang Undang-Undang_

(5) Tertakluk kepada subseksyen (6), tiada apa-apa dalam
seksyen ini boleh membataskan apa-apa kuasa yang diberikan
kepada Mahkamah atau seseorang hakim oleh Akta Buku Jurubank
(Keterangan) 1949 atau melarang pematuhan perintah yang dibuat
di bawah Akta itu.

(6) Seksyen 7 Akta Buku Jurubank (Keterangan) 1949 tidaklah
terpakai bagi pemegang lesen bank di bawah Bahagian VI,
pengarahnya atau tawaran.

(7) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Terjemahan**

**179. Jika apa-apa surat cara atau dokumen yang dikehendaki**
diserah simpan dengan Lembaga adalah dalam bahasa selain
bahasa kebangsaan atau bahasa Inggeris, surat cara atau dokumen
itu hendaklah disertakan dengan suatu terjemahannya yang telah
ditentusahkan atau diperakukan sama ada dalam bahasa kebangsaan
atau Inggeris.

**Pemakaian Akta Lembaga Perkhidmatan Kewangan Labuan**
**1996**

**180.** Jika berlaku apa-apa percanggahan atau ketidakselarasan
antara peruntukan Akta ini dengan Akta Lembaga Perkhidmatan
Kewangan Labuan 1996, peruntukan Akta Lembaga Perkhidmatan
Kewangan Labuan 1996 hendaklah mengatasi.

**Pemakaian Akta Perkhidmatan Kewangan dan Sekuriti Islam**
**Labuan 2009**

**181.** (1) Sesuatu entiti berlesen yang menjalankan atau
mengurusniagakan atau mengemukakan dirinya sebagai menjalankan
atau mengurusniagakan perniagaan perbankan Islam, perniagaan


-----

_Perkhidmatan Kewangan dan Sekuriti Labuan_ 181

perbankan pelaburan Islam, takaful, takaful semula atau apaapa perniagaan lain di bawah Akta ini yang mematuhi shariah,
hendaklah mematuhi peruntukan Akta Perkhidmatan Kewangan
dan Sekuriti Islam Labuan 2009 dalam perkara-perkara yang
pematuhan shariah adalah berkenaan, tertakluk kepada apa-apa
ubah suaian yang dibuat oleh Lembaga menurut garis panduan.

(2) Jika terdapat apa-apa percanggahan atau ketidakselarasan
antara peruntukan Akta ini dengan Akta Perkhidmatan Kewangan
dan Sekuriti Islam Labuan 2009 dalam perkara-perkara
yang pematuhan shariah adalah berkenaan, peruntukan Akta
Perkhidmatan Kewangan dan Sekuriti Islam Labuan 2009 hendaklah
mengatasi.

**Pemakaian Akta Kawalan Pertukaran 1953**

**182. (1) Tertakluk kepada subseksyen (2) dan (3), tiada apa-apa**
jua dalam Akta ini boleh menjejaskan peruntukan Akta Kawalan
Pertukaran 1953 dan dalam pemakaian mana-mana peruntukan
Akta ini kepada mana-mana orang atau pemegang lesen bank,
peruntukan itu hendaklah terpakai tertakluk kepada peruntukan
Akta Kawalan Pertukaran 1953.

(2) Jika terdapat apa-apa percanggahan atau ketidakselarasan
antara peruntukan Akta ini dengan Akta Kawalan Pertukaran 1953,
peruntukan Akta Kawalan Pertukaran 1953 hendaklah
mengatasi.

(3) Peruntukan Akta Kawalan Pertukaran 1953 tidaklah terpakai
berkenaan dengan apa-apa transaksi yang dikecualikan di bawah
Akta itu dan apa-apa garis panduan, pekeliling atau notis yang
dikeluarkan di bawahnya.

**Pemakaian Akta Pasaran Modal dan Perkhidmatan 2007**

**183. (1) Tertakluk kepada subseksyen (2) dan (3), tiada apa-apa**
jua dalam Akta ini boleh menjejaskan Akta Pasaran Modal dan
Perkhidmatan 2007 dan dalam pemakaian mana-mana peruntukan
Akta ini kepada mana-mana orang, peruntukan itu hendaklah
terpakai tertakluk kepada Akta Pasaran Modal dan Perkhidmatan
2007.


-----

182 _Rang Undang-Undang_

(2) Jika terdapat percanggahan atau ketidakselarasan antara
peruntukan Akta ini dengan Akta Pasaran Modal dan Perkhidmatan
2007, peruntukan Akta Pasaran Modal dan Perkhidmatan 2007
hendaklah mengatasi.

(3) Peruntukan Akta Pasaran Modal dan Perkhidmatan 2007
tidaklah terpakai bagi suatu entiti berlesen berkenaan dengan apaapa aktiviti berlesen di bawah Akta ini, apabila aktiviti berlesen
itu dijalankan di Labuan atau di luar Malaysia.

**Pemakaian Akta Syarikat Labuan 1990 dan Akta Syarikat**
**1965**

**184. (1) Sebagai tambahan kepada, dan dengan tidak mengurangkan,**
peruntukan Akta ini—

_(a) Akta Syarikat Labuan 1990 hendaklah terpakai bagi—_

(i) pemegang lesen bank yang bukan pemegang lesen
bank Malaysia; dan

(ii) pemegang lesen insurans yang merupakan syarikat
Labuan atau syarikat Labuan asing; dan

_(b) Akta Syarikat 1965 hendaklah terpakai bagi—_

(i) pemegang lesen bank Malaysia atau entiti berlesen
yang dilesenkan di bawah seksyen 90 yang merupakan
pejabat sesuatu bank Malaysia yang ditubuhkan di
bawah Akta itu; dan

(ii) pemegang lesen insurans yang merupakan cawangan
suatu penanggung insurans Malaysia.

(2) Jika terdapat apa-apa percanggahan atau ketidakselarasan
antara peruntukan Akta ini dengan Akta lain yang disebut dalam
subseksyen (1) dalam pemakaiannya kepada entiti berlesen masingmasing, peruntukan Akta ini hendaklah mengatasi.

(3) Jika terdapat apa-apa kesukaran atau keraguan yang timbul
dalam pemakaian subseksyen (1) berhubung dengan mana-mana
entiti berlesen tertentu atau apa-apa perkara atau hal keadaan
tertentu atau secara amnya, Lembaga boleh menyelesaikannya
dengan mengeluarkan arahan mengenai isu itu.


-----

_Perkhidmatan Kewangan dan Sekuriti Labuan_ 183

**Ketidakpakaian undang-undang tertentu**

**185. (1) Tiada pemegang lesen bank boleh, berkenaan dengan**
apa-apa perniagaan yang dijalankan oleh pemegang lesen itu,
tertakluk kepada mana-mana peruntukan Akta Bank dan InstitusiInstitusi Kewangan 1989 dan Akta Bank Islam 1983.

(2) Tiada pemegang lesen insurans boleh, berkenaan dengan
apa-apa perniagaan yang dijalankan oleh pemegang lesen itu
di bawah Bahagian VII, tertakluk kepada mana-mana peruntukan
Akta Insurans 1996 dan Akta Takaful 1984.

(3) Bagi maksud Bahagian IX—

_(a) peruntukan Akta Pasaran Modal dan Perkhidmatan 2007_
tidaklah terpakai bagi penubuhan, penjalanan, aktiviti
dan perniagaan apa-apa bursa yang ditubuhkan di bawah
Penggal 2 Bahagian IX;

_(b) seksyen 7, subseksyen 21(2), seksyen 24, 85, subseksyen_
87(2), 87(4), 87(5), 87(10), 93(2), 93(6) dan 93(7) Akta
Syarikat Labuan 1990 tidaklah terpakai bagi apa-apa
bursa yang ditubuhkan di bawah Penggal 2 Bahagian IX;
dan

_(c) peruntukan Akta Hari Kelepasan 1951 [Akta 369] tidaklah_
terpakai bagi apa-apa bursa yang ditubuhkan di bawah
Penggal 2 Bahagian IX dan apa-apa bursa di bawah
Penggal 2 Bahagian IX boleh menjalankan perniagaannya
selama dua puluh empat jam setiap hari pada mana-mana
dan semua hari setiap minggu tertakluk kepada apa-apa
batasan atau sekatan yang dikenakan oleh atau menurut
undang-undang kecil atau kaedah-kaedah, mengikut
mana-mana yang berkenaan.

(4) Peruntukan Akta Syarikat Amanah 1949 tidaklah terpakai
bagi sesuatu syarikat yang didaftarkan sebagai syarikat amanah
Labuan, syarikat amanah diurus Labuan atau syarikat amanah
persendirian Labuan.

**Kekebalan**

**186. (1) Tiada tindakan, guaman, pendakwaan atau prosiding**
lain boleh dibuat atau dibawa, dimulakan atau dikekalkan dalam


-----

184 _Rang Undang-Undang_

mana-mana Mahkamah atau mana-mana tribunal terhadap manamana orang yang berikut:

_(a) Menteri;_

_(b)_ Lembaga;

_(c) mana-mana anggota, pegawai, jawatankuasa, pekhidmat_
atau ejen Lembaga; dan

_(d) mana-mana orang lain yang menurut undang-undang_
bertindak bagi pihak, atau dengan mematuhi arahan,
Lembaga,

bagi atau oleh sebab, atau berkenaan dengan, apa-apa perbuatan
yang dilakukan atau pernyataan yang dibuat atau ditinggalkan
daripada dilakukan atau dibuat, atau berupa sebagai dilakukan
atau dibuat atau ditinggalkan daripada dilakukan atau dibuat,
menurut atau sebagai melaksanakan, atau yang dimaksudkan untuk
menurut atau melaksanakan Akta ini, atau apa-apa garis panduan,
arahan, nasihat atau apa-apa jua benda lain yang dikeluarkan di
bawah Akta ini:

Dengan syarat bahawa perbuatan atau pernyataan itu dilakukan
atau dibuat, atau ditinggalkan daripada dilakukan atau dibuat,
dengan suci hati.

(2) Subseksyen (1) hendaklah sebagai tambahan kepada, dan
tidak mengurangkan, Akta Perlindungan Pihak Berkuasa Awam
1948 [Akta 198], dan bagi maksud Akta itu, tiap-tiap orang
yang disebut dalam subseksyen (1) hendaklah disifatkan sebagai
pegawai awam atau orang yang terlibat atau diambil kerja dalam
melaksanakan kewajipan awam.

(3) Akta Perlindungan Pihak Berkuasa Awam 1948 hendaklah
terpakai bagi apa-apa tindakan, guaman, pendakwaan atau
prosiding terhadap Lembaga atau terhadap mana-mana anggota
Lembaga, mana-mana anggota jawatankuasa, atau mana-mana
pegawai, pekhidmat atau ejen Lembaga berkenaan dengan apaapa perbuatan, keabaian atau keingkaran yang dilakukan atau
ditinggalkan daripada dilakukan olehnya atas sifat itu.


-----

_Perkhidmatan Kewangan dan Sekuriti Labuan_ 185

**Penalti am**

**187. (1) Seseorang yang melanggar sesuatu kehendak Akta ini**
melakukan suatu kesalahan.

(2) Seseorang yang melakukan suatu kesalahan terhadap Akta ini
yang baginya tiada penalti diperuntukkan secara nyata boleh—

_(a)_ dalam hal sesuatu badan, diperbadankan atau tidak
diperbadankan, didenda tidak melebihi tiga juta ringgit;
atau

_(b)_ dalam hal seseorang individu, didenda tidak melebihi satu
juta ringgit,

dan dalam hal kesalahan yang berterusan, boleh, sebagai tambahan,
dikenakan denda harian yang tidak melebihi lima ribu ringgit bagi
setiap hari kesalahan itu terus dilakukan.

**Kesalahan oleh pertubuhan perbadanan**

**188.** Jika sesuatu pertubuhan perbadanan melakukan suatu kesalahan
di bawah Akta ini atau mana-mana peraturan yang dibuat di bawah
Akta ini, mana-mana orang yang, pada masa pelakuan kesalahan
itu, ialah pengarah atau pegawai lain yang seumpamanya atau
yang berupa bertindak atas apa-apa sifat sedemikian—

_(a) boleh didakwa secara berasingan atau bersesama dalam_
prosiding yang sama bersekali dengan pertubuhan
perbadanan itu; dan

_(b) jika pertubuhan perbadanan itu didapati melakukan_
kesalahan itu, hendaklah disifatkan telah melakukan
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa
pengetahuan, persetujuan atau pembiarannya;
dan

(ii) bahawa dia telah mengambil segala langkah yang
munasabah dan telah menjalankan segala usaha
yang wajar untuk mencegah pelakuan kesalahan
itu.


-----

186 _Rang Undang-Undang_

**Fi tahunan dan fi lesen**

**189. (1) Lembaga boleh menetapkan apa-apa fi tahunan, lesen**
atau pendaftaran melalui peraturan-peraturan berkenaan dengan
aktiviti entiti berlesen atau entiti berdaftar atau aktiviti lain di
bawah Akta ini.

(2) Fi yang ditetapkan itu hendaklah dibayar pada atau sebelum
15 Januari tiap-tiap tahun yang berikutan tahun yang apa-apa
persetujuan, lesen atau pendaftaran diberikan.

(3) Apa-apa fi yang tidak dibayar boleh diambil guaman ke
atasnya oleh Lembaga melalui tindakan sebagai hutang sivil
dan sebagai tambahan Lembaga boleh menghendaki pembayaran
penalti kerana pembayaran lewat ke takat suatu amaun yang setara
dengan dua kali ganda amaun fi yang tidak dibayar itu dan kos
mendapatkan amaun itu termasuklah tetapi tidak terhad kepada
kos prosiding undang-undang.

**Fi dan penalti hendaklah dibayar ke dalam Kumpulan**
**Wang**

**190. (1) Semua fi dan penalti yang dibayar kepada Lembaga di**
bawah Akta ini dan semua jumlah wang yang dibayar di bawah
seksyen ini hendaklah dibayar ke dalam dan menjadi sebahagian
daripada Kumpulan Wang yang ditubuhkan di bawah seksyen 29
Akta Lembaga Perkhidmatan Kewangan Labuan 1996.

(2) Walau apa pun subseksyen (1), semua fi yang dibayar di
bawah seksyen 140 Bahagian IX hendaklah dibayar ke dalam
kumpulan wang Bursa atau apa-apa bursa lain yang ditubuhkan
menurut Bahagian IX dan boleh digunakan mengikut peruntukan
undang-undang kecil Bursa itu atau mana-mana bursa lain.

**Tatacara apabila tiada tatacara dinyatakan**

**191. Sekiranya apa-apa perbuatan atau langkah dikehendaki atau**
dibenarkan dilakukan atau diambil di bawah Akta ini dan tiada
borang ditentukan atau tatacara dinyatakan sama ada dalam Akta
ini atau peraturan-peraturan, permohonan boleh dibuat kepada


-----

_Perkhidmatan Kewangan dan Sekuriti Labuan_ 187

Lembaga untuk arahan tentang cara yang mengikutnya perbuatan
atau langkah itu boleh dilakukan atau diambil, dan apa-apa
perbuatan atau langkah yang dilakukan atau diambil mengikut
arahan sedemikian hendaklah menjadi pelaksanaan yang sah bagi
perbuatan atau langkah itu.

**Salah nyataan**

**192. Seseorang yang—**

_(a)_ dengan sengaja atau dengan melulu membuat sesuatu
salah nyataan dalam apa-apa dokumen atau bahan atau
rekod yang dikehendaki supaya difailkan, diberikan atau
dihantar serah di bawah Akta ini;

_(b)_ membuat apa-apa pernyataan atau memberikan apa-apa
maklumat yang dikehendaki di bawah Akta ini yang
diketahuinya palsu atau mengelirukan;

_(c) dengan disedarinya tidak menzahirkan apa-apa fakta atau_
maklumat yang dikehendaki supaya dizahirkan di bawah
Akta ini; atau

_(d) mempunyai jagaan ke atas, atau mempunyai milikan_
atau kawalan secara berseorangan atau bersama seorang
lain atau bersama beberapa orang lain atau mempunyai
kawalan ke atas apa-apa maklumat, rekod, buku atau
dokumen lain yang disebut dalam peruntukan Akta ini
yang enggan atau dengan sengaja abai untuk mematuhi
apa-apa arahan sah di sisi undang-undang yang diberikan
di bawah peruntukan sedemikian,

melakukan suatu kesalahan dan boleh, apabila disabitkan, didenda
tidak melebihi satu juta ringgit atau dipenjarakan selama tempoh
tidak melebihi tiga tahun atau kedua-duanya.

**Penguatkuasaan**

**193.** (1) Jika—

_(a)_ sesuatu entiti berlesen tidak solven atau berkemungkinan
tidak boleh memenuhi semua atau mana-mana obligasinya
atau akan menggantungkan pembayaran pada apa-apa
takat;


-----

188 _Rang Undang-Undang_

_(b) sesuatu entiti berlesen, pegawai prinsipalnya, pegawainya_
atau mana-mana orang lain yang serupa itu yang
menjalankan perniagaan mengikut cara yang dipercayai
Lembaga dengan munasabah sebagai memudaratkan
kepentingan benefisiarinya, pelaburnya, pemiutangnya
atau mana-mana pihak berkepentingan serupa yang lain;
atau

_(c) sesuatu entiti berlesen, pegawai prinsipalnya, pegawainya_
atau mana-mana orang lain yang serupa telah melanggar
mana-mana peruntukan Akta ini atau mana-mana undangundang bertulis lain yang sedang berkuat kuasa,

Lembaga boleh—

(A) jika berkenaan, mengenakan terma, syarat, sekatan atau
batasan baru atau tambahan ke atas pengendalian entiti
berlesen itu atau mengubah atau membatalkan apaapa terma, syarat, sekatan atau batasan yang telahpun
dikenakan;

(B) menghendaki penyingkiran mana-mana pegawai prinsipal,
pegawai atau mana-mana orang serupa yang lain entiti
berlesen itu oleh seseorang lain yang diluluskan oleh
Lembaga;

(C) melantik seseorang, bagi pihak Lembaga, untuk mengambil
alih kawalan ke atas hal ehwal entiti berlesen itu;
atau

(D) memohon kepada Mahkamah bagi suatu perintah untuk
mengambil apa-apa tindakan yang difikirkan perlu oleh
Lembaga untuk melindungi kepentingan benefisiari,
pelabur, pemiutang atau mana-mana pihak berkepentingan
serupa yang lain entiti berlesen itu.

(2) Lembaga boleh membawa tindakan dan memulakan prosiding
untuk menguatkuasakan mana-mana peruntukan Akta ini atau
untuk mendapatkan fi atau jumlah wang lain yang kena dibayar
di bawah Akta ini atau perbelanjaan yang dilakukan oleh Lembaga
dalam menjalankan obligasinya di bawah Akta ini.


-----

_Perkhidmatan Kewangan dan Sekuriti Labuan_ 189

**Kuasa untuk mengkompaun**

**194. (1) Lembaga boleh, dengan keizinan bertulis Pendakwa Raya,**
dalam kes yang difikirkannya patut dan sesuai untuk berbuat
demikian, mengkompaunkan apa-apa kesalahan yang dilakukan
oleh mana-mana orang yang boleh dihukum di bawah Akta ini
dengan membuat suatu tawaran bertulis kepada orang itu untuk
mengkompaunkan kesalahan itu atas pembayaran kepada Lembaga,
dalam masa yang ditentukan dalam tawaran itu, suatu amaun
yang tidak melebihi lima puluh peratus daripada amaun denda
maksimum yang orang itu boleh dikenakan jika dia disabitkan
atas kesalahan itu.

(2) Suatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan, tetapi sebelum
apa-apa pendakwaan baginya dimulakan.

(3) Jika amaun yang ditentukan dalam tawaran di bawah
subseksyen (1) tidak dibayar dalam masa yang ditentukan dalam
tawaran itu, atau dalam apa-apa tempoh lanjut yang dibenarkan
oleh Lembaga, pendakwaan bagi kesalahan itu boleh dimulakan
pada bila-bila masa selepas itu terhadap orang yang kepadanya
tawaran itu telah dibuat.

(4) Jika sesuatu kesalahan telah dikompaunkan di bawah
subseksyen (1), tiada pendakwaan boleh dimulakan selepas itu
berkenaan dengan kesalahan itu terhadap orang yang kepadanya
tawaran itu telah dibuat.

(5) Apa-apa wang yang dibayar kepada Lembaga menurut
subseksyen (1) hendaklah dibayar ke dalam dan menjadi sebahagian
daripada Kumpulan Wang yang ditubuhkan di bawah seksyen 29
Akta Lembaga Perkhidmatan Kewangan Labuan 1996.

**Penyampaian dokumen**

**195.** (1) Apa-apa dokumen atau notis yang dikehendaki supaya
disampaikan oleh Lembaga kepada sesuatu entiti berlesen, sesuatu
dana bersama, sesuatu organisasi kawal selia sendiri atau sesuatu
bursa di bawah Akta ini boleh disampaikan dengan meninggalkannya


-----

190 _Rang Undang-Undang_

di, atau menghantarkannya melalui pos, ke pejabat berdaftar entiti
berlesen, dana bersama, organisasi kawal selia sendiri atau bursa
tertentu itu.

(2) Jika dokumen atau notis itu telah disampaikan mengikut
subseksyen (1), dokumen atau notis itu disifatkan telah disampaikan
dengan sempurna kepada entiti berlesen, dana bersama, organisasi
kawal selia sendiri atau bursa tertentu itu.

**Kuasa Menteri untuk membuat peraturan-peraturan**

**196. Menteri boleh, atas syor Lembaga, membuat peraturan-peraturan**
menetapkan semua perkara dan benda yang dikehendaki oleh Akta
ini supaya ditetapkan atau diperuntukkan, bagi menjalankan, atau
melaksanakan sepenuhnya, peruntukan Akta ini.

**Kuasa Menteri untuk mengeluarkan arahan**

**197.** (1) Menteri boleh, atas syor bertulis Lembaga, demi
kepentingan awam, mengeluarkan, melalui pemberitahuan dalam
_Warta,_ suatu arahan—

_(a)_ melarang pembentukan apa-apa perniagaan atau aktiviti,
termasuklah apa-apa kelas perniagaan atau aktivitinya;
atau

_(b)_ mengarahkan sesuatu entiti berlesen, untuk berhenti
menjalankan perniagaannya atau sebahagian daripada
perniagaannya sama ada dengan serta-merta atau dalam
apa-apa masa yang ditentukan dalam arahan itu.

(2) Sesuatu arahan yang dibuat di bawah seksyen ini boleh
dibatalkan atau diubah oleh Menteri.

**Kuasa Menteri untuk meminda jadual**

**198. (1) Menteri boleh, atas syor Lembaga, dari semasa ke semasa**
melalui perintah yang disiarkan dalam Warta, mengubah, memotong,
menambah, menggantikan, atau selainnya meminda mana-mana


-----

_Perkhidmatan Kewangan dan Sekuriti Labuan_ 191

jadual kepada Akta ini dan apabila perintah itu disiarkan, jadual
itu sebagaimana yang telah diubah, dipotong, ditambah, digantikan
atau selainnya dipinda, hendaklah mempunyai kuat kuasa dan
kesan sepenuhnya dan hendaklah disifatkan sebagai bahagian
integral Akta ini mulai tarikh penyiaran itu, atau dari apa-apa
tarikh yang lebih lewat yang dinyatakan dalam perintah itu.

(2) Menteri dalam mengubah, memotong atau menggantikan manamana jadual yang disebut dalam subseksyen (1) boleh mengenakan
apa-apa terma dan syarat yang difikirkannya perlu.

**Kuasa Menteri untuk memberikan pengecualian**

**199. Menteri boleh, atas syor Lembaga, mengecualikan mana-**
mana entiti berlesen Labuan daripada mana-mana peruntukan
Akta ini dan boleh, dalam memberikan pengecualian sedemikian,
mengenakan apa-apa terma dan syarat yang difikirkan patut oleh
Menteri.

**Penyiaran pemberitahuan,** **_Warta_**

**200. Tanpa menjejaskan mana-mana peruntukan lain dalam Akta**
ini, Lembaga hendaklah, sama ada sebagaimana yang diperuntukkan
secara nyata dalam peruntukan atau jika tiada jangka masa
dinyatakan, dengan secepat yang dapat dilaksanakan, menyiarkan
pemberitahuan, termasuklah pemberitahuan _Warta, tetapi apa-_
apa kelengahan dalam menyiarkan notis sedemikian tidak boleh
dengan apa-apa cara menyentuh kesahan pemberitahuan itu atau
kandungan atau perintah yang dibuat dalamnya.

**Pemansuhan, pengecualian dan peralihan**

**201. (1) Bagi maksud seksyen ini, “tarikh kuat kuasa” ertinya**
tarikh yang ditetapkan oleh Menteri di bawah seksyen 1.

(2) Akta Syarikat Amanah Labuan 1990, Akta Bank Luar Pesisir
1990, Akta Insurans Luar Pesisir 1990 dan Akta Perindustrian
Sekuriti Luar Pesisir Labuan 1998 (“Akta yang dimansuhkan”)
dimansuhkan bermula dari tarikh kuat kuasa.


-----

192 _Rang Undang-Undang_

(3) Walau apa pun subseksyen (1)—

_(a) semua—_

(i) peraturan, perintah, arahan, pemberitahuan,
pengecualian dan perundangan subsidiari lain, tidak
kira dengan apa jua nama dipanggil; dan

(ii) semua kelulusan, arahan, keputusan, pemberitahuan,
pengecualian dan tindakan eksekutif lain, tidak
kira dengan apa jua nama dipanggil,

yang dibuat, diberikan atau dilakukan di bawah atau
mengikut, atau menurut kuasa Akta yang dimansuhkan
hendaklah disifatkan sebagai telah dibuat, diberikan, atau,
dilakukan di bawah, atau mengikut, atau menurut kuasa,
peruntukan yang bersamaan Akta ini, dan hendaklah terus
berkuat kuasa dan berkesan sepenuhnya berhubungan
dengan orang yang baginya ia terpakai sehinggalah dipinda,
dimansuhkan, diungkai, dibatalkan atau digantikan di
bawah, mengikut atau menurut kuasa, peruntukan yang
bersamaan Akta ini;

_(b) tiap-tiap arahan, notis, garis panduan atau pekeliling yang_
dikeluarkan oleh Lembaga atau Menteri di bawah Akta
yang dimansuhkan sebelum tarikh kuat kuasa dan berkuat
kuasa sebaik sebelum tarikh kuat kuasa itu, hendaklah
disifatkan sebagai telah dikeluarkan menurut undangundang di bawah Akta ini berhubungan dengan peruntukan
tertentu Akta ini yang bersamaan dengan perkara yang
diperkatakan dalam arahan, notis, garis panduan atau
pekeliling itu dan hendaklah terus berkuat kuasa dan
berkesan sepenuhnya sehingga dipinda, diungkai atau
dimansuhkan di bawah Akta ini;

_(c) apa-apa permohonan untuk kelulusan atau persetujuan,_
atau bagi apa-apa jua maksud lain, atau apa-apa rayuan
yang berhubungan dengan permohonan itu, yang dibuat
oleh mana-mana orang kepada Menteri atau kepada
Lembaga di bawah Akta yang dimansuhkan itu sebelum
tarikh kuat kuasa, dan yang masih belum selesai sebaik


-----

_Perkhidmatan Kewangan dan Sekuriti Labuan_ 193

sebelum tarikh kuat kuasa itu, hendaklah, jika terdapat
peruntukan yang bersamaan dalam Akta ini, diuruskan
seolah-olah ia dibuat di bawah peruntukan itu dan, jika
peruntukan yang bersamaan sedemikian tidak ada dalam
Akta ini, permohonan atau rayuan itu hendaklah luput
pada tarikh kuat kuasa; dan

_(d) segala transaksi atau urus niaga menurut undang-undang_
yang dilaksanakan atau dibuat menurut undang-undang,
dan semua perniagaan yang dilakukan menurut undangundang, di bawah atau mengikut Akta yang dimansuhkan
oleh seseorang yang diluluskan atau didaftarkan di bawah
Akta yang dimansuhkan, dengan mana-mana orang lain,
hendaklah disifatkan sebagai telah dilaksanakan, dibuat,
atau dilakukan, di bawah dan mengikut Akta ini, dan
dengan sewajarnya, apa-apa hak atau liabiliti di bawah
transaksi atau urus niaga itu, sebaik sebelum tarikh kuat
kuasa, hendaklah disifatkan sebagai terus sah di sisi
undang-undang dan sah di bawah Akta ini.

(3) Jika sesuatu sebutan dibuat dalam mana-mana undangundang bertulis mengenai “Akta Perindustrian Sekuriti Luar Pesisir
Labuan 1998”, “Akta Syarikat Amanah Luar Pesisir 1990”,
“Akta Bank Luar Pesisir 1990”, dan “Akta Insurans Luar Pesisir
1990”, pada dan selepas tarikh ditetapkan, sebutan itu hendaklah
ditafsirkan sebagai sebutan mengenai Bahagian yang berkaitan
dalam Akta ini.

(4) Tanpa menjejaskan keluasan perenggan di atas, Bursa
Kewangan Antarabangsa Labuan yang ditubuhkan oleh Menteri
di bawah seksyen 30 Akta Perindustrian Sekuriti Luar Pesisir
Labuan 1998 yang dimansuhkan dan yang diluluskan dan diiktiraf
sebaik sebelum tarikh kuat kuasa hendaklah disifatkan sebagai
telah diluluskan di bawah peruntukan yang bersamaan Akta ini.

(5) Apa-apa syarat atau sekatan yang dikenakan oleh Menteri
ke atas Bursa Kewangan Antarabangsa Labuan dan yang sedang
berkuat kuasa sebaik sebelum tarikh kuat kuasa hendaklah
disifatkan sebagai syarat atau sekatan yang kepadanya kelulusan
atau pengiktirafannya di bawah Akta ini adalah tertakluk.


-----

194 _Rang Undang-Undang_

(6) Tanpa menjejaskan keluasan subseksyen (2) dan tertakluk
kepada peruntukan Akta ini, mana-mana orang yang memegang
mana-mana lesen yang berikut atau dibenarkan untuk didaftarkan,
mengikut mana-mana yang berkenaan, sebaik sebelum tarikh kuat
kuasa hendaklah, dari tarikh itu, disifatkan sebagai dilesenkan di
bawah Akta ini berkenaan dengan aktiviti yang dijalankan olehnya
di bawah lesen yang mula-mula disebut itu:

_(a) lesen pengurus yang diberikan di bawah Akta Perindustrian_
Sekuriti Luar Pesisir Labuan 1998 yang dimansuhkan;

_(b)_ pentadbir yang didaftarkan di bawah Akta Perindustrian
Sekuriti Luar Pesisir Labuan 1998 yang dimansuhkan;

_(c) syarikat amanah yang didaftarkan di bawah Akta Syarikat_
Amanah Labuan 1990 yang dimansuhkan;

_(d) lesen perbankan luar pesisir dan lesen perbankan pelaburan_
luar pesisir yang diberikan di bawah Akta Bank Luar
Pesisir 1990 yang dimansuhkan;

_(e) lesen insurans luar pesisir yang diberikan di bawah Akta_
Insurans Luar Pesisir 1990 yang dimansuhkan.

(7) Apa-apa syarat atau sekatan yang kepadanya mana-mana
lesen atau pendaftaran yang disebut dalam subseksyen (6) adalah
tertakluk sebaik sebelum tarikh kuat kuasa, setakat yang ia adalah
selaras dengan peruntukan Akta ini, hendaklah disifatkan menjadi
suatu syarat atau sekatan yang kepadanya lesen yang bersamaan
yang disebut dalam subseksyen (6) adalah tertakluk.

**Keberterusan hak, liabiliti lain, dsb., yang lain di bawah Akta**
**yang dimansuhkan**

**202.** (1) Tiada apa-apa dalam Akta yang dimansuhkan atau Akta
ini boleh menjejaskan liabiliti mana-mana orang untuk didakwa
atau dihukum bagi kesalahan atau pelanggaran yang dilakukan di
bawah Akta yang dimansuhkan sebelum tarikh kuat kuasa atau
mana-mana prosiding yang telah dibawa, hukuman yang telah
dikenakan atau tindakan yang telah diambil sebelum hari itu
berkenaan dengan kesalahan atau pelanggaran itu.

(2) Mana-mana hak, keistimewaan atau obligasi atau liabiliti
yang diperoleh, terakru atau dilakukan sebelum tarikh kuat kuasa
atau apa-apa prosiding undang-undang, remedi atau penyiasatan
berkenaan dengan apa-apa hak, keistimewaan, obligasi atau liabiliti
tidaklah terjejas oleh Akta ini dan hendaklah terus berkuat kuasa
seolah-olah Akta ini telah tidak dibuat


-----

_Perkhidmatan Kewangan dan Sekuriti Labuan_ 195

JADUAL PERTAMA

[subseksyen 2(1); takrif “pengarah”]

Ruang Pertama Ruang Kedua Ruang Ketiga Ruang Keempat
_(orang)_ _(pengarah)_ _(ditubuhkan)_ _(peserta)_


Perbadanan s e s e o r a n g y a n g
memegang jawatan
pengarah perbadanan
itu, tidak kira apa jua
namanya dipanggil, dan
termasuklah seseorang
yang mengikut arahan
a t a u p e t u n j u k n y a
pengarah perbadanan itu
biasanya bertindak dan
seorang pengarah silih
ganti atau gantian

Koperasi seorang anggota lembaga
atau badan pengelola
lain koperasi itu, tidak
kira apa jua namanya
dipanggil

Badan s e o r a n g a n g g o t a
berkanun lembaga, jawatankuasa,
majlis atau badan
pengelola lain badan
berkanun itu, tidak
kira apa jua namanya
dipanggil


diperbadankan pemegang syer


d i d a f t a r k a n,
diperbadankan
atau selainnya
wujud di sisi
undang-undang
sebagai suatu
koperasi

kewujudannya di
bawah undangundang yang
menubuhkan,
melantik atau
membentuknya


anggota

p e m e g a n g
syer atau, jika
badan berkanun
i t u t i d a k
m e m p u n y a i
m o d a l s y e r,
s e s e o r a n g
y a n g s e c a r a
keseluruhan,
b e r a s i n g a n
atau bersesama
dengan orang
l a i n y a n g
memiliki badan
berkanun itu


Perkongsian pekongsi pembentukannya pekongsi


-----

196 _Rang Undang-Undang_

Ruang Pertama Ruang Kedua Ruang Ketiga Ruang Keempat
_(orang)_ _(pengarah)_ _(ditubuhkan)_ _(peserta)_


Perkongsian pekongsi am (atau orang
terhad yang memegang peranan
yang serupa)

Perkongsian pekongsi ditetapkan
liabiliti terhad (atau orang yang
memegang peranan yang
serupa)


pembentukannya
a t a u j i k a
p e n d a f t a r a n
a t a u b e n t u k
perekodan atau
pengiktirafan
lain dikehendaki
sebelum aktiviti
atau perniagaan
boleh dimulakan
m e n u r u t
undang-undang,
p e n d a f t a r a n,
perekodan atau
pengiktirafan
u n d a n g undangnya di
bawah undangundang yang
terpakai

pembentukannya
a t a u j i k a
p e n d a f t a r a n
a t a u b e n t u k
perekodan atau
pengiktirafan
lain dikehendaki
sebelum aktiviti
atau perniagaan
boleh dimulakan
m e n u r u t
undang-undang,
p e n d a f t a r a n,
perekodan atau
pengiktirafan
u n d a n g undangnya di
bawah undangundang yang
terpakai


pekongsi

p e k o n g s i
terhad


-----

_Perkhidmatan Kewangan dan Sekuriti Labuan_ 197

Ruang Pertama Ruang Kedua Ruang Ketiga Ruang Keempat
_(orang)_ _(pengarah)_ _(ditubuhkan)_ _(peserta)_


Pemunyaan pemunya tunggal jika pendaftaran
tunggal a t a u b e n t u k
perekodan atau
pengiktirafan
lain dikehendaki
sebelum aktiviti
atau perniagaan
boleh dimulakan
m e n u r u t
undang-undang,
p e n d a f t a r a n,
perekodan atau
pengiktirafan
u n d a n g undangnya di
bawah undangundang yang
terpakai


p e m u n y a
tunggal

anggota bagi
badan, persatuan
atau kumpulan
itu, tidak kira
apa jua namanya
disebut


Mana-mana
badan,
persatuan atau
kumpulan
orang lain
sama ada
diperbadankan
atau tidak
diperbadankan


mana-mana orang yang
mempunyai arahan
atau kawalan ke atas
pengurusan hal-ehwal
atau perniagaannya


jika pendaftaran
a t a u b e n t u k
perekodan atau
pengiktirafan
lain dikehendaki
sebelum aktiviti
atau perniagaan
boleh dimulakan
m e n u r u t
undang-undang,
p e n d a f t a r a n,
perekodan atau
pengiktirafan
u n d a n g undangnya di
bawah undangundang yang
terpakai


-----

198 _Rang Undang-Undang_

JADUAL KEDUA

[subseksyen 2(1)]

Persatuan profesional yang diiktiraf berhubung dengan syarat aktuari

Institut Aktuari di England

Fakulti Aktuari di Scotland

Pertubuhan Aktuari di Amerika Syarikat

Institut Aktuari Kanada

Institut Aktuari Australia

Apa-apa persatuan lain yang diluluskan oleh Lembaga

JADUAL KETIGA

[seksyen 99 dan 111]

Maklumat kewangan dan statistik dan maklumat untuk dikemukakan
kepada Lembaga

**Bahagian A: Pemegang lesen bank**

**Penyata kewangan**

Dalam tempoh enam bulan selepas berakhirnya setiap tahun kewangan sesuatu
pemegang lesen bank, atau apa-apa tempoh lanjutan yang diluluskan oleh
Lembaga, pemegang lesen bank hendaklah mengemukakan kepada Lembaga,
berkenaan dengan keseluruhan operasi perniagaannya, dua salinan setiap
kunci kira-kira tahunan terauditnya yang terkini, akaun untung rugi, suatu
pernyataan yang menyatakan sumber, peruntukan dan penggunaan wangnya
dan laporan juruaudit.

**Statistik dan maklumat**

(1) Tiap-tiap pemegang lesen bank, pada apa-apa kekerapan yang ditentukan
oleh Lembaga dari semasa ke semasa, mengemukakan kepada Lembaga suatu
pernyataan yang menunjukkan aset dan liabiliti pemegang lesen bank itu
berhubung dengan perniagaan perbankan Labuan atau perniagaan perbankan
pelaburan Labuannya, mengikut mana-mana yang berkenaan.

(2) Sesuatu pernyataan yang dikemukakan di bawah perenggan (1) hendaklah
termasuk—

_(a)_ suatu penyata yang menyatakan keseluruhan amaun kemudahan kredit
yang diberikan oleh pemegang lesen bank kepada mana-mana pelanggan
pemegang lesen bank itu yang ditentukan oleh Lembaga;

_(b)_ suatu pernyataan yang menyatakan kelas, kategori atau perihalan
kemudahan kredit yang diberikan dan perniagaan atau industri yang
dalamnya pelanggan pemegang lesen bank itu terlibat;


-----

_Perkhidmatan Kewangan dan Sekuriti Labuan_ 199

_(c) suatu pernyataan yang menunjukkan pemegang lesen bank telah_
mematuhi kehendak yang dikenakan ke atasnya oleh seksyen 100;
dan

_(d) apa-apa pernyataan, maklumat, dokumen, statistik atau penyata lain_
yang ditentukan oleh Lembaga.

(3) Walau apa pun perenggan (2), Lembaga boleh menyiarkan apa-apa
pernyataan yang disatukan, berkenaan dengan apa-apa kategori, kelas atau
perihalan pemegang lesen bank yang difikirkan wajar oleh Lembaga, dengan
mengagregatkan angka dalam penyata yang dikemukakan di bawah perenggan (1):

Dengan syarat bahawa tiada apa-apa jua dalam perenggan ini boleh memberi
kuasa kepada Lembaga untuk menetapkan mana-mana pemegang lesen bank
tertentu untuk menjadi suatu kategori, kelas atau perihalan pemegang lesen
bank bagi maksud perenggan ini.

(4) Jika mana-mana orang dikehendaki oleh atau di bawah Bahagian ini
untuk mengemukakan, mengeluarkan atau memberikan kepada Lembaga apaapa maklumat, statistik, penyata atau dokumen, Lembaga boleh menentukan
supaya maklumat, statistik, penyata atau dokumen itu dikemukakan, dikeluarkan
atau diberikan mengikut apa-apa bentuk dan cara dan dalam apa-apa tempoh
atau pada apa-apa lat tempoh atau masa, yang selaras dengan mana-mana
peruntukan Bahagian ini atau mana-mana peraturan-peraturan yang dibuat di
bawah Akta ini, sebagaimana yang dinyatakan oleh Lembaga dalam penentuan
itu; dan orang itu tidak boleh mengemukakan, mengeluarkan atau memberikan
apa-apa maklumat, statistik, penyata atau dokumen yang diketahuinya, atau
yang dia mempunyai sebab untuk mempercayai, adalah palsu, tidak tepat dan
mengelirukan sebagai maklumat, statistik, penyata atau dokumen yang benar
atau tepat.

**Bahagian B: Pemegang lesen insurans**

**Penyata kewangan**

(1) Tiap-tiap penanggung insurans Labuan hendaklah, dalam tempoh enam
bulan selepas berakhirnya setiap tahun kewangan atau apa-apa tempoh lanjutan
yang diluluskan oleh Lembaga, mengemukakan kepada Lembaga, berkenaan
dengan keseluruhan operasi insurans Labuannya, empat salinan setiap kunci
kira-kira tahunan terauditnya, akaun untung ruginya, akaun hasilnya dan,
berkenaan dengan perniagaan insurans nyawanya, suatu laporan yang menyatakan
penilaian aktuari mengenai aset dan liabilitinya sebagaimana yang diluluskan
mengikut dokumen konstituennya.

(2) Tiap-tiap penanggung insurans Labuan hendaklah mengemukakan kepada
Lembaga empat salinan setiap dokumen yang disebut dalam perenggan (1)
sebagaimana yang diluluskan mengikut dokumen konstituennya dengan secepat
yang dapat dilaksanakan selepas kelulusan itu.


-----

200 _Rang Undang-Undang_

(3) Tiap-tiap penanggung insurans Labuan yang merupakan suatu syarikat
Labuan asing hendaklah, sebagai tambahan kepada penyata kewangan yang
dikehendaki supaya dikemukakan kepada Lembaga di bawah perenggan (1),
juga mengemukakan pada setiap tahun suatu salinan diperakui kunci kira-kira
tahunan terauditnya yang terkini berkenaan dengan keseluruhan operasinya di
dalam dan di luar Labuan dalam tempoh tiga bulan selepas kunci kira-kira itu
difailkan dengan pihak berkuasa pengawalseliaan di negara penubuhan atau
asalnya.

(4) Tiap-tiap pengurus insurans Labuan berlesen, pengurus pengunderaitan
Labuan berlesen dan broker insurans Labuan berlesen hendaklah, dalam tempoh
enam bulan selepas berakhirnya setiap tahun kewangan atau apa-apa tempoh
lanjutan yang diluluskan oleh Lembaga, mengemukakan kepada Lembaga
empat salinan setiap kunci kira-kira tahunan terauditnya dan akaun untung
ruginya.

(5) Walau apa pun apa-apa peruntukan dalam Akta ini, Lembaga boleh
menghendaki pemegang lesen insurans untuk mengemukakan kepada Lembaga
apa-apa dokumen yang berhubungan dengan operasinya mengikut apa-apa cara
yang ditentukan secara bertulis oleh Lembaga.

**Bahagian C: Syarat tambahan**

Walau apa pun di atas, Lembaga boleh mengenakan kehendak baru atau
tambahan bagi perkara yang dinyatakan dalam Jadual ini.

HURAIAN

Rang Undang-Undang ini bertujuan untuk mengadakan peruntukan bagi Akta
Perkhidmatan Kewangan dan Sekuriti Labuan 2009 yang baru. Rang UndangUndang ini bertujuan untuk menyatukan Akta Syarikat Amanah Labuan 1990,
Akta Bank Luar Pesisir 1990, Akta Insurans Luar Pesisir 1990, dan peruntukan
relevan berhubung dengan aktiviti pemerdapatan wang di bawah Akta Syarikat
Luar Pesisir 1990, dan untuk mengadakan peruntukan bagi perkara yang
bersampingan dan berkaitan dengannya.

BAHAGIAN I

PERMULAAN

2. _Fasal 1 mengandungi tajuk ringkas dan kuasa Menteri untuk menetapkan_
tarikh permulaan kuat kuasa Akta yang dicadangkan.

3. _Subfasal 2(1) bertujuan untuk mentakrifkan perkataan dan ungkapan tertentu_
yang digunakan dalam Akta dicadangkan.


-----

_Perkhidmatan Kewangan dan Sekuriti Labuan_ 201

4. _Fasal 3 memperuntukkan pentadbiran Akta yang dicadangkan oleh_
Lembaga.

5. _Fasal 4 memperuntukkan kriteria “layak dan sesuai” yang terpakai bagi_
semua aktiviti berlesen yang dirangkumi di bawah Akta dicadangkan. Fasal 4
mengenakan obligasi ke atas pemegang lesen untuk memberitahu Lembaga,
dengan seberapa segera yang dapat dilaksanakan, mengenai apa-apa kejadian
material yang boleh dijangkakan dengan munasabah akan menjejaskan statusnya
sebagai orang yang layak dan sesuai.

6. _Fasal 5 menghendaki seseorang yang dilesenkan untuk menjalankan mana-_
mana aktiviti di bawah Akta ini supaya menjalankan aktiviti itu hanya dalam,
dari atau melalui Labuan tetapi dengan kebenaran Lembaga sesuatu entiti
berlesen boleh menjalankan perniagaan dalam Malaysia di luar Labuan.

7. _Fasal 6_ menghendaki supaya Akta Perkhidmatan Kewangan dan Sekuriti
Islam Labuan 2009 dipatuhi oleh orang yang bercadang untuk membuat suatu
tawaran langganan atau belian, dsb.

BAHAGIAN II

SEKURITI

8. _Fasal 7 bertujuan untuk mentakrifkan perkataan dan ungkapan tertentu_
yang digunakan dalam Bahagian yang dicadangkan.

9. _Fasal 8 bertujuan untuk memasukkan prinsip am bahawa semua tawaran_
sekuriti di Labuan adalah tertakluk kepada kelulusan Lembaga terlebih dahulu
kecuali bagi; (a) tawaran sekuriti kepada 50 orang atau kurang, orang itu adalah
merupakan sebahagian daripada kumpulan yang terhad; _(b) tawaran debentur_
kepada 50 orang atau kurang dan jika pelaburan kali pertama setiap orang
itu ialah kurang daripada RM250,000; (c) tawaran debentur kepada orang jika
pelaburan kali pertama setiap orang itu ialah RM250,000 atau lebih; dan _(d)_
tawaran dana bersama yang memenuhi kehendak dana bersama di bawah Akta
yang dicadangkan.

10. _Fasal 9 mengenakan liabiliti bagi pernyataan salah atau salah nyataan_
berhubung dengan suatu permohonan bagi kelulusan Lembaga di bawah
_fasal 8._

11. _Fasal 10 menghendaki tiap-tiap iklan yang menawarkan, atau yang_
menarik perhatian terhadap suatu tawaran sekuriti atau tawaran sekuriti yang
dicadangkan supaya diluluskan oleh Lembaga.

12. _Fasal 11 menetapkan tatacara bagi pendaftaran prospektus di bawah_
Bahagian ini.

13. _Fasal 12 memperuntukkan bahawa jika suatu perbadanan menerbitkan_
atau bersetuju untuk menerbitkan kepada mana-mana orang apa-apa sekuriti,
tawaran sekuriti itu hendaklah dibuat melalui syarikat amanah Labuan atau
pemegang lesen bank yang hendaklah bertindak sebagai ejen syarikat Labuan
itu atau syarikat Labuan asing itu.


-----

202 _Rang Undang-Undang_

14. _Fasal 13 memperuntukkan persetujuan pakar berhubung dengan apa-apa_
pernyataan yang dibuat olehnya dalam prospektus.

15. _Fasal 14 mengenakan liabiliti sivil bagi apa-apa pernyataan silap dalam_
prospektus.

16. _Fasal 15 mengenakan liabiliti jenayah bagi apa-apa pernyataan silap_
dalam prospektus.

17. _Fasal 16 menghendaki syarikat amanah Labuan atau pemegang lesen_
bank dilantik sebagai ejen dalam tawaran sekuriti.

18. _Fasal 17 melarang pengumpukan sekuriti melainkan jika bayaran minimum_
diterima.

19. _Fasal 18 menghendaki wang permohonan untuk sekuriti dipegang sebagai_
amanah sehinggalah pengumpukannya.

20. _Fasal 19 memberi syarikat Labuan kuasa untuk menerbitkan debentur_
atas apa-apa terma dan syarat yang difikirkannya patut.

21. _Fasal 20 menghendaki syarikat Labuan yang menawarkan debentur_
untuk membuat peruntukan dalam debentur atau surat ikatan amanah itu
yang berhubungan dengan debentur itu bagi pelantikan suatu syarikat amanah
Labuan sebagai pemegang amanah bagi pemegang debentur dan menghendaki
pemegang amanah bon antarabangsa untuk mendaftar di Labuan sebagai suatu
syarikat amanah.

22. _Fasal 21 bertujuan untuk mengadakan peruntukan kecualian bahawa_
mana-mana peruntukan yang terkandung dalam suatu surat ikatan amanah bagi
menjamin penerbitan debentur, atau dalam apa-apa kontrak dengan pemegang
debentur yang dijamin oleh surat ikatan amanah, hendaklah terbatal setakat
yang ia mempunyai kesan untuk mengecualikan pemegang amanahnya daripada
atau menanggung ruginya daripada liabiliti kerana pecah amanah jika dia tidak
menunjukkan takat cermat dan usaha yang dikehendaki daripadanya sebagai
pemegang amanah, dengan mengambil kira peruntukan surat ikatan amanah
yang memberikannya apa-apa kuasa, autoriti atau budi bicara.

23. _Fasal 22 mengadakan peruntukan bagi kewajipan syarikat amanah apabila_
bertindak sebagai pemegang amanah bagi pemegang debentur.

24. _Fasal 23 mengadakan peruntukan bagi obligasi pengarah syarikat peminjam_
jika pemegang amanah bertindak sebagai pemegang amanah bagi pemegang
apa-apa debentur mana-mana syarikat peminjam.

25. _Fasal 24 mengadakan peruntukan bagi obligasi syarikat penjamin untuk_
memberikan maklumat kepada syarikat peminjam apabila diminta secara
bertulis.

26. _Fasal 25 mengadakan peruntukan bagi pembayaran balik pinjaman dan_
deposit oleh syarikat peminjam apabila berlakunya kejadian tertentu.


-----

_Perkhidmatan Kewangan dan Sekuriti Labuan_ 203

27. _Fasal 26 melarang suatu syarikat Labuan daripada menerima atau_
memegang simpan bayaran bagi suatu terbitan debentur melebihi amaun terbitan
itu sebagaimana yang dizahirkan dalam prospektus melainkan jika syarikat
itu telah menentukan dalam prospektus bahawa ia secara nyata mempunyai
hak untuk menerima atau memegang simpan bayaran lebihan; dan suatu had
ke atas amaun terlebih bayar itu yang boleh diterima atau dipegang simpan.

BAHAGIAN III

KUMPULAN WANG

28. _Fasal 27 bertujuan untuk mentakrifkan perkataan dan ungkapan tertentu_
yang digunakan dalam Bahagian yang dicadangkan.

29. _Fasal 28 bertujuan untuk menghapuskan kehendak mendapatkan persetujuan_
Lembaga bagi dana persendirian dan menggantikannya dengan suatu kehendak
pemberitahuan sahaja.

30. _Fasal 29 menghendaki supaya suatu dana persendirian menyerahkan_
suatu memorandum maklumat dengan Lembaga. Berkenaan dengan dana
persendirian, hanya satu pemberi perkhidmatan sahaja yang perlu dilesenkan.
Pemberi perkhidmatan berlesen itu dikehendaki untuk mendepositkan
memorandum maklumat itu dengan Lembaga, mesti melakukan usaha wajar ke
atas memorandum maklumat itu dan mengesahkan bahawa tidak ada elemen
fraud berhubung dengan dana persendirian itu.

31. _Fasal 30 bertujuan untuk memperuntukkan suatu penafian atau tanggung_
rugi yang mengecualikan liabiliti Lembaga berkenaan dengan memorandum
maklumat yang diserahkan oleh dana persendirian.

32. _Fasal 31 menghendaki suatu dana awam supaya berdaftar dengan Lembaga_
dan membenarkan dana awam yang telah diberikan penerimaan bersyarat oleh
Lembaga untuk menjalankan perniagaan di Labuan dengan syarat ia telah
mendapat persetujuan Lembaga.

33. _Fasal 32 bertujuan untuk memperuntukkan tatacara permohonan bagi_
pendaftaran oleh sesuatu dana awam.

34. _Fasal 33 memberi Lembaga kuasa untuk membenarkan atau enggan_
membenarkan pendaftaran dana awam sementara _fasal 34 memperuntukkan_
tatacara pendaftaran.

35. _Fasal 35 menghendaki dana awam untuk mendaftarkan sesuatu prospektus_
sebelum membuat tawaran sekuriti.

36. _Fasal 36 bertujuan untuk memperuntukkan remedi kepada pelabur berkenaan_
dengan salah nyataan oleh dana awam berkaitan dengan prospektusnya.


-----

204 _Rang Undang-Undang_

37. _Fasal 37 menetapkan batasan masa bagi sesuatu tindakan di bawah fasal 36._

38. _Fasal 38 menghendaki tiap-tiap dana awam berdaftar yang menjalankan_
perniagaan di luar Labuan di bawah undang-undang mana-mana negara atau
bidang kuasa yang diiktiraf untuk memfailkan suatu perakuan pematuhan
dalam masa sembilan puluh hari dari akhir tahun kewangannya daripada
pihak berkuasa berwibawa yang bertanggungjawab bagi pengawalseliaan dan
penyeliaan penjalanan perniagaannya dalam negara atau bidang kuasa yang
diiktiraf itu.

39. _Fasal 39 membenarkan suatu dana asing diuruskan atau ditadbirkan di_
Labuan.

40. _Fasal 40 menetapkan tatacara bagi pelesenan pengurus dana._

41. _Fasal 41 menetapkan tatacara bagi pelesenan pentadbir dana bagi dana_
awam.

42. _Fasal 42 menetapkan tatacara bagi permohonan untuk lesen pengurus_
dana.

43. _Fasal 43 menetapkan tatacara bagi lesen pentadbir dana._

44. _Fasal 44 memberi Lembaga kuasa untuk memberikan atau enggan_
memberikan lesen bagi pengurus dana dan pentadbir dana bagi dana awam.

45. _Fasal 45 memperuntukkan bagi kelayakan penjaga atau pemegang_
amanah.

46. _Fasal 46 menetapkan bentuk lesen yang diberikan atau pendaftaran yang_
dibenarkan oleh Lembaga.

47. _Fasal 47 bertujuan untuk memperuntukkan kewajipan pengurus dana dan_
pentadbir dana bagi dana awam termasuk antara lain, kehendak bagi pengurus
dana supaya menubuhkan dan menyenggarakan suatu sistem penyimpanan
rekod yang sepatutnya.

48. _Fasal 48 bertujuan untuk menjelaskan bahawa kewajipan pengurus dana,_
pentadbir dana, pemegang amanah dan pengarah yang dikenakan oleh Akta
yang dicadangkan adalah tambahan kepada dan tidak mengurangkan kewajipan
yang selainnya dikenakan ke atas mereka di bawah mana-mana undang-undang
yang terpakai.

49. _Fasal 49 bertujuan untuk menambah kewajipan statutori pengurus dana_
supaya termasuk peruntukan mengenai kesesuaian dasar pelaburan untuk
memastikan bahawa setiap objektif pelaburan pelanggan, arahan dan sekatan
ditunaikan.

50. _Fasal 50 bertujuan untuk mengenakan suatu kewajipan ke atas pengurus_
dana untuk mengasingkan aset pelanggan dengan menyenggarakan akaun
amanah pelanggan yang berasingan.


-----

_Perkhidmatan Kewangan dan Sekuriti Labuan_ 205

51. _Fasal 51 menghendaki pemegang amanah dan pengurus dana bagi suatu_
dana awam supaya berlainan dan bebas daripada satu sama lain, bukan suatu
subsidiari bagi yang lagi satu itu dan tidak mempunyai pengarah eksekutif
atau pegawai yang sama.

52. _Fasal 52 mengadakan peruntukan bagi daftar yang hendaklah disimpan_
oleh Lembaga.

53. _Fasal 53 menghendaki dana awam menyimpan akaun dan rekod yang_
mencukupi.

BAHAGIAN IV

PERANTARA PASARAN

54. Peruntukan Bahagian ini bertujuan untuk mewujudkan suatu jenis perantara
pasaran yang baru yang dikenali sebagai “pemegang lesen sekuriti” untuk
menangani pemegang lesen sedia ada yang mempunyai lesen pengurus yang
diberikan oleh Lembaga tetapi yang tidak terlibat dalam perniagaan pengurusan
dana awam.

55. _Fasal 54 bertujuan untuk mentakrifkan “pemegang lesen sekuriti” yang_
bererti seseorang yang, bagi balasan bernilai, memberikan perkhidmatan
pengurusan sahaja atau dengan nasihat pelaburan atau perkhidmatan pentadbiran
berkenaan dengan sekuriti bagi maksud pelaburan, termasuklah berurus niaga
sekuriti atau apa-apa aktiviti lain yang ditentukan oleh Lembaga dan tidaklah
termasuk seorang pegawai atau seorang pekerja orang yang dilesenkan di
bawah Akta ini atau seorang pengurus dana di bawah Bahagian III .

56. _Fasal 55 memperuntukkan bagi kehendak pelesenan pemegang lesen_
sekuriti.

57. _Fasal 56 menetapkan tatacara bagi permohonan untuk lesen pemegang_
lesen sekuriti.

58. _Fasal 57 memberi Lembaga kuasa untuk membenarkan atau enggan_
membenarkan permohonan bagi lesen pemegang lesen sekuriti sementara
_fasal 58 memperuntukkan bagi bentuk dan kesan pemberian suatu lesen_
di bawah Bahagian ini.

BAHAGIAN V

SYARIKAT AMANAH LABUAN

59. _Fasal 59 bertujuan untuk mentakrifkan perkataan dan ungkapan tertentu_
yang digunakan dalam Bahagian yang dicadangkan.

60. _Fasal 60 bertujuan untuk menjelaskan bahawa tiada seorang pun boleh_
menjalankan perniagaan syarikat amanah di Labuan melainkan jika ia telah
diperbadankan atau didaftarkan di bawah Akta Syarikat Labuan 1990 dan ia


-----

206 _Rang Undang-Undang_

memegang lesen sah untuk menjalankan perniagaan itu atau melainkan jika
ia dilesenkan sebagai syarikat amanah diurus Labuan.

61. _Fasal 61 mengadakan peruntukan bagi pelesenan syarikat amanah_
Labuan.

62. _Fasal 62 mengadakan peruntukan bagi terma dan syarat lesen._

63. _Fasal 63 memberi Lembaga kuasa untuk membenarkan syarikat amanah_
Labuan untuk menjalankan perniagaan bagi suatu jangka masa tertentu hanya
bagi maksud membolehkan syarikat amanah Labuan itu menggulungkan hal
ehwalnya berbangkit daripada pembatalan lesennya.

64. _Fasal 64 bertujuan untuk memasukkan kewajipan penzahiran ke atas_
syarikat amanah Labuan jika ia bertindak dalam kedudukan fidusiari dalam
sesuatu transaksi tertentu.

65. _Fasal 65 secara khususnya mengadakan peruntukan bagi kuasa syarikat_
amanah Labuan untuk bertindak sebagai wasi.

66. _Fasal 66 secara khususnya mengadakan peruntukan bagi kuasa syarikat_
amanah Labuan untuk bertindak sebagai pentadbir.

67. _Fasal 67 mengadakan peruntukan bagi kuasa tambahan syarikat amanah_
Labuan.

68. _Fasal 68 secara khususnya mengadakan peruntukan bagi kuasa syarikat_
amanah Labuan untuk bertindak sebagai pemegang amanah tunggal.

69. _Fasal 69 secara khususnya mengadakan peruntukan bagi kuasa syarikat_
amanah Labuan untuk bertindak sebagai pemegang amanah bersesama dengan
seseorang lain.

70. _Fasal 70 memperuntukkan antara lainnya bagi wasi, pentadbir, pemegang_
amanah atau ejen untuk mewakilkan semua kuasa amanah kepada syarikat
amanah melalui surat ikatan atau secara bertulis.

71. _Fasal 71 dan 72 bertujuan untuk memasukkan peruntukan statutori yang_
mengawal syarikat amanah diurus Labuan yang diambil daripada, dan pada
takat ini, dicadangkan untuk menggantikan Garis Panduan Syarikat Amanah
Diurus.

72. _Fasal 73 bertujuan untuk mentakrifkan pengertian “orang berkaitan”._

73. _Fasal 74_ dan 75 bertujuan untuk membuat peruntukan mengenai
pendaftaran syarikat amanah persendirian Labuan. Pada asasnya syarikat ini
hanya boleh bertindak sebagai pemegang amanah bagi amanah yang khusus
jika pembuat amanah adalah anggota keluarga atau orang berkaitan. Syarikat
amanah persendirian tidak boleh mendapatkan perniagaan syarikat amanah.

74. _Fasal 76 mengadakan peruntukan bagi kewajipan ejen syarikat amanah_
persendirian Labuan.


-----

_Perkhidmatan Kewangan dan Sekuriti Labuan_ 207

75. _Fasal 77 mengadakan peruntukan bagi kuasa Lembaga berkenaan dengan_
syarikat amanah persendirian Labuan.

76. _Fasal 78 mengadakan peruntukan bagi ketidakpakaian penggal tertentu_
Bahagian ini bagi suatu syarikat amanah persendirian Labuan.

77. _Fasal 79 memperuntukkan bahawa suatu syarikat amanah Labuan_
hendaklah tertakluk, antara lain, kepada kawalan yang sama dan mengikut
cara yang sama seperti mana-mana wasi, pentadbir, pemegang amanah, ejen
atau wakil lain.

78. _Fasal 80 menghendaki supaya dalam semua hal yang dalamnya syarikat_
amanah Labuan dikehendaki atau dibenarkan membuat apa-apa afidavit,
perisytiharan atau pernyataan, ia boleh berbuat demikian melalui mana-mana
pegawainya yang dilantik bagi maksud itu.

79. _Fasal 81 mengadakan peruntukan bagi pemeriksaan buku dan akaun_
syarikat amanah Labuan.

80. _Fasal 82 menghendaki suatu syarikat amanah Labuan memegang simpan_
rekodnya selama suatu tempoh yang tidak kurang daripada enam tahun dari tarikh
akaun itu ditutup atau transaksi itu telah disempurnakan atau ditamatkan.

81. _Fasal 83 menghendaki apa-apa wang, harta atau balasan bernilai lain_
yang telah dibayar atau diberikan kepada atau dipegang oleh syarikat amanah
Labuan atas sifat fidusiari hendaklah sentiasa disimpan berasingan daripada
wang, harta atau balasan bernilai syarikat amanah Labuan itu, dan dalam akaun
yang berasingan.

82. _Fasal 84 mengadakan peruntukan bagi komisen, fi, caj dan perbelanjaan_
yang boleh dilevikan oleh syarikat amanah Labuan.

83. _Fasal 85 membuat peruntukan mengenai terjemahan akaun dan rekod._

BAHAGIAN VI

PERBANKAN LABUAN

84. _Fasal 86 bertujuan untuk mentakrifkan perkataan dan ungkapan tertentu_
yang digunakan dalam Bahagian yang dicadangkan.

85. _Fasal 87 bertujuan untuk membuat peruntukan mengenai kehendak_
pelesenan untuk menjalankan perniagaan perbankan Labuan, perniagaan
perbankan pelaburan Labuan dan perniagaan kewangan Labuan.

86. _Fasal 88 menetapkan tatacara permohonan bagi suatu lesen untuk_
menjalankan perniagaan perbankan Labuan.

87. _Fasal 89 menetapkan tatacara permohonan bagi suatu lesen untuk_
menjalankan perniagaan perbankan pelaburan Labuan.


-----

208 _Rang Undang-Undang_

88. _Fasal 90 menetapkan tatacara permohonan bagi suatu lesen untuk_
menjalankan perniagaan kewangan Labuan.

89. _Fasal 91 memberi Lembaga kuasa untuk meminta apa-apa maklumat_
tambahan berhubung dengan permohonan di bawah _fasal 88_ hingga 90.

90. _Fasal 92 memberi Lembaga kuasa untuk membenarkan atau enggan_
membenarkan permohonan bagi suatu lesen di bawah _fasal 88_ hingga 90.

91. _Fasal 93 menetapkan kehendak dan sekatan berhubung dengan pemegang_
lesen bank mengenai penggunaan perkataan “bank Labuan berlesen”.

92. _Fasal 94 mengenakan suatu obligasi ke atas pemegang lesen bank untuk_
mengekalkan wang modal dan untuk pada setiap masa mengekalkan wang
modalnya untuk mencerminkan nisbah modal dibeban risiko yang ditentukan
oleh Lembaga dari semasa ke semasa.

93. _Fasal 95 mengenakan obligasi ke atas pemegang lesen bank untuk_
mendapatkan kelulusan atau memberitahu Lembaga mengenai pindaan atau
pengubahan dokumen konstituennya.

94. _Fasal 96 memperuntukkan bahawa Lembaga hendaklah menyiarkan suatu_
senarai bank Labuan dan bank pelaburan Labuan dalam _Warta._

95. _Fasal 97 menghendaki pemegang lesen bank yang merupakan suatu_
syarikat Labuan untuk mendapatkan persetujuan Lembaga terlebih dahulu
sebelum membuka apa-apa pejabat selain tempat perniagaan utamanya di
Labuan, atau memperoleh atau menubuhkan apa-apa subsidiari.

96. _Fasal 98 melarang pemegang lesen bank daripada mengambil deposit dan_
bertujuan untuk membezakan antara pengambilan deposit daripada penerimaan
wang daripada pelabur. Dalam hal ini, bank luar pesisir dan bank pelaburan
luar pesisir tidak boleh dikira sebagai mengambil deposit apabila mereka
menerima wang daripada pelabur berkaitan dengan peranan mereka sebagai
penasihat pelaburan atau pengurus dana.

97. _Fasal 99 menghendaki pemegang lesen bank untuk mengemukakan_
penyata kewangan dan statistik serta maklumat kepada Lembaga.

98. _Fasal 100 mengadakan peruntukan bagi pembayaran oleh pemegang lesen_
daripada akaun si mati.

BAHAGIAN VII

INSURANS LABUAN

99. _Fasal 101 bertujuan mentakrifkan perkataan dan ungkapan tertentu yang_
digunakan dalam Bahagian yang dicadangkan.


-----

_Perkhidmatan Kewangan dan Sekuriti Labuan_ 209

100. _Fasal 102 mengadakan peruntukan bagi pelesenan perniagaan insurans_
dan aktiviti berkaitan insurans Labuan.

101. _Fasal 103 mengadakan peruntukan bagi kehendak bagi permohonan bagi_
suatu lesen untuk menjalankan perniagaan insurans Labuan. _Fasal 103 juga_
bertujuan untuk mengehadkan kehendak jaminan/aku janji bagi pemegang lesen
insurans; dan mengecualikan kaptif daripada kehendak jaminan.

102. _Fasal 104 mengadakan peruntukan bagi kehendak bagi permohonan bagi_
suatu lesen untuk menjalankan aktiviti berkaitan insurans Labuan. Dalam hal
ini, _fasal 104 bertujuan untuk membenarkan pengurus insurans luar pesisir_
dan pengurus pengunderaitan luar pesisir baru untuk melantik seorang lagi
pengurus insurans luar pesisir atau pengurus pengunderaitan luar pesisir,
yang terletak di Labuan, untuk menjalankan perniagaan mereka, yang dengan
itu menjadi “pengurus insurans diurus atau pengurus pengunderaitan diurus”.
Adalah dibayangkan bahawa perkiraan ini akan menjadi suatu langkah interim
sebelum perniagaan pengurus insurans diurus dan pengurus pengunderaitan
diurus mencapai kumpulan yang kritikal di mana menubuhkan kehadiran
fizikalnya sendiri di Labuan akan menjadi lebih praktik dan berekonomi.

103. _Fasal 105 bertujuan untuk memberi Lembaga kuasa untuk memberikan_
atau enggan memberikan lesen dan memberikan pemohon hak untuk merayu
kepada Menteri.

104. _Fasal 106 memperuntukkan bahawa Lembaga hendaklah menyiarkan_
senarai mengenai semua pemegang lesen insurans dalam _Warta._

105. _Fasal 107 mengadakan peruntukan bagi penerusan kehendak pelesenan_
bagi pemegang lesen insurans. Salah satu daripada kehendak itu ialah semua
penanggung insurans luar pesisir akan dikehendaki untuk mengemukakan
butir-butir mengenai perubahan orang yang mengawal, pengarah atau pegawai
prinsipal dalam masa 3 bulan selepas perubahan itu.

106. _Fasal 108 menghendaki penanggung insurans Labuan yang menjalankan_
perniagaan insurans nyawa untuk melantik seorang aktuari.

107. _Fasal 109 menghendaki pemegang lesen insurans untuk mengekalkan_
margin kesolvenan yang ditetapkan oleh Lembaga.

108. _Fasal 110 menghendaki akaun yang berasingan disimpan oleh penanggung_
insurans Labuan.

109. _Fasal 111 menghendaki tiap-tiap penanggung insurans Labuan untuk_
mengemukakan penyata kewangan kepada Lembaga.

110. _Fasal 112 menghendaki pemegang lesen insurans untuk mendapatkan_
persetujuan Lembaga sebelum membuka apa-apa pejabat selain tempat perniagaan
utamanya di Labuan, atau memperoleh atau menubuhkan apa-apa subsidiari.

111. _Fasal 113 menetapkan sekatan terhadap perniagaan seorang penanggung_
insurans Labuan.


-----

210 _Rang Undang-Undang_

112. _Fasal 114 mengadakan peruntukan bagi sekatan terhadap dan kewajipan_
pengurus insurans Labuan, pengurus pengunderaitan Labuan dan broker insurans
Labuan.

113. _Fasal 115 menghendaki tiap-tiap pengurus insurans Labuan berlesen dan_
pengurus pengunderaitan Labuan berlesen untuk mengemukakan kepada Lembaga
suatu senarai semua penanggung insurans Labuan yang baginya pengurus
insurans Labuan berlesen itu memberikan khidmat pentadbiran atau pengurus
pengunderaitan Labuan berlesen itu memberikan khidmat pengunderaitan.

114. _Fasal 116 mengadakan peruntukan bagi penjalanan perniagaan penanggung_
insurans Labuan termasuk berhubung dengan penyenggaraan akaun dan rekod.
_Fasal 116 memberikan penjelasan lanjut bahawa dokumen yang hendak_
disimpan di Labuan termasuk tetapi tidak terhad kepada; _(a) dokumen yang_
menunjukkan transaksi; _(b) akaun, penyata kewangan;_ _(c) rekod sepatutnya_
mengenai akaun berkenaan dengan wang yang diterima dan dibelanjakan oleh
penanggung insurans itu; (d) premium dan tuntutan yang berhubungan dengan
penanggung insurans itu; dan _(e) aset dan liabiliti penanggung insurans itu._

115. _Fasal 117 menjelaskan istilah “polisi” apabila digunakan di bawah_
Bahagian ini.

116. _Fasal 118 mengadakan peruntukan bagi kuasa penamaan pemunya polisi_
untuk membuat penamaan.

117. _Fasal 119 mengadakan peruntukan bagi pembatalan apa-apa penamaan._

118. _Fasal 120 mengadakan peruntukan bagi pembayaran wang polisi jika_
terdapat penamaan.

119. _Fasal 121 mengadakan peruntukan bagi penama dan pemegang amanah_
bagi wang polisi.

120. _Fasal 122 mengadakan peruntukan bagi penerimaan wang polisi oleh_
penama.

121. _Fasal 123 mengadakan peruntukan bagi wang polisi diserahhakkan atau_
disandarkan.

122. _Fasal 124 mengadakan peruntukan bagi pembayaran wang polisi jika_
tiada penamaan.

123. _Fasal 125 mengadakan peruntukan bagi pembayaran wang polisi kepada_
orang yang tidak berwibawa untuk berkontrak.

124. _Fasal 126 mengadakan peruntukan bagi pembahagian wang polisi dalam_
perjalanan pentadbiran yang sewajarnya.

125. _Fasal 127 memperuntukkan bahawa Penggal ini hendaklah mengatasi_
polisi dan mana-mana undang-undang bertulis.


-----

_Perkhidmatan Kewangan dan Sekuriti Labuan_ 211

126. _Fasal 128 mengadakan peruntukan bagi penggulungan penanggung_
insurans Labuan dan aturan pembahagian aset penanggung insurans Labuan
selepas penggulungan.

BAHAGIAN VIII

PENGURUSAN SYARIKAT

127. _Fasal 129 bertujuan untuk mentakrifkan perkataan dan ungkapan tertentu_
yang digunakan dalam Bahagian yang dicadangkan.

128. _Fasal 130 mengadakan peruntukan bagi daftar syarikat pengurusan._

129. _Fasal 131_ dan 132 mengadakan peruntukan bagi pelesenan syarikat
pengurusan.

BAHAGIAN IX

BURSA

130. _Fasal 133 bertujuan mentakrifkan perkataan dan ungkapan tertentu yang_
digunakan dalam Bahagian yang dicadangkan.

131. _Fasal 134 mengadakan peruntukan bagi penubuhan bursa._

132. _Fasal 135 memberi Lembaga kuasa untuk menetapkan undang-undang_
kecil bursa.

133. _Fasal 136 memberi bursa kuasa untuk mengeluarkan kaedah-kaedah bagi_
pengawalseliaan bursa.

134. _Fasal 137 mengadakan peruntukan bagi fungsi pengawalseliaan bursa._

135. _Fasal 138 mengadakan peruntukan bagi pelantikan jawatankuasa yang_
hendaklah menguruskan hal ehwal sesuatu bursa dan kuasa jawatankuasa
itu.

136. _Fasal 139 menyekat mana-mana orang selain ejen perdagangan berurus_
niaga sekuriti di mana-mana bursa.

137. _Fasal 140 memperuntukkan bahawa sesuatu bursa hendaklah menyenggarakan_
suatu daftar mengenai ejen perdagangan dan penganjur penyenaraian.

138. _Fasal 141 menghendaki sesuatu bursa memfailkan penyata kewangan_
dengan Lembaga.


-----

212 _Rang Undang-Undang_

139. _Fasal 142 bertujuan untuk menyifatkan seseorang sebagai tidak menjalankan_
perniagaan di Malaysia atau dengan pemastautin Malaysia oleh sebab: _(a)_
sekuriti orang sedemikian tersenarai dalam pasaran sekuriti yang dikendalikan
oleh suatu bursa; (b) orang itu ialah seorang ejen perdagangan atau penganjur
penyenaraian dan bahawa transaksi dilaksanakan olehnya atau bagi pihaknya
melalui kemudahan suatu bursa; atau _(c) orang itu mengusahakan aktiviti di_
Labuan yang bersampingan dengan penjalanan sepatutnya aktiviti yang disebut
dalam perenggan _(a) dan_ _(b)._

140. _Fasal 143 memberi Lembaga kuasa melalui arahan untuk menggantung_
perdagangan di sesuatu bursa.

141. _Fasal 144 mengadakan peruntukan bagi kuasa Menteri untuk menggantung_
perdagangan sesuatu bursa.

142. _Fasal 145 mengadakan peruntukan bagi kuasa khas Lembaga berkenaan_
dengan sesuatu bursa. _Fasal 145 bertujuan untuk menambah kuasa Lembaga_
untuk menjalankan kuasa penyeliaan sebagai pengawal selia pemantauan bagi
sesuatu bursa termasuk kuasa mengawas pasaran.

143. _Fasal 146 bertujuan untuk memasukkan kesalahan mewujudkan pasaran_
palsu atau mengelirukan.

144. _Fasal 147 hingga 155 memperkatakan kesalahan urus niaga orang dalam_
dengan menyatakan antara lain, ruang lingkup kesalahan itu, pembelaan dan
kecualian kepada kesalahan itu.

BAHAGIAN X

ORGANISASI KAWAL SELIA SENDIRI

145. _Fasal 156 mengadakan peruntukan bagi perisytiharan atau pengiktirafan_
sesuatu syarikat atau organisasi sebagai organisasi kawal selia sendiri.
_Fasal 157 hingga_ _165 memperkatakan antara lain kuasa Lembaga ke atas_
suatu organisasi kawal selia sendiri, dan penamatan atau pembatalan status
organisasi kawal selia sendiri itu.

BAHAGIAN XI

PELBAGAI

146. _Fasal 166 memperkatakan rayuan terhadap penolakan permohonan_
bagi lesen atau pendaftaran, sementara _fasal 167 memperkatakan pembatalan_
persetujuan, lesen dan pendaftaran.

147. _Fasal 168 mengadakan peruntukan bagi tatacara pembatalan._


-----

_Perkhidmatan Kewangan dan Sekuriti Labuan_ 213

148. _Fasal 169 memperkatakan penyerahan balik lesen dan pendaftaran_
sementara _fasal 170 memperkatakan akibat penyerahan balik itu._

149. _Fasal 171 mengadakan peruntukan bagi pengendalian sistem pembayaran_
dalam, dari atau melalui Labuan.

150. _Fasal 172 memperkatakan pemindahan perniagaan. Suatu pemindahan_
perniagaan boleh dilaksanakan melalui suatu skim di bawah seksyen yang
dicadangkan.

151. _Fasal 173 bertujuan untuk menghendaki pemegang lesen bank dan_
pemegang lesen insurans menjalankan audit dalaman.

152. _Fasal 174 menghendaki tiap-tiap entiti berlesen supaya melantik juruaudit_
luaran dalam masa yang ditetapkan. Fasal 174 juga bertujuan untuk mengenakan
kewajipan ke atas juruaudit luaran untuk melapor kepada Lembaga jika terdapat
pelanggaran Akta atau kesalahan di bawah mana-mana undang-undang bertulis
telah dilakukan oleh pemegang lesen atau mana-mana pekerjanya dan apa-apa
ketidakteraturan yang menjejaskan kepentingan pelanggan atau pemiutang lesen
telah berlaku.

153. _Fasal 175 menyatakan kehendak bagi tiap-tiap entiti berlesen supaya_
buku dan rekod mereka disenggarakan di Labuan.

154. _Fasal 176 memperuntukkan sekatan terhadap penerimaan wang atau harta_
lain daripada aktiviti yang menyalahi undang-undang.

155. _Fasal 177 mengadakan peruntukan bagi kuasa Lembaga untuk memeriksa_
dan meneliti buku dan dokumen entiti berlesen.

156. _Fasal 178 mengadakan peruntukan bagi kerahsiaan berkenaan dengan_
entiti berlesen.

157. _Fasal 179 menghendaki tiap-tiap surat cara atau dokumen yang hendak_
diserah simpan dengan Lembaga hendaklah dalam salah satu bahasa kebangsaan
atau bahasa Inggeris atau suatu terjemahannya hendaklah diberikan.

158. _Fasal 180 memperuntukkan bahawa jika terdapat apa-apa percanggahan_
atau ketidakselarasan antara peruntukan Akta ini dengan Akta Lembaga
Perkhidmatan Kewangan Labuan 1996, peruntukan Akta yang kemudian disebut
hendaklah terpakai.

159. _Fasal 181 mengadakan peruntukan bagi pemakaian Akta Perkhidmatan_
Kewangan dan Sekuriti Islam Labuan 2009.

160. _Fasal 182 mengadakan peruntukan bagi pemakaian Akta Kawalan_
Pertukaran 1953.

161. _Fasal 183 mengadakan peruntukan bagi pemakaian Akta Pasaran Modal_
dan Perkhidmatan 2007.


-----

214 _Rang Undang-Undang_

162. _Fasal 184 mengadakan peruntukan bagi pemakaian Akta Syarikat Labuan_
1990 dan Akta Syarikat 1965.

163. _Fasal 185 mengadakan peruntukan bagi ketidakpakaian undang-undang_
tertentu ke atas entiti berlesen.

164. _Fasal 186 mengadakan peruntukan bagi kekebalan bagi kerajaan, Lembaga_
dan mana-mana pegawai kerajaan dan Lembaga.

165. _Fasal 187 mengadakan peruntukan bagi penalti am di bawah Akta._

166. _Fasal 188_ memperkatakan kesalahan oleh pertubuhan perbadanan.

167. _Fasal 189 mengadakan peruntukan bagi fi tahunan dan fi lesen._

168. _Fasal 190 memperuntukkan bahawa semua fi dan penalti yang hendak_
dibayar di bawah Akta yang dicadangkan hendaklah dibayar ke dalam kumpulan
wang yang ditubuhkan di bawah Akta Lembaga Perkhidmatan Kewangan
Labuan 1996.

169. _Fasal 191 mengadakan peruntukan bagi tatacara dalam ketiadaan apa-apa_
peruntukan nyata di bawah Akta yang dicadangkan.

170. _Fasal 192 mengadakan peruntukan bagi kesalahan salah nyataan._

171. _Fasal 193 mengadakan peruntukan bagi penguatkuasaan peruntukan_
Akta.

172. _Fasal 194 mengadakan peruntukan bagi kuasa Lembaga untuk mengkompaun_
kesalahan tertakluk kepada keizinan Pendakwa Raya.

173. _Fasal 195 mengadakan peruntukan bagi penyampaian notis, dokumen,_
dsb. di bawah Akta ini.

174. _Fasal 196 menyatakan kuasa Menteri untuk membuat peraturan-peraturan_
di bawah Akta.

175. _Fasal 197_ menyatakan kuasa Menteri untuk mengeluarkan arahan.

176. _Fasal 198 menyatakan kuasa Menteri untuk meminda jadual._

177. _Fasal 199_ menyatakan kuasa Menteri untuk memberikan pengecualian.

178. _Fasal 200 mengadakan peruntukan bagi penyiaran pemberitahuan dalam_
_Warta._

179. _Fasal 201 mengadakan peruntukan bagi peruntukan pemansuhan,_
pengecualian dan peralihan.

180. _Fasal 202 mengadakan peruntukan bagi keberterusan hak dan liabiliti._


-----

_Perkhidmatan Kewangan dan Sekuriti Labuan_ 215

_IMPLIKASI KEWANGAN_

Rang Undang-Undang ini tidak akan melibatkan Kerajaan perbelanjaan wang
tambahan.

[PN(U[2])2666]


-----

