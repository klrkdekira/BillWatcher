---
Year: 2009
Bill: D.R.35/2009 - Rang Undang-Undang Perlindungan Data Peribadi 2009 (Lulus)
Title: D.R.35/2009 - Rang Undang-Undang Perlindungan Data Peribadi 2009 (Lulus)
Download URL: https://www.parlimen.gov.my/files/billindex/pdf/2009/DR352009.pdf
URL: https://www.parlimen.gov.my/files/billindex/pdf/2009/DR352009.pdf
---
---
Reading:
D.R.35/2009
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

_Perlindungan Data Peribadi_

**D.R. 35/2009**

RANG UNDANG-UNDANG PERLINDUNGAN DATA
PERIBADI 2009

SUSUNAN FASAL

BAHAGIAN I

PERMULAAN

Fasal

1. Tajuk ringkas dan permulaan kuat kuasa
2. Pemakaian
3. Ketidakpakaian
4. Tafsiran

BAHAGIAN II

PERLINDUNGAN DATA PERIBADI

Penggal 1

_Prinsip Perlindungan Data Peribadi_

5. Prinsip Perlindungan Data Peribadi
6. Prinsip Am
7. Prinsip Notis dan Pilihan
8. Prinsip Penzahiran
9. Prinsip Keselamatan
10. Prinsip Penyimpanan

11. Prinsip Integriti Data
12. Prinsip Akses

Penggal 2

_Pendaftaran_

13. Pemakaian Penggal ini
14. Pendaftaran pengguna data
15. Permohonan untuk pendaftaran


-----

_Rang Undang-Undang_

Fasal

16. Perakuan pendaftaran
17. Pembaharuan perakuan pendaftaran
18. Pembatalan pendaftaran
19. Penyerahan perakuan pendaftaran
20. Daftar Pengguna Data

Penggal 3

_Forum pengguna data dan tataamalan_

21. Forum pengguna data
22. Daftar Forum Pengguna Data
23. Tataamalan
24. Pesuruhjaya boleh mengeluarkan tataamalan
25. Tataamalan yang terpakai
26. Pembatalan, dsb., tataamalan
27. Pengemukaan tataamalan yang baru oleh forum pengguna data
28. Daftar Tataamalan
29. Ketidakpatuhan tataamalan

Penggal 4

_Hak subjek data_

30. Hak untuk mengakses data peribadi
31. Pematuhan permintaan mengakses data
32. Hal keadaan yang pengguna data boleh enggan mematuhi permintaan
mengakses data
33. Pemberitahuan mengenai keengganan mematuhi permintaan mengakses
data
34. Hak untuk membetulkan data peribadi
35. Pematuhan permintaan pembetulan data
36. Hal keadaan yang pengguna data boleh enggan mematuhi permintaan
pembetulan data
37. Pemberitahuan mengenai keengganan untuk mematuhi permintaan
pembetulan data
38. Penarikan balik persetujuan untuk memproses data peribadi
39. Takat penzahiran data peribadi
40. Pemprosesan data peribadi sensitif
41. Pengumpulan data peribadi secara berulang dalam hal keadaan yang
sama


-----

_Perlindungan Data Peribadi_ 3

Fasal

42. Hak untuk menghalang pemprosesan yang mungkin menyebabkan kerosakan
atau distres
43. Hak untuk menghalang pemprosesan bagi maksud pemasaran langsung
44. Rekod disimpan oleh pengguna data

BAHAGIAN III

PENGECUALIAN

45. Pengecualian
46. Kuasa untuk membuat pengecualian tambahan

BAHAGIAN IV

PELANTIKAN, FUNGSI DAN KUASA PESURUHJAYA

47. Pelantikan Pesuruhjaya
48. Fungsi Pesuruhjaya
49. Kuasa Pesuruhjaya
50. Pelantikan Timbalan Pesuruhjaya dan Penolong Pesuruhjaya
51. Pelantikan pegawai lain dan pekhidmat
52. Pinjaman dan wang pendahuluan kepada pegawai dan pekhidmat
53. Tempoh jawatan
54. Pembatalan pelantikan dan peletakan jawatan
55. Penjalanan sementara fungsi dan kuasa Pesuruhjaya
56. Pengosongan jawatan
57. Saraan dan elaun
58. Pewakilan fungsi dan kuasa Pesuruhjaya
59. Arahan oleh Menteri
60. Penyata, laporan, akaun dan maklumat

BAHAGIAN V

KUMPULAN WANG PERLINDUNGAN DATA PERIBADI

61. Penubuhan Kumpulan Wang
62. Perbelanjaan yang hendaklah dipertanggungkan pada Kumpulan Wang
63. Pemeliharaan Kumpulan Wang
64. Kumpulan wang rizab
65. Tahun kewangan
66. Batasan untuk berkontrak


-----

_Rang Undang-Undang_

Fasal

67. Akaun bank
68. Akaun dan audit
69. Perbelanjaan dan penyediaan anggaran

BAHAGIAN VI

JAWATANKUASA PENASIHAT PERLINDUNGAN DATA PERIBADI

70. Penubuhan Jawatankuasa Penasihat
71. Fungsi Jawatankuasa Penasihat
72. Anggota Jawatankuasa Penasihat
73. Tempoh jawatan
74. Pembatalan pelantikan dan peletakan jawatan
75. Penjalanan sementara fungsi Pengerusi
76. Pengosongan jawatan
77. Elaun
78. Masa dan tempat mesyuarat
79. Jawatankuasa Penasihat boleh mengundang orang lain untuk menghadiri
mesyuarat
80. Minit
81. Tatacara
82. Anggota hendaklah menumpukan masa kepada urusan Jawatankuasa
Penasihat

BAHAGIAN VII

TRIBUNAL RAYUAN

83. Penubuhan Tribunal Rayuan
84. Kuasa Tribunal Rayuan
85. Keanggotaan Tribunal Rayuan

86. Setiausaha Tribunal Rayuan dan pegawai lain, dsb.
87. Tempoh jawatan
88. Peletakan jawatan dan pembatalan jawatan
89. Penjalanan sementara fungsi Pengerusi
90. Pengosongan jawatan
91. Elaun
92. Penzahiran kepentingan
93. Rayuan kepada Tribunal Rayuan
94. Rekod keputusan Pesuruhjaya


-----

_Perlindungan Data Peribadi_ 5

Fasal

95. Penggantungan keputusan sementara menunggu rayuan
96. Keanggotaan Tribunal Rayuan
97. Persidangan Tribunal Rayuan
98. Tatacara Tribunal Rayuan
99. Keputusan Tribunal Rayuan
100. Penguatkuasaan keputusan Tribunal Rayuan

BAHAGIAN VIII

PEMERIKSAAN, ADUAN DAN PENYIASATAN

101. Pemeriksaan sistem data peribadi
102. Pengguna data yang berkaitan, dll., hendaklah dimaklumkan mengenai
keputusan pemeriksaan
103. Laporan oleh Pesuruhjaya
104. Aduan
105. Penyiasatan oleh Pesuruhjaya
106. Sekatan terhadap penyiasatan yang dimulakan melalui aduan
107. Pesuruhjaya boleh menjalankan atau meneruskan penyiasatan yang
dimulakan melalui aduan walaupun aduan itu ditarik balik
108. Notis penguatkuasaan
109. Perubahan atau pembatalan notis penguatkuasaan

BAHAGIAN IX

PENGUATKUASAAN

110. Pegawai diberi kuasa
111. Kad kuasa
112. Kuasa penyiasatan
113. Penggeledahan dan penyitaan dengan waran

114. Penggeledahan dan penyitaan tanpa waran
115. Capaian kepada data berkomputer
116. Waran boleh diterima walaupun cacat
117. Senarai komputer, buku, akaun, dsb., yang disita
118. Pelepasan komputer, buku, akaun, dsb., yang disita
119. Tiada kos atau ganti rugi yang berbangkit daripada penyitaan boleh
didapatkan
120. Halangan terhadap penggeledahan
121. Kuasa untuk menghendaki pengemukaan komputer, buku, akaun, dsb.


-----

6 _Rang Undang-Undang_

Fasal

122. Kuasa untuk menghendaki kehadiran orang yang mempunyai pengetahuan
tentang kes
123. Pemeriksaan orang yang mempunyai pengetahuan tentang kes
124. Kebolehterimaan pernyataan sebagai keterangan
125. Pelucuthakan komputer, buku, akaun, dsb., yang disita
126. Percantuman kesalahan
127. Kuasa menangkap

BAHAGIAN X

PELBAGAI

128. Daftar
129. Pemindahan data peribadi ke tempat di luar Malaysia
130. Pengumpulan, dsb., data peribadi yang menyalahi undang-undang
131. Pensubahatan dan cubaan boleh dihukum sebagai kesalahan
132. Pengkompaunan kesalahan
133. Kesalahan oleh pertubuhan perbadanan
134. Pendakwaan
135. Bidang kuasa untuk membicarakan kesalahan
136. Penyampaian notis atau dokumen lain
137. Akta Perlindungan Pihak Berkuasa Awam 1948
138. Pekhidmat awam
139. Perlindungan terhadap guaman dan prosiding undang-undang
140. Perlindungan pemberi maklumat
141. Obligasi kerahsiaan
142. Benda yang dilakukan dalam menjangkakan Akta ini akan diperbuat
143. Kuasa untuk membuat peraturan-peraturan
144. Pencegahan anomali

BAHAGIAN XI

PERUNTUKAN KECUALIAN DAN PERALIHAN

145. Data peribadi yang diproses sebelum tarikh permulaan kuat kuasa Akta
ini
146. Pendaftaran orang yang memproses data peribadi sebelum tarikh permulaan
kuat kuasa Akta ini


-----

_Perlindungan Data Peribadi_ 7

RANG UNDANG-UNDANG

_b e r n a m a_

Suatu Akta untuk mengawal selia pemprosesan data peribadi
dalam transaksi komersial dan untuk mengadakan peruntukan bagi
perkara-perkara yang berkaitan dan bersampingan dengannya.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Perlindungan Data**
Peribadi 2009.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan Menteri_
boleh menetapkan tarikh yang berlainan bagi peruntukan yang
berlainan dalam Akta ini.

**Pemakaian**

**2. (1) Akta ini terpakai bagi—**

_(a) mana-mana orang yang memproses; dan_

_(b) mana-mana orang yang mempunyai kawalan terhadap atau_
membenarkan pemprosesan,

apa-apa data peribadi berkenaan dengan transaksi komersial.


-----

8 _Rang Undang-Undang_

(2) Tertakluk kepada subseksyen (1), Akta ini terpakai bagi
seseorang berkenaan dengan data peribadi jika—

_(a) orang itu ditubuhkan di Malaysia dan data peribadi itu_
diproses, sama ada dalam konteks pertubuhan itu atau
tidak, oleh orang itu atau mana-mana orang lain yang
diambil kerja atau diguna khidmat oleh pertubuhan itu;
atau

_(b) orang itu tidak ditubuhkan di Malaysia, tetapi menggunakan_
kelengkapan di Malaysia bagi memproses data peribadi
itu selain bagi maksud transit melalui Malaysia.

(3) Seseorang yang diliputi oleh perenggan (2)(b) hendaklah
menamakan bagi maksud Akta ini seorang wakil yang ditubuhkan
di Malaysia.

(4) Bagi maksud subseksyen (2) dan (3), setiap yang berikut
hendaklah dianggap sebagai ditubuhkan di Malaysia:

_(a) seseorang individu yang kehadirannya secara fizikal di_
Malaysia hendaklah tidak kurang daripada satu ratus
lapan puluh hari dalam satu tahun kalendar;

_(b) sesuatu badan yang diperbadankan di bawah Akta Syarikat 1965_

[Akta 125];

_(c) sesuatu perkongsian atau persatuan yang tidak diperbadankan_
lain yang dibentuk di bawah mana-mana undang-undang
bertulis di Malaysia; dan

_(d) mana-mana orang yang tidak diliputi oleh perenggan (a),_
_(b) atau_ _(c) tetapi menyenggara di Malaysia—_

(i) suatu pejabat, cawangan atau agensi yang melaluinya
dia menjalankan apa-apa aktiviti; atau

(ii) suatu amalan tetap.

**Ketidakpakaian**

**3. (1) Akta ini tidaklah terpakai bagi Kerajaan Persekutuan dan**
Kerajaan Negeri.

(2) Akta ini tidaklah terpakai bagi apa-apa data peribadi yang
diproses di luar Malaysia melainkan jika data peribadi itu diniatkan
untuk diproses selanjutnya di Malaysia.


-----

_Perlindungan Data Peribadi_ 9

**Tafsiran**

**4.** Dalam Akta ini, melainkan jika konteksnya menghendaki
makna yang lain—

“agensi pelaporan kredit” mempunyai erti yang diberikan
kepadanya dalam Akta Agensi Pelaporan Kredit 2009 [Akta ];

“Akta ini” termasuk peraturan-peraturan, perintah, pemberitahuan
dan perundangan subsidiari lain yang dibuat di bawah Akta ini;

“daftar” ertinya Daftar Pengguna Data, Daftar Forum Pengguna
Data atau Daftar Tataamalan;

“data peribadi” ertinya apa-apa maklumat yang berkenaan
dengan transaksi komersial, yang—

_(a) sedang diproses secara keseluruhannya atau sebahagiannya_
melalui kelengkapan yang dikendalikan secara automatik
sebagai tindak balas kepada arahan yang diberikan bagi
maksud itu;

_(b) direkodkan dengan niat bahawa ia sepatutnya diproses_
secara keseluruhannya atau sebahagiannya melalui
kelengkapan itu; atau

_(c) direkodkan sebagai sebahagian daripada sistem pemfailan_
yang berkaitan atau dengan niat bahawa ia sepatutnya
menjadi sebahagian daripada sistem pemfailan yang
berkaitan,

yang berhubungan secara langsung atau tidak langsung dengan
seorang subjek data, yang dikenal pasti atau boleh dikenal pasti
daripada maklumat itu atau daripada maklumat itu dan maklumat
lain dalam milikan seorang pengguna data, termasuk apa-apa
data peribadi sensitif dan penyataan pendapat tentang subjek data
itu; tetapi tidak termasuk apa-apa maklumat yang diproses bagi
maksud suatu perniagaan pelaporan kredit yang dijalankan oleh
sesuatu agensi pelaporan kredit di bawah Akta Agensi Pelaporan
Kredit 2009;

“data peribadi sensitif” ertinya apa-apa data peribadi yang
mengandungi maklumat tentang kesihatan atau keadaan fizikal
atau mental seorang subjek data, pendapat politiknya, kepercayaan
agamanya atau kepercayaan lain yang bersifat seumpamanya,


-----

10 _Rang Undang-Undang_

pelakuan atau pengataan pelakuan apa-apa kesalahan olehnya atau
apa-apa data peribadi lain yang ditentukan oleh Menteri melalui
perintah yang disiarkan dalam _Warta;_

“ditetapkan” ertinya ditetapkan oleh Menteri di bawah Akta ini
dan jika tiada cara disebut, ertinya ditetapkan melalui perintah
yang disiarkan dalam _Warta;_

“Jawatankuasa Penasihat” ertinya Jawatankuasa Penasihat
Perlindungan Data Peribadi yang ditubuhkan di bawah seksyen 70;

“kepentingan vital” ertinya perkara yang berhubungan dengan
kehidupan, kematian atau keselamatan seorang subjek data;

“Kumpulan Wang” ertinya Kumpulan Wang Perlindungan Data
Peribadi yang ditubuhkan di bawah seksyen 61;

“menggunakan”, berhubung dengan data peribadi, tidak termasuk
perbuatan mengumpul atau menzahirkan data peribadi itu;

“mengumpul”, berhubung dengan data peribadi, ertinya perbuatan
yang melaluinya data peribadi itu termasuk ke dalam atau berada
di bawah kawalan seorang pengguna data;

“Menteri” ertinya Menteri yang dipertanggungkan dengan
tanggungjawab bagi perlindungan data peribadi;

“menzahirkan”, berhubung dengan data peribadi, ertinya
perbuatan yang melaluinya data peribadi itu disediakan oleh
seorang pengguna data;

“orang yang berkaitan”, berhubung dengan seorang subjek data,
dengan apa jua cara sekalipun diperihalkan, ertinya—

_(a) dalam hal seorang subjek data yang di bawah umur lapan_
belas tahun, ibu bapa, penjaga atau seseorang yang
mempunyai tanggungjawab ibu bapa terhadap subjek
data itu;

_(b) dalam hal seorang subjek data yang tidak berupaya_
menguruskan hal-ehwalnya sendiri, seorang yang dilantik
oleh mahkamah untuk menguruskan hal-ehwal itu, atau
seorang yang diberi kuasa secara bertulis oleh subjek
data untuk bertindak bagi pihak subjek data itu; atau


-----

_Perlindungan Data Peribadi_ 11

_(c) dalam mana-mana hal lain, seorang yang diberi kuasa_
secara bertulis oleh subjek data untuk membuat suatu
permintaan mengakses data, permintaan pembetulan data,
atau kedua-dua permintaan itu, bagi pihak subjek data
itu;

“pegawai diberi kuasa” ertinya mana-mana pegawai yang diberi
kuasa secara bertulis oleh Pesuruhjaya di bawah seksyen 110;

“pembetulan”, berhubung dengan data peribadi, termasuk
pindaan, perubahan, ubah suaian atau pemotongan;

“peminta”, berhubung dengan suatu permintaan mengakses
data atau permintaan pembetulan data, ertinya subjek data atau
orang yang berkaitan bagi pihak subjek data itu, yang membuat
permintaan itu;

“pemproses data”, berhubung dengan data peribadi, ertinya
mana-mana orang, selain seorang pekerja pengguna data, yang
memproses data peribadi itu semata-mata bagi pihak pengguna
data itu, dan tidak memproses data peribadi itu bagi apa-apa
maksud persendiriannya;

“pemprosesan”, berhubung dengan data peribadi, ertinya
mengumpul, merekod, memegang atau menyimpan data peribadi
itu atau menjalankan apa-apa pengendalian atau set pengendalian
terhadap data peribadi itu, termasuk—

_(a) penyusunan, penyesuaian atau pengubahan data_
peribadi;

_(b) mendapatkan kembali, merujuk kepada atau menggunakan_
data peribadi;

_(c) penzahiran data peribadi melalui penghantaran, pemindahan,_
penyebaran atau selainnya menjadikannya tersedia;
atau

_(d) penjajaran, penggabungan, pembetulan, pemadaman atau_
pemusnahan data peribadi;

“pendaftaran” ertinya pendaftaran seorang pengguna data di
bawah seksyen 16;


-----

12 _Rang Undang-Undang_

“pengguna data” ertinya seseorang yang sama ada berseorangan
atau bersesama atau bersama dengan orang lain memproses apa-apa
data peribadi atau mempunyai kawalan terhadap atau membenarkan
pemprosesan apa-apa data peribadi, tetapi tidak termasuk seorang
pemproses data;

“pengguna data yang berkaitan”, berhubung dengan—

_(a) sesuatu pemeriksaan, ertinya pengguna data yang_
menggunakan sistem data peribadi yang menjadi subjek
pemeriksaan itu;

_(b) sesuatu aduan, ertinya pengguna data yang dinyatakan_
dalam aduan itu;

_(c) sesuatu penyiasatan—_

(i) dalam hal suatu penyiasatan yang dimulakan dengan
suatu aduan, ertinya pengguna data yang dinyatakan
dalam aduan itu;

(ii) dalam mana-mana hal lain, ertinya penggguna data
yang menjadi subjek penyiasatan itu;

_(d) sesuatu notis penguatkuasaan, ertinya pengguna data yang_
terhadapnya disampaikan notis penguatkuasaan itu;

“perniagaan pelaporan kredit” mempunyai erti yang diberikan
kepadanya dalam Akta Agensi Pelaporan Kredit 2009;

“Pesuruhjaya” ertinya Pesuruhjaya Perlindungan Data Peribadi
yang dilantik di bawah seksyen 47;

“pihak ketiga”, berhubung dengan data peribadi, ertinya manamana orang selain—

_(a) seorang subjek data;_

_(b) seorang yang berkaitan yang berhubungan dengan seorang_
subjek data;

_(c) seorang pengguna data;_

_(d) seorang pemproses data; atau_

_(e) seorang yang diberi kuasa secara bertulis oleh pengguna_
data untuk memproses data peribadi di bawah kawalan
langsung pengguna data itu;


-----

_Perlindungan Data Peribadi_ 13

“sistem pemfailan yang berkaitan” ertinya apa-apa set maklumat
yang berhubungan dengan individu setakat yang, walaupun maklumat
itu tidak diproses melalui kelengkapan yang dikendalikan secara
automatik sebagai tindak balas kepada arahan yang diberikan bagi
maksud itu, set maklumat itu distrukturkan, sama ada dengan
merujuk kepada individu atau dengan merujuk kepada kriteria
yang berhubungan dengan individu, dengan apa-apa cara supaya
maklumat khusus yang berhubungan dengan individu tertentu
boleh diakses dengan mudah;

“subjek data” ertinya seseorang individu yang menjadi subjek
data peribadi itu;

“tarikh yang ditetapkan” ertinya tarikh atau tarikh-tarikh yang
berkaitan, mengikut mana-mana yang berkenaan, yang padanya
Akta ini mula berkuat kuasa;

“tataamalan” ertinya tataamalan perlindungan data peribadi
berkenaan dengan suatu golongan pengguna data khusus yang
didaftarkan oleh Pesuruhjaya menurut seksyen 23 atau yang
dikeluarkan oleh Pesuruhjaya di bawah seksyen 24;

“transaksi komersial” ertinya apa-apa transaksi bersifat komersial,
sama ada secara kontrak atau tidak, yang termasuk apa-apa perkara
yang berhubungan dengan pembekalan atau pertukaran barang
atau perkhidmatan, agensi, pelaburan, pembiayaan, perbankan
dan insurans, tetapi tidak termasuk sesuatu perniagaan pelaporan
kredit yang dijalankan oleh sesuatu agensi pelaporan kredit di
bawah Akta Agensi Pelaporan Kredit 2009.

BAHAGIAN II

PERLINDUNGAN DATA PERIBADI

Penggal 1

_Prinsip Perlindungan Data Peribadi_

**Prinsip Perlindungan Data Peribadi**

**5. (1) Pemprosesan data peribadi oleh seseorang pengguna data**
hendaklah mematuhi Prinsip Perlindungan Data Peribadi yang
berikut, iaitu—

_(a) Prinsip Am;_


-----

14 _Rang Undang-Undang_

_(b) Prinsip Notis dan Pilihan;_

_(c) Prinsip Penzahiran;_

_(d) Prinsip Keselamatan;_

_(e) Prinsip Penyimpanan;_

_(f) Prinsip Integriti Data; dan_

_(g) Prinsip Akses,_

sebagaimana yang dinyatakan dalam seksyen 6, 7, 8, 9, 10, 11
dan 12.

(2) Tertakluk kepada seksyen 45 dan 46, seseorang pengguna
data yang melanggar subseksyen (1) melakukan suatu kesalahan
dan boleh, apabila disabitkan, didenda tidak melebihi tiga ratus
ribu ringgit atau dipenjarakan selama tempoh tidak melebihi dua
tahun atau kedua-duanya.

**Prinsip Am**

**6. (1) Seseorang pengguna data tidak boleh—**

_(a) dalam hal data peribadi selain data peribadi sensitif,_
memproses data peribadi mengenai seorang subjek
data melainkan jika subjek data itu telah memberikan
persetujuannya bagi pemprosesan data peribadi itu;
atau

_(b)_ dalam hal data peribadi sensitif, memproses data peribadi
sensitif mengenai seorang subjek data kecuali mengikut
peruntukan seksyen 40.

(2) Walau apa pun perenggan (1)(a), seseorang pengguna data
boleh memproses data peribadi mengenai seorang subjek data jika
pemprosesan itu perlu—

_(a) bagi melaksanakan sesuatu kontrak yang subjek data itu_
ialah suatu pihak kepadanya;

_(b)_ bagi mengambil langkah atas permintaan subjek data itu
dengan tujuan untuk membuat sesuatu kontrak;

_(c)_ bagi mematuhi apa-apa obligasi undang-undang yang
pengguna data itu merupakan subjek baginya, selain
suatu obligasi yang dikenakan oleh sesuatu kontrak;


-----

_Perlindungan Data Peribadi_ 15

_(d)_ bagi melindungi kepentingan vital subjek data itu;

_(e)_ bagi mentadbirkan keadilan; atau

_(f)_ bagi menjalankan apa-apa fungsi yang diberikan kepada
mana-mana orang oleh atau di bawah mana-mana undangundang.

(3) Data peribadi tidak boleh diproses melainkan jika—

_(a) data peribadi itu diproses bagi maksud yang sah yang_
berhubungan secara langsung dengan aktiviti pengguna
data itu;

_(b) pemprosesan data peribadi itu perlu bagi atau berhubungan_
secara langsung dengan maksud itu; dan

_(c) data peribadi itu adalah mencukupi tetapi tidak berlebihan_
berhubung dengan maksud itu.

**Prinsip Notis dan Pilihan**

**7. (1) Seseorang pengguna data hendaklah melalui notis bertulis**
memaklumkan seorang subjek data—

_(a) bahawa data peribadi subjek data itu sedang diproses_
oleh atau bagi pihak pengguna data itu, dan hendaklah
memberikan perihalan data peribadi itu kepada subjek
data itu;

_(b) maksud yang baginya data peribadi itu sedang atau akan_
dikumpulkan dan diproses selanjutnya;

_(c) apa-apa maklumat yang ada pada pengguna data itu tentang_
sumber data peribadi itu;

_(d) hak subjek data itu untuk meminta akses kepada dan_
untuk meminta pembetulan terhadap data peribadi itu
dan bagaimana untuk menghubungi pengguna data itu
tentang apa-apa pertanyaan atau aduan berkenaan dengan
data peribadi itu;

_(e) golongan pihak ketiga yang kepadanya pengguna data_
menzahirkan atau boleh menzahirkan data peribadi
itu;


-----

16 _Rang Undang-Undang_

_(f) pilihan dan cara yang ditawarkan oleh pengguna data itu_
kepada subjek data bagi mengehadkan pemprosesan data
peribadi, termasuklah data peribadi yang berhubungan
dengan orang lain yang boleh dikenal pasti daripada
data peribadi itu;

_(g) sama ada wajib atau sukarela bagi subjek data untuk_
memberikan data peribadi itu; dan

_(h) jika wajib bagi subjek data itu untuk memberikan data_
peribadi itu, akibat kepadanya jika dia tidak memberikan
data peribadi itu.

(2) Notis di bawah subseksyen (1) hendaklah diberikan dengan
secepat yang dapat dilaksanakan oleh pengguna data itu—

_(a) apabila subjek data itu pertama kalinya diminta oleh pengguna_
data itu untuk memberikan data peribadinya;

_(b) apabila pengguna data itu pertama kalinya mengumpul_
data peribadi subjek data itu; atau

_(c) dalam mana-mana hal lain, sebelum pengguna data itu–_

(i) menggunakan data peribadi subjek data itu bagi
maksud selain maksud yang baginya data peribadi
itu dikumpulkan; atau

(ii) menzahirkan data peribadi itu kepada pihak
ketiga.

(3) Suatu notis di bawah subseksyen (1) hendaklah dalam bahasa
kebangsaan dan bahasa Inggeris, dan individu itu hendaklah diberi
cara yang jelas dan mudah diakses untuk membuat pilihannya,
jika perlu, dalam bahasa kebangsaan dan bahasa Inggeris.

**Prinsip Penzahiran**

**8.** Tertakluk kepada seksyen 39, tiada data peribadi boleh, tanpa
persetujuan subjek data, dizahirkan—

_(a) bagi apa-apa maksud selain—_

(i) maksud yang baginya data peribadi itu hendak
dizahirkan pada masa pengumpulan data peribadi
itu; atau


-----

_Perlindungan Data Peribadi_ 17

(ii) suatu maksud yang berhubungan secara langsung
dengan maksud yang disebut dalam subperenggan (i);
atau

_(b) kepada mana-mana pihak selain pihak ketiga daripada_
golongan pihak ketiga yang dinyatakan dalam
perenggan 7(1)(e).

**Prinsip Keselamatan**

**9. (1) Seseorang pengguna data hendaklah, apabila memproses**
data peribadi, mengambil langkah yang praktikal untuk melindungi
data peribadi itu daripada apa-apa kehilangan, salah guna, ubah
suaian, akses atau penzahiran tanpa kebenaran atau tidak sengaja,
pengubahan atau pemusnahan dengan mengambil kira—

_(a) sifat data peribadi itu dan kemudaratan akibat daripada_
kehilangan, salah guna, ubah suaian, akses atau penzahiran
tanpa kebenaran atau tidak sengaja, pengubahan atau
pemusnahan itu;

_(b) tempat atau lokasi di mana data peribadi itu disimpan;_

_(c) apa-apa langkah keselamatan yang digabungkan ke dalam_
apa-apa kelengkapan yang dalamnya data peribadi itu
disimpan;

_(d) langkah yang diambil untuk memastikan kebolehpercayaan,_
integriti dan kewibawaan personel yang mempunyai akses
kepada data peribadi itu; dan

_(e) langkah yang diambil bagi memastikan pemindahan selamat_
data peribadi itu.

(2) Jika pemprosesan data peribadi dijalankan oleh seorang
pemproses data bagi pihak pengguna data, pengguna data itu
hendaklah, bagi maksud melindungi data peribadi itu daripada
apa-apa kehilangan, salah guna, ubah suaian, akses atau penzahiran
tanpa kebenaran atau tidak sengaja, pengubahan atau pemusnahan,
memastikan bahawa pemproses data itu—

_(a) memberikan jaminan yang mencukupi berkenaan dengan_
langkah keselamatan teknikal dan organisasi yang
mengawal pemprosesan yang akan dijalankan; dan


-----

18 _Rang Undang-Undang_

_(b) mengambil langkah yang munasabah bagi memastikan_
pematuhan langkah itu.

**Prinsip Penyimpanan**

**10. (1) Data peribadi yang diproses bagi apa-apa maksud tidak**
boleh disimpan lebih lama daripada yang diperlukan bagi memenuhi
maksud itu.

(2) Menjadi kewajipan seorang pengguna data untuk mengambil
segala langkah yang munasabah untuk memastikan bahawa segala
data peribadi dimusnahkan atau dipadamkan secara kekal jika data
peribadi itu tidak lagi dikehendaki bagi maksud yang baginya
data peribadi itu hendak diproses.

**Prinsip Integriti Data**

**11.** Seseorang pengguna data hendaklah mengambil langkah
yang munasabah untuk memastikan bahawa data peribadi adalah
tepat, lengkap, tidak mengelirukan dan terkini dengan mengambil
kira maksud, termasuk apa-apa maksud yang berhubungan secara
langsung, yang baginya data peribadi itu dikumpulkan dan diproses
selanjutnya.

**Prinsip Akses**

**12. Seseorang subjek data hendaklah diberi akses kepada data**
peribadinya yang dipegang oleh seorang pengguna data dan
boleh membetulkan data peribadi itu jika data peribadi itu tidak
tepat, tidak lengkap, mengelirukan atau tidak terkini, kecuali jika
pematuhan dengan permintaan untuk akses atau pembetulan itu
enggan diberikan di bawah Akta ini.

Penggal 2

_Pendaftaran_

**Pemakaian Penggal ini**

**13.** (1) Penggal ini hendaklah terpakai bagi seorang pengguna
data yang berada dalam golongan pengguna data yang dinyatakan
dalam perintah yang dibuat di bawah subseksyen 14(1)


-----

_Perlindungan Data Peribadi_ 19

(2) Seorang pengguna data yang berada dalam golongan pengguna
data yang tidak dinyatakan dalam perintah yang dibuat di bawah
subseksyen 14(1) hendaklah mematuhi semua peruntukan Akta ini
selain peruntukan Penggal ini yang berhubungan dengan pendaftaran
pengguna data dan perkara yang berkaitan dengannya.

**Pendaftaran pengguna data**

**14.** (1) Menteri boleh, atas syor Pesuruhjaya, melalui perintah
yang disiarkan dalam Warta menyatakan golongan pengguna data
yang dikehendaki untuk didaftarkan sebagai pengguna data di
bawah Akta ini.

(2) Pesuruhjaya hendaklah, sebelum membuat syornya di bawah
subseksyen (1), berunding dengan—

_(a) mana-mana badan yang mewakili pengguna data yang_
berada dalam golongan itu; atau

_(b) mana-mana orang berkepentingan yang lain._

**Permohonan untuk pendaftaran**

**15.** (1) Seseorang yang berada dalam golongan pengguna
data yang dinyatakan dalam perintah yang dibuat di bawah
subseksyen 14(1) hendaklah mengemukakan suatu permohonan
untuk pendaftaran kepada Pesuruhjaya mengikut cara dan dalam
bentuk yang ditentukan oleh Pesuruhjaya.

(2) Tiap-tiap permohonan untuk pendaftaran hendaklah disertai
dengan fi pendaftaran yang ditetapkan dan apa-apa dokumen
sebagaimana yang dikehendaki oleh Pesuruhjaya.

(3) Pesuruhjaya boleh secara bertulis pada bila-bila masa selepas
menerima permohonan dan sebelum permohonan itu diputuskan,
menghendaki pemohon untuk memberikan apa-apa dokumen atau
maklumat tambahan dalam tempoh masa yang dinyatakan oleh
Pesuruhjaya.

(4) Jika kehendak di bawah subseksyen (3) tidak dipatuhi,
permohonan untuk pendaftaran hendaklah disifatkan telah ditarik
balik oleh pemohon dan tidak boleh diteruskan oleh Pesuruhjaya,
tetapi tanpa menjejaskan suatu permohonan baru dibuat oleh
pemohon.


-----

20 _Rang Undang-Undang_

**Perakuan pendaftaran**

**16. (1) Selepas pertimbangan yang sewajarnya diberikan kepada**
suatu permohonan di bawah subseksyen 15(1), Pesuruhjaya
boleh—

_(a) mendaftarkan pemohon dan mengeluarkan suatu perakuan_
pendaftaran kepada pemohon itu dalam apa-apa bentuk
yang ditentukan oleh Pesuruhjaya; atau

_(b) menolak permohonan itu._

(2) Perakuan pendaftaran boleh dikeluarkan tertakluk kepada
apa-apa syarat atau sekatan yang difikirkan wajar untuk dikenakan
oleh Pesuruhjaya.

(3) Jika Pendaftar menolak permohonan untuk pendaftaran
menurut subseksyen (1), dia hendaklah memaklumkan pemohon
melalui suatu notis bertulis bahawa permohonan itu ditolak dan
sebab-sebab baginya.

(4) Seseorang yang berada dalam golongan pengguna data yang
dinyatakan dalam perintah yang dibuat di bawah subseksyen 14(1)
dan yang memproses data peribadi tanpa suatu perakuan pendaftaran
yang dikeluarkan menurut perenggan 16(1)(a) melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh tidak
melebihi tiga tahun atau kedua-duanya.

**Pembaharuan perakuan pendaftaran**

**17.** (1) Seseorang pengguna data boleh membuat suatu permohonan
bagi pembaharuan perakuan pendaftaran tidak lewat daripada
sembilan puluh hari sebelum tarikh habis tempoh perakuan
pendaftaran itu mengikut cara dan dalam bentuk yang ditentukan
oleh Pesuruhjaya dan permohonan itu hendaklah disertai dengan
fi pembaharuan yang ditetapkan dan apa-apa dokumen yang
dikehendaki oleh Pesuruhjaya, tetapi tiada permohonan bagi
pembaharuan boleh dibenarkan jika permohonan itu dibuat selepas
tarikh habis tempoh perakuan pendaftaran itu.

(2) Apabila membaharui suatu perakuan pendaftaran, Pesuruhjaya
boleh mengubah syarat atau sekatan yang dikenakan semasa
perakuan pendaftaran itu dikeluarkan atau mengenakan syarat
atau sekatan tambahan.


-----

_Perlindungan Data Peribadi_ 21

(3) Pesuruhjaya boleh enggan untuk membaharui suatu perakuan
pendaftaran—

_(a) jika pengguna data itu tidak mematuhi mana-mana_
peruntukan Akta ini;

_(b) jika pengguna data itu tidak mematuhi apa-apa syarat atau_
sekatan yang dikenakan semasa perakuan pendaftaran
itu dikeluarkan; atau

_(c) jika dia berpuas hati bahawa pengguna data itu tidak_
boleh meneruskan pemprosesan data peribadi mengikut
Akta ini.

**Pembatalan pendaftaran**

**18. (1) Pesuruhjaya boleh membatalkan pendaftaran seseorang**
pengguna data jika Pesuruhjaya berpuas hati bahawa—

_(a) pengguna data itu tidak mematuhi mana-mana peruntukan_
Akta ini;

_(b) pengguna data itu tidak mematuhi apa-apa syarat atau_
sekatan yang dikenakan semasa perakuan pendaftaran
itu dikeluarkan;

_(c) pengeluaran perakuan pendaftaran itu didorong oleh_
representasi fakta yang palsu oleh pengguna data itu;
atau

_(d) pengguna data itu telah berhenti menjalankan pemprosesan_
data peribadi.

(2) Walau apa pun subseksyen (1), Pesuruhjaya tidak boleh
membatalkan pendaftaran seorang pengguna data melainkan jika
Pesuruhjaya berpuas hati bahawa, selepas memberi pengguna data
itu peluang untuk membuat apa-apa representasi bertulis yang
dihasratinya untuk dibuat, pendaftaran itu patut dibatalkan.

(3) Jika pendaftaran pengguna data itu dibatalkan, Pesuruhjaya
hendaklah mengeluarkan suatu notis pembatalan pendaftaran kepada
pengguna data itu, dan perakuan pendaftaran yang dikeluarkan
berkenaan dengan pendaftaran itu tidaklah mempunyai kuat kuasa
apabila disampaikan notis pembatalan pendaftaran itu.


-----

22 _Rang Undang-Undang_

(4) Seseorang pengguna data yang pendaftarannya telah
dibatalkan di bawah seksyen ini dan yang terus memproseskan
data peribadi selepas itu melakukan suatu kesalahan dan boleh,
apabila disabitkan, didenda tidak melebihi lima ratus ribu ringgit
atau dipenjarakan selama tempoh tidak melebihi tiga tahun atau
kedua-duanya.

**Penyerahan perakuan pendaftaran**

**19.** (1) Jika perakuan pendaftaran dibatalkan menurut seksyen 18,
pemegang perakuan itu hendaklah, dalam masa tujuh hari dari
tarikh penyampaian notis pembatalan pendaftaran itu, menyerahkan
perakuan itu kepada Pesuruhjaya.

(2) Seseorang yang tidak mematuhi subseksyen (1) melakukan
suatu kesalahan dan boleh, apabila disabitkan, didenda tidak
melebihi dua ratus ribu ringgit atau dipenjarakan selama tempoh
tidak melebihi dua tahun atau kedua-duanya.

**Daftar Pengguna Data**

**20.** (1) Pesuruhjaya hendaklah menyenggarakan suatu Daftar
Pengguna Data mengikut seksyen 128.

(2) Daftar Pengguna Data itu hendaklah mengandungi nama
pengguna data yang telah didaftarkan menurut Penggal ini dan
apa-apa butir lain berkenaan dengan pengguna data itu sebagaimana
yang ditentukan oleh Pesuruhjaya.

Penggal 3

_Forum pengguna data dan tataamalan_

**Forum pengguna data**

**21. (1) Pesuruhjaya boleh menamakan sesuatu badan sebagai**
suatu forum pengguna data berkenaan dengan sesuatu golongan
pengguna data yang khusus bagi maksud Akta ini dengan
memberitahu badan itu secara bertulis, jika Pesuruhjaya berpuas
hati bahawa—

_(a) keanggotaan badan itu terbuka kepada semua pengguna_
data dalam golongan itu;


-----

_Perlindungan Data Peribadi_ 23

_(b) badan itu berupaya untuk melaksanakan sebagaimana yang_
dikehendaki di bawah peruntukan yang berkaitan Akta
ini; dan

_(c) badan itu mempunyai perlembagaan bertulis._

(2) Badan itu hendaklah bersetuju secara bertulis untuk menjadi
suatu forum pengguna data sebelum penamaan itu didaftarkan
oleh Pesuruhjaya dalam Daftar Forum Pengguna Data.

(3) Pesuruhjaya boleh memutuskan bahawa suatu badan yang
sedia ada yang sebelum ini dinamakan sebagai suatu forum
pengguna data di bawah subseksyen (1) tidak lagi menjadi forum
pengguna data bagi maksud Akta ini, jika dia berpuas hati bahawa
badan itu tidak lagi memenuhi kehendak yang dinyatakan dalam
subseksyen itu.

(4) Jika Pesuruhjaya memutuskan bahawa suatu badan yang
sedia ada yang telah dinamakan sebagai suatu forum pengguna
data tidak lagi menjadi forum pengguna data bagi maksud Akta
ini, dia hendaklah menarik balik penamaan itu dan kemudiannya
membatalkan pendaftaran penamaan itu dalam Daftar Forum
Pengguna Data.

(5) Suatu penamaan atau penarikan balik penamaan di bawah
seksyen ini hendaklah mula berkuat kuasa dari tarikh pendaftaran
penamaan itu atau tarikh pembatalan pendaftaran penamaan
itu, mengikut mana-mana yang berkenaan, atau apa-apa tarikh
terkemudian yang dinyatakan oleh Pesuruhjaya.

**Daftar Forum Pengguna Data**

**22. (1) Pesuruhjaya hendaklah menyenggarakan suatu Daftar**
Forum Pengguna Data mengikut seksyen 128.

(2) Daftar Forum Pengguna Data itu hendaklah mengandungi
nama forum pengguna data yang telah dinamakan dan didaftarkan
menurut Penggal ini dan apa-apa butir lain berkenaan dengan
forum pengguna data itu sebagaimana yang ditentukan oleh
Pesuruhjaya.


-----

24 _Rang Undang-Undang_

**Tataamalan**

**23. (1) Sesuatu forum pengguna data boleh menyediakan suatu**
tataamalan—

_(a) atas inisiatifnya sendiri; atau_

_(b) atas permintaan Pesuruhjaya._

(2) Forum pengguna data hendaklah, dalam menyediakan suatu
tataamalan di bawah subseksyen (1), menimbangkan perkara
termasuk—

_(a) maksud bagi pemprosesan data peribadi oleh pengguna_
data atau golongan pengguna data;

_(b) pandangan subjek data atau kumpulan yang mewakili_
subjek data;

_(c) pandangan pihak berkuasa kawal selia yang berkaitan,_
jika ada, yang kepadanya pengguna data itu tertakluk;
dan

_(d) bahawa tataamalan itu, apabila mengambil kira semua_
perkara dalam perenggan _(a),_ _(b) dan_ _(c) dan apa-apa_
perkara lain, memberikan suatu tahap perlindungan
yang mencukupi bagi data peribadi subjek data yang
berkenaan.

(3) Pesuruhjaya boleh mendaftarkan tataamalan yang
disediakan menurut subseksyen (1), jika Pesuruhjaya berpuas
hati bahawa—

_(a) tataamalan itu adalah selaras dengan peruntukan Akta ini;_
dan

_(b) perkara yang dinyatakan dalam subseksyen (2) telah diberi_
pertimbangan yang sewajarnya.

(4) Tataamalan di bawah subseksyen (1) hendaklah mula berkuat
kuasa pada tarikh pendaftaran tataamalan itu oleh Pesuruhjaya
dalam Daftar Tataamalan.

(5) Jika Pesuruhjaya enggan mendaftarkan tataamalan itu,
Pesuruhjaya hendaklah memberitahu forum pengguna data yang
berkaitan mengenai keputusannya secara bertulis dan memberikan
sebab-sebab bagi keputusannya.


-----

_Perlindungan Data Peribadi_ 25

(6) Jika Pesuruhjaya tidak mendaftarkan dan tidak juga enggan
mendaftarkan suatu tataamalan dalam tempoh tiga puluh hari
dari tarikh penerimaan tataamalan itu olehnya untuk pendaftaran,
Pesuruhjaya hendaklah disifatkan telah enggan mendaftarkan
tataamalan itu.

(7) Pesuruhjaya boleh mendaftarkan tataamalan yang berlainan
bagi golongan pengguna data yang berlainan.

(8) Pesuruhjaya dan pengguna data hendaklah menjadikan
tersedia bagi orang awam mana-mana tataamalan yang didaftarkan
di bawah subseksyen (3).

**Pesuruhjaya boleh mengeluarkan tataamalan**

**24. (1) Pesuruhjaya boleh mengeluarkan suatu tataamalan,**
jika—

_(a) suatu tataamalan tidak disediakan di bawah perenggan_
23(1)(a);

_(b) Pesuruhjaya berpuas hati bahawa suatu tataamalan bagi_
suatu golongan pengguna data yang khusus tidak mungkin
akan disediakan oleh forum pengguna data yang berkaitan
dalam tempoh yang ditentukan oleh Pesuruhjaya; atau

_(c) tidak ada forum pengguna data untuk membangunkan_
tataamalan yang berkaitan bagi golongan pengguna data
itu.

(2) Pesuruhjaya hendaklah, sebelum mengeluarkan suatu
tataamalan di bawah subseksyen (1), menimbangkan perkara
termasuk—

_(a) maksud bagi pemprosesan data peribadi oleh penguna_
data atau golongan pengguna data;

_(b) pandangan pengguna data atau kumpulan yang mewakili_
pengguna data, yang baginya tataamalan itu terpakai;

_(c) pandangan subjek data atau kumpulan yang mewakili_
subjek data;

_(d) pandangan pihak berkuasa kawal selia yang berkaitan,_
jika ada, yang kepadanya pengguna data itu tertakluk;
dan


-----

26 _Rang Undang-Undang_

_(e) bahawa tataamalan itu, apabila mengambil kira semua_
perkara dalam perenggan _(a),_ _(b) dan_ _(c) dan apa-apa_
perkara lain, memberikan suatu tahap perlindungan yang
mencukupi bagi data peribadi mengenai subjek data yang
berkenaan.

(3) Pesuruhjaya boleh mengeluarkan tataamalan yang berlainan
bagi golongan pengguna data yang berlainan.

(4) Tataamalan yang dikeluarkan oleh Pesuruhjaya di bawah
subseksyen (1) hendaklah didaftarkan dalam Daftar Tataamalan.

(5) Tataamalan di bawah subseksyen (1) hendaklah mula berkuat
kuasa pada tarikh pendaftaran tataamalan itu oleh Pesuruhjaya.

(6) Pesuruhjaya hendaklah menjadikan tersedia bagi orang
awam mana-mana tataamalan yang dikeluarkan olehnya di bawah
subseksyen (1).

**Tataamalan yang terpakai**

**25.** (1) Pesuruhjaya hendaklah memastikan bahawa ada hanya
satu tataamalan yang didaftarkan bagi suatu golongan pengguna
data pada sesuatu masa tertentu.

(2) Semua pengguna data yang tergolong dalam suatu golongan
pengguna data hendaklah mematuhi tataamalan berdaftar yang
berkaitan yang terpakai bagi golongan pengguna data itu pada
sesuatu masa tertentu.

(3) Jika suatu tataamalan didaftarkan oleh Pesuruhjaya di bawah
seksyen 23 atau 24, Pesuruhjaya hendaklah memberitahu, mengikut
apa-apa cara yang ditentukan olehnya, golongan pengguna data
yang berkaitan yang baginya tataamalan itu terpakai—

_(a) mengenai identiti tataamalan yang berkenaan dan tarikh_
yang tataamalan itu akan mula berkuat kuasa; dan

_(b) mengenai kehendak khusus di bawah Akta ini yang baginya_
tataamalan itu dikeluarkan dan didaftarkan.

(4) Jika terdapat apa-apa ketidakpastian atau ketaksaan tentang
yang mana satu tataamalan yang terpakai bagi pengguna data atau
golongan pengguna data tertentu, pengguna data itu atau orang


-----

_Perlindungan Data Peribadi_ 27

yang berkenaan itu boleh memohon kepada Pesuruhjaya untuk
mendapatkan pandangannya tentang tataamalan yang mana satu
yang merupakan tataamalan yang terpakai berhubungan dengan
hal keadaan pengguna data atau orang itu.

(5) Pesuruhjaya hendaklah memberikan pandangannya dalam
tempoh tiga puluh hari dari tarikh penerimaan permohonan yang
dibuat di bawah subseksyen (4).

(6) Pesuruhjaya hendaklah, apabila memberikan pandangannya
di bawah subseksyen (5), mengambil kira mana-mana pandangan
terdahulu yang berkaitan, jika ada.

(7) Pesuruhjaya boleh menarik balik suatu pandangan yang
dibuat di bawah seksyen ini jika Pesuruhjaya berpuas hati bahawa
sifat aktiviti yang dalamnya pengguna data itu terlibat telah
berubah secara material.

**Pembatalan, dsb., tataamalan**

**26.** (1) Pesuruhjaya boleh membatalkan, meminda atau menyemak,
sama ada keseluruhannya atau sebahagiannya, mana-mana tataamalan
yang didaftarkan di bawah Akta ini—

_(a) atas kehendaknya sendiri; atau_

_(b) atas suatu permohonan oleh forum pengguna data atau_
mana-mana badan yang mewakili pengguna data.

(2) Pesuruhjaya hendaklah, sebelum membatalkan, meminda atau
menyemak suatu tataamalan di bawah subseksyen (1), berunding
dengan—

_(a) mana-mana pengguna data atau badan yang mewakili_
pengguna data yang baginya tataamalan itu hendaklah
terpakai, sama ada keseluruhannya atau sebahagiannya;
dan

_(b) mana-mana orang berkepentingan yang lain,_

yang difikirkan patut oleh Pesuruhjaya.


-----

28 _Rang Undang-Undang_

(3) Jika mana-mana tataamalan telah dibatalkan, dipinda atau
disemak di bawah subseksyen (1), Pesuruhjaya—

_(a) hendaklah memasukkan butir mengenai pembatalan, pindaan_
atau penyemakan itu dalam Daftar Tataamalan; dan

_(b) hendaklah memberitahu forum pengguna data yang_
berkaitan, golongan pengguna data, pengguna data
dan orang awam mengenai pembatalan, pindaan atau
penyemakan itu mengikut apa-apa cara yang ditentukan
oleh Pesuruhjaya.

(4) Pesuruhjaya hendaklah menjadikan tersedia bagi orang
awam mana-mana tataamalan yang dipinda atau disemak olehnya
di bawah seksyen ini.

**Pengemukaan tataamalan yang baru oleh forum pengguna**
**data**

**27.** (1) Sesuatu forum pengguna data boleh mengemukakan suatu
tataamalan yang baru untuk menggantikan suatu tataamalan yang
sedia ada.

(2) Tataamalan yang baru yang dikemukakan menurut
subseksyen (1) hendaklah tertakluk kepada peruntukan Penggal ini.

**Daftar** **Tataamalan**

**28.** (1) Pesuruhjaya hendaklah menyenggarakan suatu Daftar
Tataamalan mengikut seksyen 128.

(2) Daftar Tataamalan itu hendaklah mengandungi—

_(a) butir mengenai tataamalan yang didaftarkan di bawah_
seksyen 23 atau 24 dan apa-apa pembatalan, pindaan
atau penyemakan kepada tataamalan itu di bawah
seksyen 26; dan

_(b) apa-apa pandangan yang dibuat oleh Pesuruhjaya di bawah_
seksyen 25, termasuk butir mengenai penarikan balik
pandangan yang terdahulu.


-----

_Perlindungan Data Peribadi_ 29

**Ketidakpatuhan tataamalan**

**29.** Seseorang pengguna data yang tidak mematuhi mana-mana
peruntukan tataamalan yang terpakai bagi pengguna data itu
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi satu tahun atau kedua-duanya.

Penggal 4

_Hak subjek data_

**Hak untuk mengakses data peribadi**

**30. (1) Seseorang individu berhak untuk diberitahu oleh seorang**
pengguna data sama ada data peribadi yang mengenainya individu
itu ialah subjek data sedang diproses oleh atau bagi pihak pengguna
data itu.

(2) Seseorang peminta boleh, apabila dibayar fi yang ditetapkan,
membuat suatu permintaan mengakses data secara bertulis kepada
pengguna data—

_(a) bagi maklumat mengenai data peribadi subjek data yang_
sedang diproses oleh atau bagi pihak pengguna data itu;
dan

_(b) supaya disampaikan kepadanya suatu salinan data peribadi_
itu dalam bentuk yang dapat difahami.

(3) Suatu permintaan mengakses data bagi apa-apa maklumat
di bawah subseksyen (2) hendaklah dianggap sebagai suatu
permintaan tunggal, dan suatu permintaan mengakses data bagi
maklumat di bawah perenggan (2)(a) hendaklah, sekiranya tidak
ada apa-apa arahan yang bertentangan, dianggap diperluas juga
kepada permintaan di bawah perenggan (2)(b).

(4) Dalam hal seorang pengguna data yang mempunyai entri
yang berasingan berkenaan dengan data peribadi yang dipegang
bagi maksud yang berlainan, suatu permintaan mengakses data yang
berasingan hendaklah dibuat bagi setiap entri yang berasingan.

(5) Jika seseorang pengguna data tidak memegang data
peribadi, tetapi mengawal pemprosesan data peribadi itu dengan
apa-apa cara yang melarang pengguna data yang memegang data
peribadi itu daripada mematuhi, sama ada keseluruhannya atau


-----

30 _Rang Undang-Undang_

sebahagiannya, permintaan mengakses data di bawah subseksyen (2)
yang berhubungan dengan data peribadi itu, pengguna data yang
mula-mula disebut itu hendaklah disifatkan memegang data
peribadi itu dan peruntukan Akta ini hendaklah ditafsirkan dengan
sewajarnya.

**Pematuhan permintaan mengakses data**

**31.** (1) Tertakluk kepada subseksyen (2) dan seksyen 32, seseorang
pengguna data hendaklah mematuhi permintaan mengakses data
di bawah seksyen 30 tidak lewat daripada dua puluh satu hari
dari tarikh penerimaan permintaan mengakses data itu.

(2) Seseorang pengguna data yang tidak dapat mematuhi
permintaan mengakses data dalam tempoh yang dinyatakan dalam
subseksyen (1) hendaklah sebelum habis tempoh itu—

_(a) melalui notis bertulis memaklumkan peminta itu bahawa_
dia tidak dapat mematuhi permintaan mengakses data
itu dalam tempoh itu dan sebab-sebab dia tidak boleh
berbuat demikian; dan

_(b) mematuhi permintaan mengakses data itu setakat yang_
dia boleh berbuat demikian.

(3) Walau apa pun subseksyen (2), pengguna data hendaklah
mematuhi permintaan mengakses data itu keseluruhannya tidak
lewat daripada empat belas hari selepas habis tempoh yang
dinyatakan dalam subseksyen (1).

**Hal keadaan yang pengguna data boleh enggan mematuhi**
**permintaan mengakses data**

**32.** (1) Seseorang pengguna data boleh enggan mematuhi
permintaan mengakses data di bawah seksyen 30 jika—

_(a) pengguna data itu tidak diberi apa-apa maklumat yang_
dikehendaki dengan munasabah olehnya—

(i) untuk memuaskan hatinya tentang identiti peminta
itu; atau


-----

_Perlindungan Data Peribadi_ 31

(ii) jika peminta itu menuntut bahawa dia ialah seorang
yang berkaitan, untuk memuaskan hatinya—

(A) tentang identiti subjek data yang berhubungan
dengannya peminta itu menuntut bahawa
dia ialah orang yang berkaitan; dan

(B) bahawa peminta itu ialah orang yang berkaitan
berhubungan dengan subjek data itu;

_(b) pengguna data itu tidak diberi apa-apa maklumat sebagaimana_
yang dikehendaki dengan munasabah olehnya untuk
mengesan data peribadi yang dengannya permintaan
mengakses data itu adalah berhubungan;

_(c) beban atau perbelanjaan untuk memberikan akses tidak_
setimpal dengan risiko kepada privasi subjek data itu
berhubungan dengan data peribadi dalam hal yang
berkenaan;

_(d) pengguna data tidak dapat mematuhi permintaan mengakses_
data tanpa menzahirkan data peribadi yang berhubungan
dengan individu lain yang dapat dikenal pasti daripada
maklumat itu, melainkan jika—

(i) individu lain itu telah memberikan persetujuan
terhadap penzahiran maklumat itu kepada peminta;
atau

(ii) adalah munasabah dalam segala hal keadaan itu
untuk mematuhi permintaan mengakses data itu
tanpa persetujuan individu lain itu;

_(e) tertakluk kepada subseksyen (3), mana-mana pengguna data_
lain mengawal pemprosesan data peribadi yang dengannya
permintaan mengakses data itu adalah berhubungan
dengan apa-apa cara yang melarang pengguna data yang
mula-mula disebut itu daripada mematuhi, sama ada
keseluruhannya atau sebahagiannya, dengan permintaan
mengakses data itu;

_(f) memberikan akses akan menjadi pelanggaran suatu perintah_
mahkamah;

_(g) memberikan akses akan menzahirkan maklumat komersial_
yang sulit; atau

_(h) apa-apa akses kepada data peribadi itu dikawal selia oleh_
undang-undang lain.


-----

32 _Rang Undang-Undang_

(2) Dalam menentukan bagi maksud subperenggan (1)(d)(ii),
sama ada munasabah dalam segala hal keadaan itu untuk mematuhi
permintaan mengakses data tanpa persetujuan individu lain itu,
perhatian hendaklah diberikan, secara khususnya, kepada—

_(a) apa-apa kewajipan kerahsiaan kepada individu lain itu;_

_(b) apa-apa langkah yang diambil oleh pengguna data dengan_
tujuan untuk mendapatkan persetujuan individu lain
itu;

_(c) sama ada individu lain itu berupaya memberikan persetujuan;_
dan

_(d) apa-apa keengganan nyata untuk memberikan persetujuan_
oleh individu lain itu.

(3) Perenggan (1)(e) tidak boleh berkuat kuasa sehingga
membenarkan pengguna data untuk tidak mematuhi permintaan
mengakses data di bawah subseksyen 30(2) ke apa-apa takat yang
pengguna data itu dapat mematuhi permintaan mengakses data
tanpa melanggar larangan yang berkenaan.

**Pemberitahuan mengenai keengganan mematuhi permintaan**
**mengakses data**

**33.** Jika seseorang pengguna data yang menurut seksyen 32
enggan mematuhi permintaan mengakses data di bawah seksyen 30,
dia hendaklah, tidak lewat daripada dua puluh satu hari dari
tarikh penerimaan permintaan mengakses data itu, melalui notis
bertulis, memaklumkan peminta itu—

_(a) mengenai keengganan itu dan sebab-sebab bagi keengganan_
itu; dan

_(b) jika perenggan 32(1)(e) terpakai, mengenai nama dan_
alamat pengguna data lain yang berkenaan.

**Hak untuk membetulkan data peribadi**

**34.** (1) Jika—

_(a) suatu salinan data peribadi telah diberikan oleh pengguna_
data pada mematuhi permintaan mengakses data di bawah
seksyen 30 dan peminta menganggap bahawa data peribadi
itu tidak tepat, tidak lengkap, mengelirukan atau tidak
terkini; atau


-----

_Perlindungan Data Peribadi_ 33

_(b) subjek data itu mengetahui bahawa data peribadinya yang_
dipegang oleh pengguna data itu adalah tidak tepat, tidak
lengkap, mengelirukan atau tidak terkini,

peminta atau subjek data itu, mengikut mana-mana yang berkenaan,
boleh membuat suatu permintaan pembetulan data secara bertulis
kepada pengguna data supaya pengguna data itu membuat
pembetulan yang perlu kepada data peribadi itu.

(2) Jika seorang pengguna data tidak memegang data peribadi
itu, tetapi mengawal pemprosesan data peribadi itu dalam apaapa cara yang melarang pengguna data yang memegang data
peribadi itu daripada mematuhi, sama ada keseluruhannya
atau sebahagiannya, permintaan pembetulan data di bawah
subseksyen (1) yang berhubungan dengan data peribadi itu, pengguna
data yang mula-mula disebut itu hendaklah disifatkan pengguna
data yang kepadanya permintaan sedemikian boleh dibuat dan
peruntukan Akta ini hendaklah ditafsirkan dengan sewajarnya.

**Pematuhan permintaan pembetulan data**

**35.** (1) Tertakluk kepada subseksyen (2), (3) dan (5) dan seksyen 36,
jika seseorang pengguna data berpuas hati bahawa data peribadi
yang dengannya suatu permintaan pembetulan data adalah
berhubungan adalah tidak tepat, tidak lengkap, mengelirukan atau
tidak terkini, dia hendaklah, tidak lewat daripada dua puluh satu
hari dari tarikh penerimaan permintaan pembetulan data itu—

_(a)_ membuat pembetulan yang perlu kepada data peribadi
itu;

_(b) memberi peminta suatu salinan data peribadi yang telah_
dibetulkan; dan

_(c) tertakluk kepada subseksyen (4), jika—_

(i) data peribadi itu telah dizahirkan kepada suatu
pihak ketiga dalam masa dua belas bulan sebaik
sebelum hari yang pembetulan itu dibuat; dan

(ii) pengguna data itu tidak mempunyai apa-apa sebab
untuk mempercayai bahawa pihak ketiga itu telah
berhenti menggunakan data peribadi bagi maksud,
termasuklah apa-apa maksud yang berkaitan secara
langsung, yang baginya data peribadi itu telah
dizahirkan kepada pihak ketiga itu,


-----

34 _Rang Undang-Undang_

mengambil segala langkah praktikal untuk memberi pihak
ketiga suatu salinan data peribadi yang telah dibetulkan
sedemikian berserta dengan suatu notis bertulis yang
menyatakan sebab-sebab bagi pembetulan itu.

(2) Seseorang pengguna data yang tidak dapat mematuhi
permintaan pembetulan data dalam tempoh yang dinyatakan dalam
subseksyen (1) hendaklah sebelum habis tempoh itu—

_(a) melalui notis bertulis memaklumkan peminta bahawa_
dia tidak dapat mematuhi permintaan pembetulan data
dalam tempoh itu dan sebab-sebab kenapa dia tidak
dapat berbuat demikian; dan

_(b) mematuhi permintaan pembetulan data itu ke apa-apa_
takat yang dapat dibuat olehnya.

(3) Walau apa pun subseksyen (2), pengguna data hendaklah
mematuhi keseluruhan permintaan pembetulan data itu tidak lewat
daripada empat belas hari selepas habis tempoh yang dinyatakan
dalam subseksyen (1).

(4) Seseorang pengguna data tidak dikehendaki untuk mematuhi
perenggan (1)(c) dalam apa-apa hal jika penzahiran data peribadi
kepada pihak ketiga terdiri daripada pemeriksaan sendiri daftar
oleh pihak ketiga itu—

_(a) yang dalamnya data peribadi itu dimasukkan atau selainnya_
direkodkan; dan

_(b) yang tersedia untuk pemeriksaan oleh orang awam._

(5) Jika seseorang pengguna data diminta untuk membetulkan
data peribadi di bawah subseksyen 34(1) dan data peribadi itu
sedang diproses oleh pengguna data lain yang berada dalam
kedudukan yang lebih baik untuk memberikan maklum balas
kepada permintaan pembetulan data itu—

_(a) pengguna data yang mula-mula disebut itu hendaklah_
dengan serta-merta memindahkan permintaan pembetulan
data itu kepada pengguna data itu, dan memberitahu
peminta itu mengenai fakta ini; dan

_(b) seksyen 34, 35, 36 dan 37 hendaklah terpakai seolah-olah_
sebutan dalamnya kepada seorang pengguna data ialah
sebutan kepada pengguna data lain itu.


-----

_Perlindungan Data Peribadi_ 35

**Hal keadaan yang pengguna data boleh enggan mematuhi**
**permintaan pembetulan data**

**36.** (1) Seseorang pengguna data boleh enggan untuk mematuhi
permintaan pembetulan data di bawah seksyen 34 jika—

_(a) pengguna data itu tidak diberi apa-apa maklumat yang_
dikehendaki dengan munasabah olehnya—

(i) untuk memuaskan hatinya tentang identiti peminta
itu; atau

(ii) jika peminta itu menuntut bahawa dia ialah seorang
yang berkaitan, untuk memuaskan hatinya—

(A) tentang identiti subjek data yang berhubungan
dengannya peminta itu menuntut bahawa
dia ialah seorang yang berkaitan itu; dan

(B) bahawa peminta itu ialah orang yang berkaitan
berhubungan dengan subjek data itu;

_(b) pengguna data itu tidak diberi apa-apa maklumat yang_
dikehendaki dengan munasabah olehnya untuk menentukan
bagaimana data peribadi yang dengannya permintaan
pembetulan data itu adalah berhubungan adalah tidak
tepat, tidak lengkap, mengelirukan atau tidak terkini;

_(c) pengguna data itu tidak berpuas hati bahawa data peribadi_
yang dengannya permintaan pembetulan data itu adalah
berhubungan adalah tidak tepat, tidak lengkap, mengelirukan
atau tidak terkini;

_(d) pengguna data itu tidak berpuas hati bahawa pembetulan_
yang menjadi subjek permintaan pembetulan data itu
adalah tepat, lengkap, tidak mengelirukan atau terkini;
atau

_(e) tertakluk kepada subseksyen (2), mana-mana pengguna data_
lain mengawal pemprosesan data peribadi yang dengannya
permintaan pembetulan data itu adalah berhubungan
dengan apa-apa cara yang melarang pengguna data
yang mula-mula disebut itu daripada mematuhi, sama
ada keseluruhannya atau sebahagiannya, permintaan
pembetulan data itu.


-----

36 _Rang Undang-Undang_

(2) Perenggan (1)(e) tidak boleh berkuat kuasa sehingga
membenarkan pengguna data untuk tidak mematuhi
subseksyen 35(1) berhubungan dengan permintaan pembetulan
data itu ke apa-apa takat yang pengguna data itu dapat mematuhi
subseksyen itu tanpa melanggar larangan yang berkenaan.

**Pemberitahuan mengenai keengganan untuk** **mematuhi**
**permintaan pembetulan data**

**37.** (1) Jika seseorang pengguna data yang menurut seksyen 36
enggan untuk mematuhi permintaan pembetulan data di bawah
seksyen 34, dia hendaklah, tidak lewat daripada dua puluh satu
hari dari tarikh penerimaan permintaan pembetulan data itu,
melalui notis bertulis, memaklumkan peminta itu—

_(a) mengenai keengganan itu dan sebab-sebab bagi keengganan_
itu; dan

_(b) jika perenggan 36(1)(e) terpakai, mengenai nama dan_
alamat pengguna data lain yang berkenaan.

(2) Tanpa menjejaskan keluasan subseksyen (1), jika data
peribadi yang dengannya permintaan pembetulan data itu adalah
berhubungan merupakan suatu penyataan pendapat dan pengguna
data itu tidak berpuas hati bahawa penyataan pendapat itu tidak
tepat, tidak lengkap, mengelirukan atau tidak terkini, pengguna
data itu hendaklah—

_(a) membuat suatu catatan, sama ada dilampirkan pada data_
peribadi itu atau di tempat lain—

(i) mengenai perkara yang berkenaan dengannya
penyataan pendapat itu dianggap oleh peminta
sebagai tidak tepat, tidak lengkap, mengelirukan
atau tidak terkini; dan

(ii) dalam apa-apa cara supaya data peribadi itu tidak
dapat digunakan oleh mana-mana orang tanpa
catatan itu dibawa kepada perhatian dan tersedia
untuk pemeriksaan oleh orang itu; dan

_(b) melampirkan suatu salinan catatan itu pada notis yang_
disebut dalam subseksyen (1) yang berhubungan dengan
permintaan pembetulan data itu.


-----

_Perlindungan Data Peribadi_ 37

(3) Dalam seksyen ini, “penyataan pendapat” termasuk suatu
kenyataan fakta yang tidak dapat ditentusahkan atau dalam
segala hal keadaan mengenai hal itu penentusahannya tidak dapat
dilaksanakan.

(4) Seseorang pengguna data yang melanggar subseksyen (2)
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi satu tahun atau kedua-duanya.

**Penarikan balik persetujuan untuk memproses data**
**peribadi**

**38.** (1) Seseorang subjek data boleh melalui notis bertulis menarik
balik persetujuannya terhadap pemprosesan data peribadi yang
berkenaan dengannya dia merupakan subjek data.

(2) Pengguna data itu hendaklah, apabila diterima notis di
bawah subseksyen (1), berhenti memproses data peribadi itu.

(3) Kegagalan subjek data untuk menjalankan hak yang diberikan
oleh subseksyen (1) tidak menjejaskan mana-mana hak lain yang
diberikan kepadanya oleh Bahagian ini.

(4) Seseorang pengguna data yang melanggar subseksyen (2)
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi satu tahun atau kedua-duanya.

**Takat penzahiran data peribadi**

**39. Walau apa pun seksyen 8, data peribadi seseorang subjek**
data boleh dizahirkan oleh seorang pengguna data bagi apa-apa
maksud selain maksud yang baginya data peribadi itu sepatutnya
dizahirkan pada masa pengumpulannya atau apa-apa maksud lain
yang berkaitan secara langsung dengan maksud itu, hanya di
bawah hal keadaan yang berikut:

_(a)_ subjek data itu telah memberikan persetujuannya bagi
penzahiran itu;


-----

38 _Rang Undang-Undang_

_(b) penzahiran itu—_

(i) perlu bagi maksud mencegah atau mengesan suatu
jenayah, atau bagi maksud penyiasatan; atau

(ii) dikehendaki atau dibenarkan oleh atau di bawah
mana-mana undang-undang atau oleh perintah
suatu mahkamah;

_(c)_ pengguna data bertindak atas kepercayaan yang munasabah
bahawa dia ada hak di sisi undang-undang untuk
menzahirkan data peribadi itu kepada orang lain itu;

_(d) pengguna data bertindak atas kepercayaan yang munasabah_
bahawa dia akan mendapat persetujuan subjek data jika
subjek data itu mengetahui tentang penzahiran data
peribadi itu dan hal keadaan mengenai penzahiran itu;
atau

_(e)_ penzahiran itu berjustifikasi oleh sebab ia berkepentingan
awam dalam hal keadaan yang ditentukan oleh
Menteri.

**Pemprosesan data peribadi sensitif**

**40. (1) Tertakluk kepada subseksyen (2) dan seksyen 5, seseorang**
pengguna data tidak boleh memproses apa-apa data peribadi sensitif
seorang subjek data kecuali mengikut syarat yang berikut:

_(a) subjek data telah memberikan persetujuannya secara nyata_
bagi pemprosesan data peribadi itu;

_(b) pemprosesan itu perlu—_

(i) bagi maksud menjalankan atau melaksanakan apa-apa
hak atau obligasi yang diberikan atau dikenakan
oleh undang-undang terhadap pengguna data yang
berkaitan dengan pengambilan kerja;

(ii) untuk melindungi kepentingan vital subjek data
atau orang lain, dalam hal jika—

(A) persetujuan tidak dapat diberikan oleh atau
bagi pihak subjek data itu; atau

(B) pengguna data tidak boleh semunasabahnya
dijangka untuk mendapat persetujuan subjek
data itu;


-----

_Perlindungan Data Peribadi_ 39

(iii) untuk melindungi kepentingan vital orang lain, dalam
hal jika persetujuan oleh atau bagi pihak subjek data
telah tidak diberikan dengan semunasabahnya;

(iv) bagi maksud perubatan dan dilakukan oleh—

(A) seorang profesional jagaan kesihatan; atau

(B) seseorang yang dalam hal keadaan itu
mempunyai kewajipan kerahsiaan yang
bersamaan dengan kewajipan kerahsiaan yang
akan berbangkit jika orang itu merupakan
seorang profesional jagaan kesihatan;

(v) bagi maksud, atau yang berkaitan dengan, apa-apa
prosiding undang-undang;

(vi) bagi maksud mendapatkan nasihat undangundang;

(vii) bagi maksud membuktikan, menjalankan atau
mempertahankan hak di sisi undang-undang;

(viii) bagi pentadbiran keadilan;

(ix) bagi menjalankan apa-apa fungsi yang diberikan
kepada mana-mana orang oleh atau di bawah
mana-mana undang-undang bertulis; atau

(x) bagi apa-apa maksud lain yang difikirkan patut
oleh Menteri; atau

_(c)_ maklumat yang terkandung dalam data peribadi itu telah
diumumkan kepada orang awam akibat langkah yang
diambil dengan sengaja oleh subjek data.

(2) Menteri boleh melalui perintah yang disiarkan dalam Warta
mengecualikan pemakaian subperenggan (1)(b)(i), (viii) atau (ix)
dalam mana-mana hal yang dinyatakan dalam perintah itu, atau
memperuntukkan bahawa, dalam mana-mana hal yang dinyatakan
dalam perintah itu, syarat dalam subperenggan (1)(b)(i), (viii)
atau (ix) tidak boleh dianggap sebagai dipenuhi melainkan jika
apa-apa syarat tambahan sebagaimana yang dinyatakan dalam
perintah itu juga dipenuhi.

(3) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
dua ratus ribu ringgit atau dipenjarakan selama tempoh tidak
melebihi dua tahun atau kedua-duanya.


-----

40 _Rang Undang-Undang_

(4) Bagi maksud seksyen ini—

“maksud perubatan” termasuk maksud perubatan pencegahan,
diagnosis perubatan, penyelidikan perubatan, pemulihan dan
penyediaan jagaan dan rawatan dan pengurusan perkhidmatan
jagaan kesihatan;

“perkhidmatan jagaan kesihatan” mempunyai erti yang diberikan
kepadanya dalam Akta Kemudahan dan Perkhidmatan Jagaan
Kesihatan Swasta 1998 [Akta 586];

“profesional jagaan kesihatan” ertinya pengamal perubatan,
pengamal pergigian, ahli farmasi, ahli psikologi klinikal, jururawat,
bidan, pembantu perubatan, ahli fisioterapi, ahli terapi pekerjaan
dan profesional jagaan kesihatan berkaitan yang lain dan manamana orang lain yang terlibat dalam memberikan perkhidmatan
perubatan, kesihatan, pergigian, farmaseutikal dan apa-apa
perkhidmatan jagaan kesihatan lain yang di bawah bidang kuasa
Kementerian Kesihatan.

**Pengumpulan data peribadi secara berulang dalam hal keadaan**
**yang sama**

**41. (1) Jika seseorang pengguna data—**

_(a) telah mematuhi peruntukan Prinsip Notis dan Pilihan di_
bawah seksyen 7 berkenaan dengan pengumpulan data
peribadi daripada subjek data, disebut “pengumpulan
yang pertama”; dan

_(b) pada bila-bila masa kemudiannya mengumpulkan sekali_
lagi data peribadi daripada subjek data itu, disebut
“pengumpulan yang berikutnya”,

pengguna data itu tidak dikehendaki untuk mematuhi peruntukan
Prinsip Notis dan Pilihan berkenaan dengan pengumpulan yang
berikutnya jika—

(A) untuk mematuhi peruntukan itu berkenaan dengan
pengumpulan yang berikutnya akan menyebabkan
pengulangan, dalam hal keadaan yang sama, apa yang
telah dilakukan untuk mematuhi prinsip itu berkenaan
dengan pengumpulan yang pertama; dan


-----

_Perlindungan Data Peribadi_ 41

(B) tidak lebih daripada dua belas bulan telah berlalu antara
pengumpulan yang pertama dengan pengumpulan yang
berikutnya.

(2) Bagi mengelakkan keraguan, dengan ini diisytiharkan
bahawa subseksyen (1) tidak boleh berkuat kuasa untuk menghalang
pengumpulan yang berikutnya menjadi pengumpulan yang pertama
jika pengguna data yang berkenaan telah mematuhi peruntukan
Prinsip Notis dan Pilihan berkenaan dengan pengumpulan yang
berikutnya.

**Hak untuk menghalang pemprosesan yang mungkin menyebabkan**
**kerosakan atau distres**

**42.** (1) Tertakluk kepada subseksyen (2), seorang subjek data
boleh, pada bila-bila masa melalui notis bertulis kepada seorang
pengguna data, disebut “notis subjek data”, menghendaki pengguna
data pada penghujung apa-apa tempoh yang munasabah dalam hal
keadaan itu, untuk—

_(a) memberhentikan pemprosesan atau pemprosesan bagi suatu_
maksud yang tertentu atau mengikut cara yang tertentu;
atau

_(b) tidak memulakan pemprosesan atau pemprosesan bagi_
suatu maksud yang tertentu atau mengikut cara yang
tertentu,

apa-apa data peribadi yang berkenaan dengannya dia merupakan
subjek data jika, berdasarkan sebab-sebab yang dinyatakan
olehnya—

(A) pemprosesan data peribadi itu atau pemprosesan data peribadi
bagi maksud itu atau mengikut cara itu menyebabkan
atau mungkin menyebabkan kerosakan yang substansial
atau distres yang substansial kepadanya atau kepada
orang lain; dan

(B) kerosakan atau distres itu adalah atau akan menjadi tidak
wajar.

(2) Subseksyen (1) tidak terpakai jika—

_(a) subjek data itu telah memberikan persetujuannya;_


-----

42 _Rang Undang-Undang_

_(b) pemprosesan data peribadi itu perlu—_

(i) bagi melaksanakan suatu kontrak yang mengenainya
subjek data itu merupakan suatu pihak;

(ii) bagi mengambil langkah, atas permintaan subjek data,
dengan tujuan untuk membuat suatu kontrak;

(iii) bagi mematuhi apa-apa obligasi undang-undang
yang mengenainya pengguna data itu merupakan
subjek, selain suatu obligasi yang dikenakan oleh
kontrak; atau

(iv) untuk melindungi kepentingan vital subjek data
itu; atau

_(c) dalam apa-apa hal lain yang ditetapkan oleh Menteri_
melalui perintah yang disiarkan dalam _Warta._

(3) Pengguna data hendaklah, dalam tempoh dua puluh satu hari
dari tarikh penerimaan notis subjek data di bawah subseksyen (1),
memberi subjek data suatu notis bertulis—

_(a) yang menyatakan bahawa dia telah mematuhi atau berhasrat_
untuk mematuhi notis subjek data itu; atau

_(b) yang menyatakan sebab-sebab dia menganggap notis_
subjek data itu sebagai tidak berjustifikasi, atau ke apaapa takat tidak berjustifikasi, dan takat, jika ada, yang
dia telah mematuhi atau berhasrat untuk mematuhinya.

(4) Jika subjek data itu tidak berpuas hati oleh sebab pengguna
data tidak mematuhi notis subjek data, sama ada keseluruhannya
atau sebahagiannya, di bawah perenggan (3)(b), subjek data itu
boleh mengemukakan suatu permohonan kepada Pesuruhjaya
untuk menghendaki pengguna data itu mematuhi notis subjek
data itu.

(5) Jika Pesuruhjaya berpuas hati bahawa permohonan subjek
data di bawah subseksyen (4) itu berjustifikasi atau berjustifikasi
ke apa-apa takat, Pesuruhjaya boleh menghendaki pengguna data
itu supaya mengambil apa-apa langkah bagi mematuhi notis subjek
data itu.

(6) Seseorang pengguna data yang tidak mematuhi kehendak
Pesuruhjaya di bawah subseksyen (5) melakukan suatu kesalahan
dan boleh, apabila disabitkan, didenda tidak melebihi dua ratus
ribu ringgit atau dipenjarakan selama tempoh tidak melebihi dua
tahun atau kedua-duanya.


-----

_Perlindungan Data Peribadi_ 43

**Hak untuk menghalang pemprosesan bagi maksud pemasaran**
**langsung**

**43. (1) Seseorang subjek data boleh, pada bila-bila masa melalui**
notis bertulis kepada pengguna data, menghendaki pengguna data
itu pada penghujung apa-apa tempoh yang munasabah dalam hal
keadaan itu untuk memberhentikan atau tidak memulakan pemprosesan
data peribadinya bagi maksud pemasaran langsung.

(2) Jika subjek data itu tidak berpuas hati oleh sebab pengguna
data tidak mematuhi notis itu, sama ada keseluruhannya atau
sebahagiannya, di bawah subseksyen (1), subjek data itu boleh
mengemukakan suatu permohonan kepada Pesuruhjaya untuk
menghendaki pengguna data itu mematuhi notis itu.

(3) Jika Pesuruhjaya berpuas hati bahawa permohonan subjek
data di bawah subseksyen (2) itu berjustifikasi atau berjustifikasi
ke apa-apa takat, Pesuruhjaya boleh menghendaki pengguna data
itu supaya mengambil apa-apa langkah bagi mematuhi notis
itu.

(4) Seseorang pengguna data yang tidak mematuhi kehendak
Pesuruhjaya di bawah subseksyen (3) melakukan suatu kesalahan
dan boleh, apabila disabitkan, didenda tidak melebihi dua ratus
ribu ringgit atau dipenjarakan selama tempoh tidak melebihi dua
tahun atau kedua-duanya.

(5) Bagi maksud seksyen ini, “pemasaran langsung” ertinya
berkomunikasi dengan apa cara sekali pun mengenai apa-apa
bahan pengiklanan atau pemasaran yang ditujukan kepada individu
tertentu.

**Rekod disimpan oleh pengguna data**

**44. (1) Seseorang pengguna data hendaklah menyimpan dan**
menyenggarakan suatu rekod mengenai apa-apa permohonan,
notis, permintaan atau apa-apa maklumat lain yang berhubungan
dengan data peribadi yang telah atau sedang diproses olehnya.

(2) Pesuruhjaya boleh menentukan cara dan bentuk yang
mengikutnya rekod itu hendaklah disenggarakan.


-----

44 _Rang Undang-Undang_

BAHAGIAN III

PENGECUALIAN

**Pengecualian**

**45. (1) Data peribadi yang diproses oleh seseorang individu**
hanya bagi maksud hal-ehwal peribadi, keluarga atau rumah
tangga individu itu, termasuk bagi maksud rekreasi, hendaklah
dikecualikan daripada peruntukan Akta ini.

(2) Tertakluk kepada seksyen 46, data peribadi—

_(a) yang diproses bagi—_

(i) pencegahan atau pengesanan jenayah atau bagi
maksud penyiasatan;

(ii) penangkapan atau pendakwaan pesalah; atau

(iii) pentaksiran atau pemungutan apa-apa cukai atau
duti atau apa-apa pengenaan lain yang serupa
jenisnya,

hendaklah dikecualikan daripada Prinsip Am, Prinsip Notis
dan Pilihan, Prinsip Penzahiran dan Prinsip Akses dan
peruntukan lain Akta ini yang berkaitan;

_(b) yang diproses berhubung dengan maklumat mengenai_
kesihatan fizikal atau mental seorang subjek data hendaklah
dikecualikan daripada Prinsip Akses dan peruntukan lain
Akta ini yang berkaitan yang pemakaian peruntukan
itu kepada subjek data mungkin akan menyebabkan
kemudaratan yang teruk kepada kesihatan fizikal atau
mental subjek data itu atau mana-mana individu lain;

_(c) yang diproses bagi menyediakan statistik atau menjalankan_
penyelidikan hendaklah dikecualikan daripada Prinsip
Am, Prinsip Notis dan Pilihan, Prinsip Penzahiran dan
Prinsip Akses dan peruntukan lain Akta ini yang berkaitan,
dengan syarat bahawa data peribadi itu tidak diproses
bagi apa-apa maksud lain dan bahawa statistik yang
terhasil atau dapatan penyelidikan itu tidak dijadikan
tersedia dalam suatu bentuk yang mengenal pasti subjek
data itu;


-----

_Perlindungan Data Peribadi_ 45

_(d) yang perlu bagi maksud atau yang berkaitan dengan_
apa-apa perintah atau penghakiman suatu mahkamah
hendaklah dikecualikan daripada Prinsip Am, Prinsip
Notis dan Pilihan, Prinsip Penzahiran dan Prinsip Akses
dan peruntukan lain Akta ini yang berkaitan;

_(e) yang diproses bagi maksud menunaikan fungsi_
pengawalseliaan hendaklah dikecualikan daripada Prinsip
Am, Prinsip Notis dan Pilihan, Prinsip Penzahiran
dan Prinsip Akses dan peruntukan lain Akta ini yang
berkaitan jika pemakaian peruntukan itu kepada data
peribadi mungkin akan menjejaskan penunaian fungsi
itu dengan sepatutnya; atau

_(f) yang diproses hanya bagi maksud kewartawanan,_
kesusasteraan atau kesenian hendaklah dikecualikan
daripada Prinsip Am, Prinsip Notis dan Pilihan, Prinsip
Penzahiran, Prinsip Penyimpanan, Prinsip Integriti Data
dan Prinsip Akses dan peruntukan lain Akta ini yang
berkaitan, dengan syarat bahawa—

(i) pemprosesan itu dijalankan dengan tujuan penyiaran
bahan kewartawanan, kesusasteraan atau kesenian
itu oleh mana-mana orang;

(ii) pengguna data mempercayai dengan semunasabahnya
bahawa, dengan mengambil kira betapa mustahaknya
kepentingan awam dalam kebebasan bersuara,
penyiaran itu berkepentingan awam; dan

(iii) pengguna data mempercayai dengan semunasabahnya
bahawa dalam segala hal keadaan itu, pematuhan
peruntukan yang berkenaan dengannya pengecualian
dituntut adalah tidak bersesuaian dengan maksud
kewartawanan, kesusasteraan atau kesenian itu.

**Kuasa untuk membuat pengecualian tambahan**

**46. (1) Menteri boleh, atas syor Pesuruhjaya, melalui perintah**
yang disiarkan dalam _Warta mengecualikan—_

_(a) pemakaian mana-mana Prinsip Perlindungan Data Peribadi_
di bawah Akta ini bagi mana-mana pengguna data atau
golongan pengguna data; atau


-----

46 _Rang Undang-Undang_

_(b) mana-mana pengguna data atau golongan pengguna data_
daripada semua atau mana-mana peruntukan Akta ini.

(2) Menteri boleh mengenakan apa-apa terma atau syarat yang
difikirkannya patut berkenaan dengan mana-mana pengecualian
yang dibuat di bawah subseksyen (1).

(3) Menteri boleh pada bila-bila masa, atas syor Pesuruhjaya,
melalui perintah yang disiarkan dalam Warta, membatalkan manamana perintah yang dibuat di bawah subseksyen (1).

BAHAGIAN IV

PELANTIKAN, FUNGSI DAN KUASA PESURUHJAYA

**Pelantikan Pesuruhjaya**

**47. (1) Menteri hendaklah melantik mana-mana orang sebagai**
“Pesuruhjaya Perlindungan Data Peribadi” bagi maksud menjalankan
fungsi dan kuasa yang diberikan kepada Pesuruhjaya di bawah Akta
ini atas apa-apa terma dan syarat yang difikirkannya wajar.

(2) Pelantikan Pesuruhjaya hendaklah disiarkan dalam
_Warta._

(3) Pesuruhjaya yang dilantik di bawah subseksyen (1) ialah
suatu pertubuhan perbadanan yang kekal turun-temurun dan
mempunyai suatu meterai perbadanan.

(4) Pesuruhjaya boleh membawa guaman dan dibawa guaman
terhadapnya atas nama perbadanannya.

**Fungsi Pesuruhjaya**

**48. Pesuruhjaya hendaklah mempunyai fungsi yang berikut:**

_(a) menasihati Menteri mengenai dasar kebangsaan bagi_
perlindungan data peribadi dan segala perkara lain yang
berkaitan;

_(b) melaksanakan dan menguatkuasakan undang-undang_
perlindungan data peribadi, termasuklah perumusan dasar
dan tatacara operasi;


-----

_Perlindungan Data Peribadi_ 47

_(c) memajukan dan menggalakkan persatuan atau badan yang_
mewakili pengguna data untuk menyediakan tataamalan
dan menyebarkan tataamalan itu kepada anggotanya bagi
maksud Akta ini;

_(d) bekerjasama dengan pertubuhan perbadanan atau agensi_
kerajaan bagi maksud melaksanakan fungsinya;

_(e) menentukan menurut seksyen 129 sama ada mana-mana_
tempat di luar Malaysia mempunyai suatu sistem bagi
perlindungan data peribadi yang sebahagian besarnya
seumpama dengan yang diperuntukkan di bawah Akta
ini atau yang dapat digunakan bagi maksud yang serupa
seperti Akta ini;

_(f) menjalankan atau menyebabkan dijalankan penyelidikan_
terhadap dan mengawasi pembangunan dalam pemprosesan
data peribadi, termasuk teknologi, untuk mengambil kira
kemungkinan apa-apa kesan pembangunan itu terhadap
privasi individu berhubung dengan data peribadinya;

_(g) memantau dan menyelia pematuhan peruntukan Akta ini,_
termasuk pengeluaran pekeliling, notis penguatkuasaan
atau apa-apa surat cara lain kepada mana-mana orang;

_(h) menggalakkan kesedaran dan penyebaran maklumat kepada_
orang awam mengenai kuat kuasa Akta ini;

_(i) berhubung dan bekerjasama dengan orang yang melaksanakan_
fungsi perlindungan data peribadi yang seumpama di
mana-mana tempat di luar Malaysia berkenaan dengan
perkara yang berkepentingan bersama, termasuk perkara
yang melibatkan privasi individu berhubung dengan data
peribadinya;

_(j) mewakili Malaysia melalui penyertaan dalam acara_
yang berhubungan dengan perlindungan data peribadi
sebagaimana yang dibenarkan oleh Menteri, sama ada
di dalam atau di luar Malaysia; dan

_(k) menjalankan apa-apa aktiviti dan melakukan apa-apa_
perkara yang perlu, memberi kebaikan dan patut bagi
pentadbiran Akta ini, atau apa-apa maksud lain yang
selaras dengan Akta ini sebagaimana yang diarahkan
oleh Menteri.


-----

48 _Rang Undang-Undang_

**Kuasa Pesuruhjaya**

**49. (1) Pesuruhjaya hendaklah mempunyai segala kuasa untuk**
melakukan semua perkara yang perlu atau suai manfaat bagi atau
berkaitan dengan pelaksanaan fungsinya di bawah Akta ini.

(2) Tanpa menjejaskan keluasan subseksyen (1), kuasa
Pesuruhjaya hendaklah termasuk kuasa—

_(a) untuk mengutip apa-apa fi yang ditetapkan oleh_
Menteri;

_(b)_ untuk melantik mana-mana ejen, pakar, perunding atau
mana-mana orang lain yang difikirkannya patut untuk
membantunya dalam pelaksanaan fungsinya;

_(c)_ untuk merumuskan pembangunan sumber manusia dan
program kerjasama bagi pelaksanaan fungsinya dengan
patut dan berkesan;

_(d) untuk membuat kontrak;_

_(e) untuk memperoleh, membeli, mengambil, memegang dan_
menikmati apa-apa jenis harta alih atau tak alih bagi
pelaksanaan fungsinya, dan untuk memindahhakkan,
menyerahhakkan, menyerahkan balik, memulangkan,
menggadaikan, menggadaijanjikan, mendemiskan,
memindahkan hakmilik atau selainnya melupuskan, atau
membuat apa-apa urusan mengenai harta itu atau apa-apa
kepentingan mengenainya yang terletak hak padanya;

_(f) untuk melaksanakan apa-apa fungsi lain yang ditugaskan_
oleh Menteri dari semasa ke semasa; dan

_(g) untuk melakukan semua perkara yang bersampingan dengan_
atau berbangkit daripada pelaksanaan fungsinya.

**Pelantikan Timbalan Pesuruhjaya dan Penolong**
**Pesuruhjaya**

**50. (1) Pesuruhjaya boleh, dengan kelulusan Menteri, dari**
semasa ke semasa, melantik apa-apa bilangan pegawai awam
sebagai Timbalan Pesuruhjaya dan apa-apa bilangan orang sebagai
Penolong Pesuruhjaya sebagaimana yang perlu untuk membantu
Pesuruhjaya dalam melaksanakan fungsinya dan menjalankan
kuasanya di bawah Akta ini.


-----

_Perlindungan Data Peribadi_ 49

(2) Timbalan Pesuruhjaya dan Penolong Pesuruhjaya yang
dilantik di bawah subseksyen (1) hendaklah memegang jawatan
bagi apa-apa tempoh, menerima apa-apa saraan, elaun atau
faedah, dan hendaklah tertakluk kepada apa-apa terma dan syarat
perkhidmatan sebagaimana yang ditentukan oleh Pesuruhjaya,
dengan kelulusan Menteri.

(3) Timbalan Pesuruhjaya dan Penolong Pesuruhjaya yang
dilantik di bawah subseksyen (1) hendaklah tertakluk kepada
penyeliaan, arahan dan kawalan Pesuruhjaya.

**Pelantikan pegawai lain dan pekhidmat**

**51. Pesuruhjaya boleh mengambil kerja atas apa-apa terma dan**
syarat yang difikirkannya wajar mana-mana pegawai dan pekhidmat
yang perlu untuk membantu Pesuruhjaya dalam melaksanakan
fungsinya dan menjalankan kuasanya di bawah Akta ini.

**Pinjaman dan wang pendahuluan kepada pegawai dan**
**pekhidmat**

**52.** Pesuruhjaya boleh memberikan pinjaman dan pendahuluan
kepada pegawai dan pekhidmat di bawah seksyen 51 bagi apaapa maksud dan atas apa-apa terma dan syarat yang ditentukan
oleh Pesuruhjaya.

**Tempoh jawatan**

**53. Tertakluk kepada apa-apa syarat yang dinyatakan dalam**
surat cara pelantikannya, Pesuruhjaya hendaklah, melainkan jika
dia terlebih dahulu meletakkan jawatannya atau mengosongkan
jawatannya atau pelantikannya dibatalkan terlebih dahulu,
memegang jawatan selama tempoh tidak melebihi tiga tahun dan
layak dilantik semula.

**Pembatalan pelantikan dan peletakan jawatan**

**54.** (1) Menteri boleh pada bila-bila masa membatalkan pelantikan
Pesuruhjaya dan hendaklah menyatakan sebab bagi pembatalan
itu.


-----

50 _Rang Undang-Undang_

(2) Pesuruhjaya boleh pada bila-bila masa meletakkan jawatannya
dengan memberikan suatu notis bertulis yang ditujukan kepada
Menteri empat belas hari sebelum tarikh peletakan jawatan yang
diniatkan itu.

**Penjalanan sementara fungsi dan kuasa Pesuruhjaya**

**55.** (1) Menteri boleh melantik secara sementara seorang Timbalan
Pesuruhjaya untuk melaksanakan fungsi dan kuasa Pesuruhjaya
selama tempoh apabila—

_(a) Pesuruhjaya atas sebab sakit, tidak hadir dengan kebenaran_
atau apa-apa sebab lain tidak boleh melaksanakan
fungsinya bagi apa-apa tempoh yang lama; atau

_(b) jawatan Pesuruhjaya kosong._

(2) Seorang yang dilantik di bawah subseksyen (1) hendaklah,
semasa tempoh dia melaksanakan fungsi dan menjalankan
kuasa Pesuruhjaya di bawah seksyen ini, disifatkan sebagai
Pesuruhjaya.

**Pengosongan jawatan**

**56. Jawatan Pesuruhjaya hendaklah menjadi kosong—**

_(a) jika dia mati;_

_(b) jika telah dibuktikan terhadapnya, atau jika dia telah_
disabitkan atas, suatu pertuduhan berkenaan dengan—

(i) suatu kesalahan yang melibatkan fraud, kecurangan
atau keburukan akhlak;

(ii) suatu kesalahan di bawah mana-mana undang-undang
yang berhubungan dengan rasuah; atau

(iii) apa-apa kesalahan lain yang boleh dihukum dengan
pemenjaraan (sama ada pemenjaraan sahaja atau
sebagai tambahan kepada denda atau sebagai
ganti denda) selama tempoh yang melebihi dua
tahun;

_(c) jika kelakuannya, sama ada yang berkaitan dengan_
kewajipannya sebagai Pesuruhjaya atau selainnya, adalah
sedemikian rupa sehingga mencemarkan nama baik
jawatan Pesuruhjaya;


-----

_Perlindungan Data Peribadi_ 51

_(d) jika dia menjadi bankrap;_

_(e) jika dia tidak sempurna akal atau selainnya tidak berupaya_
untuk menunaikan kewajipannya;

_(f) jika pelantikannya dibatalkan oleh Menteri; atau_

_(g) jika peletakan jawatannya diterima oleh Menteri._

**Saraan dan elaun**

**57. Pesuruhjaya hendaklah dibayar apa-apa saraan dan elaun**
yang ditentukan oleh Menteri selepas berunding dengan Menteri
Kewangan.

**Pewakilan fungsi dan kuasa Pesuruhjaya**

**58. (1) Pesuruhjaya boleh, tertakluk kepada apa-apa syarat, batasan**
atau sekatan yang difikirkannya patut dikenakan, mewakilkan
mana-mana fungsi atau kuasanya yang dikenakan atau diberikan
kepadanya di bawah Akta ini, kecuali kuasa pewakilannya,
kepada Timbalan Pesuruhjaya atau Penolong Pesuruhjaya, dan
mana-mana fungsi atau kuasa yang diwakilkan sedemikian boleh
dilaksanakan dan dijalankan oleh pegawai itu atas nama dan bagi
pihak Pesuruhjaya.

(2) Pewakilan di bawah subseksyen (1) tidak menghalang
Pesuruhjaya sendiri daripada melaksanakan atau menjalankan
pada bila-bila masa fungsi atau kuasa yang diwakilkan itu.

**Arahan oleh Menteri**

**59.** (1) Pesuruhjaya adalah bertanggungjawab kepada Menteri.

(2) Menteri boleh memberi Pesuruhjaya arahan yang bersifat
am yang selaras dengan peruntukan Akta ini berhubungan dengan
pelaksanaan fungsi dan kuasa Pesuruhjaya dan Pesuruhjaya
hendaklah melaksanakan arahan itu.


-----

52 _Rang Undang-Undang_

**Penyata, laporan, akaun dan maklumat**

**60. (1) Pesuruhjaya hendaklah memberi Menteri dan mana-mana**
pihak berkuasa awam sebagaimana yang diarahkan oleh Menteri,
penyata, laporan, akaun dan maklumat berkenaan dengan aktivitinya
sebagaimana yang dikehendaki atau diarahkan oleh Menteri.

(2) Tanpa menjejaskan keluasan subseksyen (1), Pesuruhjaya
hendaklah, dengan secepat yang dapat dilaksanakan selepas
berakhirnya setiap tahun kewangan, menyebabkan disediakan
dan dihantar kepada Menteri dan jika diarahkan sedemikian oleh
Menteri kepada mana-mana pihak berkuasa awam lain, suatu
laporan yang memperkatakan aktiviti Pesuruhjaya semasa tahun
kewangan yang sebelum itu, dan laporan itu hendaklah mengikut
apa-apa bentuk dan hendaklah mengandungi apa-apa maklumat
yang berhubungan dengan prosiding dan dasar Pesuruhjaya
sebagaimana yang dinyatakan oleh Menteri.

BAHAGIAN V

KUMPULAN WANG PERLINDUNGAN DATA PERIBADI

**Penubuhan Kumpulan Wang**

**61.** (1) Bagi maksud Akta ini, suatu kumpulan wang yang
dikenali sebagai “Kumpulan Wang Perlindungan Data Peribadi”
ditubuhkan.

(2) Kumpulan Wang hendaklah dikawal, disenggarakan dan
dikendalikan oleh Pesuruhjaya.

(3) Kumpulan Wang hendaklah terdiri daripada—

_(a) apa-apa jumlah wang yang diperuntukkan oleh Parlimen_
bagi maksud Akta ini dari semasa ke semasa;

_(b) fi, kos dan apa-apa caj lain yang dikenakan oleh atau_
kena dibayar kepada Pesuruhjaya di bawah Akta ini;

_(c) semua wang yang diperoleh daripada penjualan, pelupusan,_
pemajakan, penyewaan atau apa-apa urus niaga lain
mengenai harta alih atau tak alih yang terletak hak atau
diperoleh oleh Pesuruhjaya;


-----

_Perlindungan Data Peribadi_ 53

_(d) semua wang yang dibayar kepada Pesuruhjaya dari semasa_
ke semasa bagi pinjaman yang diberikan oleh Pesuruhjaya;
dan

_(e)_ semua jumlah wang atau harta lain yang boleh dalam
apa-apa cara menjadi kena dibayar kepada atau terletak
hak pada Pesuruhjaya berkenaan dengan apa-apa perkara
yang bersampingan dengan fungsi dan kuasanya.

**Perbelanjaan yang hendaklah dipertanggungkan pada Kumpulan**
**Wang**

**62.** Kumpulan Wang boleh dibelanjakan bagi maksud yang
berikut:

_(a) membayar apa-apa perbelanjaan yang dilakukan secara_
sah oleh Pesuruhjaya;

_(b) membayar apa-apa belanja yang dilakukan bagi menganjurkan_
kempen, penyelidikan, kajian dan penyiaran bahan bagi
perlindungan data peribadi;

_(c) membayar saraan, elaun, faedah dan belanja lain bagi_
Pesuruhjaya, Timbalan Pesuruhjaya, Penolong Pesuruhjaya,
anggota Jawatankuasa Penasihat, anggota, pegawai dan
pekhidmat Tribunal Rayuan dan pegawai dan pekhidmat
Pesuruhjaya, termasuk pemberian pinjaman dan wang
pendahuluan, elaun persaraan, faedah persaraan dan
ganjaran;

_(d) membayar apa-apa belanja, perbelanjaan, fi dan kos lain,_
termasuk fi bagi penggunaan khidmat perunding, dan fi
dan kos guaman, yang dilakukan atau diterima dengan
sepatutnya, atau disifatkan patut oleh Pesuruhjaya dalam
pelaksanaan fungsinya dan penjalanan kuasanya;

_(e) membeli atau menyewa kelengkapan dan bahan, memperoleh_
tanah dan apa-apa aset, dan menjalankan apa-apa kerja dan
usaha lain dalam pelaksanaan fungsinya dan penjalanan
kuasanya; dan

_(f) secara amnya, membayar apa-apa belanja bagi melaksanakan_
peruntukan Akta ini.


-----

54 _Rang Undang-Undang_

**Pemeliharaan Kumpulan Wang**

**63.** Menjadi kewajipan Pesuruhjaya untuk memelihara Kumpulan
Wang dengan melaksanakan fungsinya dan menjalankan kuasanya
di bawah Akta ini supaya dapat memastikan bahawa jumlah hasil
Pesuruhjaya mencukupi untuk membayar semua jumlah wang
yang boleh dipertanggungkan dengan sepatutnya pada akaun
hasilnya, termasuk susut nilai dan bunga atas modal, dari setahun
ke setahun.

**Kumpulan wang rizab**

**64. Pesuruhjaya hendaklah menubuhkan dan meyenggarakan suatu**
kumpulan wang rizab dalam Kumpulan Wang.

**Tahun kewangan**

**65.** Tahun kewangan Pesuruhjaya hendaklah bermula pada
1 Januari dan berakhir pada 31 Disember setiap tahun.

**Batasan untuk berkontrak**

**66.** Pesuruhjaya tidak boleh, tanpa kelulusan Menteri dan persetujuan
Menteri Kewangan, membuat apa-apa kontrak yang di bawahnya
Pesuruhjaya dikehendaki untuk membayar atau menerima suatu
amaun yang melebihi dua juta ringgit.

**Akaun bank**

**67. Pesuruhjaya hendaklah membuka dan menyenggarakan akaun**
atau akaun-akaun dengan mana-mana institusi kewangan atau
institusi-institusi kewangan di Malaysia yang difikirkan patut
oleh Pesuruhjaya, selepas berunding dengan Menteri; dan tiap-tiap
akaun itu hendaklah dikendalikan setakat yang dapat dilaksanakan
melalui cek yang ditandatangani oleh mana-mana orang yang
diberi kuasa oleh Menteri.


-----

_Perlindungan Data Peribadi_ 55

**Akaun dan audit**

**68.** Pesuruhjaya hendaklah menyebabkan supaya akaun yang
sepatutnya disimpan dan disenggarakan berkenaan dengan Kumpulan
Wang dan dengan mematuhi peruntukan Akta Badan Berkanun
(Akaun dan Laporan Tahunan) 1980 [Akta 240].

**Perbelanjaan dan penyediaan anggaran**

**69.** (1) Perbelanjaan Pesuruhjaya setakat apa-apa amaun yang
dibenarkan oleh Menteri bagi mana-mana satu tahun hendaklah
dibayar daripada Kumpulan Wang.

(2) Sebelum 1 Jun setiap tahun, Pesuruhjaya hendaklah
mengemukakan suatu anggaran perbelanjaan bagi tahun yang
berikutnya kepada Menteri mengikut apa-apa bentuk dan yang
mengandungi apa-apa butir yang diarahkan oleh Menteri.

(3) Menteri hendaklah, sebelum 1 Januari tahun yang berikutnya,
memberitahu Pesuruhjaya amaun yang dibenarkan bagi perbelanjaan
secara amnya atau amaun yang dibenarkan bagi setiap perihalan
perbelanjaan berdasarkan anggaran yang disediakan di bawah
subseksyen (2).

(4) Pesuruhjaya boleh pada bila-bila masa mengemukakan suatu
anggaran perbelanjaan tambahannya bagi mana-mana satu tahun
kepada Menteri dan Menteri boleh membenarkan keseluruhan
atau mana-mana bahagian perbelanjaan tambahan termasuk dalam
anggaran tambahan itu.

BAHAGIAN VI

JAWATANKUASA PENASIHAT PERLINDUNGAN DATA PERIBADI

**Penubuhan Jawatankuasa Penasihat**

**70.** Suatu Jawatankuasa Penasihat Perlindungan Data Peribadi
ditubuhkan.


-----

56 _Rang Undang-Undang_

**Fungsi Jawatankuasa Penasihat**

**71.** (1) Fungsi Jawatankuasa Penasihat adalah—

_(a) untuk menasihati Pesuruhjaya mengenai segala perkara_
yang berhubungan dengan perlindungan data peribadi,
dan pentadbiran dan penguatkuasaan sewajarnya Akta
ini; dan

_(b) untuk menasihati Pesuruhjaya mengenai apa-apa perkara yang_
dirujukkan olehnya kepada Jawatankuasa Penasihat.

(2) Pesuruhjaya tidak terikat untuk bertindak atas nasihat
Jawatankuasa Penasihat.

**Anggota Jawatankuasa Penasihat**

**72. Jawatankuasa Penasihat hendaklah terdiri daripada anggota**
yang berikut yang dilantik oleh Menteri:

_(a) Pengerusi;_

_(b) tiga anggota daripada sektor awam; dan_

_(c) sekurang-kurangnya tujuh tetapi tidak lebih daripada_
sebelas anggota lain.

**Tempoh jawatan**

**73.** Seseorang anggota yang dilantik di bawah seksyen 72 hendaklah,
melainkan jika dia terlebih dahulu meletakkan jawatannya atau
mengosongkan jawatannya atau pelantikannya dibatalkan terlebih
dahulu, memegang jawatan selama apa-apa tempoh tidak melebihi
tiga tahun sebagaimana yang ditentukan oleh Menteri pada masa
pelantikannya, dan layak untuk dilantik semula; tetapi tiada
anggota boleh memegang jawatan bagi tempoh lebih daripada
dua penggal berturut-turut.

**Pembatalan pelantikan dan peletakan jawatan**

**74.** (1) Menteri boleh pada bila-bila masa membatalkan pelantikan
mana-mana anggota Jawatankuasa Penasihat dan hendaklah
menyatakan sebab bagi pembatalan itu.


-----

_Perlindungan Data Peribadi_ 57

(2) Seorang anggota Jawatankuasa Penasihat yang dilantik
di bawah seksyen 72 boleh pada bila-bila masa meletakkan
jawatannya dengan memberikan suatu notis bertulis yang ditujukan
kepada Menteri empat belas hari sebelum tarikh peletakan jawatan
yang diniatkan itu.

**Penjalanan sementara fungsi Pengerusi**

**75.** (1) Menteri boleh melantik secara sementara mana-mana
anggota Jawatankuasa Penasihat untuk bertindak sebagai Pengerusi
selama tempoh apabila—

_(a) Pengerusi atas sebab sakit, tidak hadir dengan kebenaran_
atau apa-apa sebab lain tidak boleh melaksanakan
fungsinya bagi apa-apa tempoh yang lama; atau

_(b)_ jawatan Pengerusi kosong.

(2) Seorang anggota yang dilantik di bawah subseksyen (1)
hendaklah, semasa tempoh dia melaksanakan fungsi Pengerusi di
bawah seksyen ini, disifatkan sebagai Pengerusi.

**Pengosongan jawatan**

**76. Jawatan seorang anggota Jawatankuasa Penasihat hendaklah**
menjadi kosong—

_(a) jika dia mati;_

_(b) jika telah dibuktikan terhadapnya, atau jika dia telah_
disabitkan atas, suatu pertuduhan berkenaan dengan–

(i) suatu kesalahan yang melibatkan fraud, kecurangan
atau keburukan akhlak;

(ii) suatu kesalahan di bawah mana-mana undang-undang
yang berhubungan dengan rasuah; atau

(iii) apa-apa kesalahan lain yang boleh dihukum dengan
pemenjaraan (sama ada pemenjaraan sahaja atau
sebagai tambahan kepada denda atau sebagai
ganti denda) selama tempoh yang melebihi dua
tahun;


-----

58 _Rang Undang-Undang_

_(c) jika kelakuannya, sama ada yang berkaitan dengan_
kewajipannya sebagai seorang anggota Jawatankuasa
Penasihat atau selainnya, adalah sedemikian rupa sehingga
mencemarkan nama baik Jawatankuasa Penasihat;

_(d)_ jika dia menjadi bankrap;

_(e) jika dia tidak sempurna akal atau selainnya tidak berupaya_
untuk menunaikan kewajipannya;

_(f) dalam hal Pengerusi, jika dia tidak menghadiri suatu_
mesyuarat Jawatankuasa Penasihat tanpa kebenaran
Menteri secara bertulis;

_(g) dalam hal seorang anggota Jawatankuasa Penasihat_
selain Pengerusi, jika dia tidak menghadiri mesyuarat
Jawatankuasa Penasihat tiga kali berturut-turut tanpa
kebenaran Pengerusi secara bertulis;

_(h) jika pelantikannya dibatalkan oleh Menteri; atau_

_(i) jika peletakan jawatannya diterima oleh Menteri._

**Elaun**

**77. Pengerusi dan semua anggota Jawatankuasa Penasihat lain**
boleh dibayar apa-apa elaun yang ditentukan oleh Menteri selepas
berunding dengan Menteri Kewangan.

**Masa dan tempat mesyuarat**

**78.** (1) Jawatankuasa Penasihat hendaklah mengadakan seberapa
banyak mesyuarat yang perlu bagi melaksanakan fungsinya dengan
cekap dan mesyuarat itu hendaklah diadakan di mana-mana tempat
dan pada bila-bila masa yang diputuskan oleh Pengerusi, dengan
syarat bahawa Pengerusi tidak boleh membenarkan lebih daripada
dua bulan berlalu antara mesyuarat.

(2) Pengerusi hendaklah memanggil suatu mesyuarat jika dia
diminta untuk berbuat demikian secara bertulis oleh Menteri
atau oleh sekurang-kurangnya empat anggota Jawatankuasa
Penasihat.


-----

_Perlindungan Data Peribadi_ 59

**Jawatankuasa Penasihat boleh mengundang orang lain untuk**
**menghadiri mesyuarat**

**79. (1) Jawatankuasa Penasihat boleh mengundang mana-mana**
orang untuk menghadiri mana-mana mesyuarat atau penimbangtelitian
Jawatankuasa Penasihat bagi maksud menasihatinya mengenai
apa-apa perkara yang sedang dibincangkan.

(2) Seseorang yang diundang di bawah subseksyen (1)
hendaklah dibayar apa-apa elaun sebagaimana yang ditentukan
oleh Pesuruhjaya.

**Minit**

**80. (1) Jawatankuasa Penasihat hendaklah menyebabkan supaya**
minit semua mesyuaratnya disenggarakan dan disimpan dalam
bentuk yang sepatutnya.

(2) Minit yang dibuat mengenai mesyuarat Jawatankuasa
Penasihat hendaklah, jika ditandatangani dengan sewajarnya,
diterima dalam semua prosiding undang-undang sebagai keterangan
tanpa bukti selanjutnya.

(3) Tiap-tiap mesyuarat Jawatankuasa Penasihat yang berkenaan
dengan penjalanannya minit telah dibuat hendaklah disifatkan telah
dipanggil dan diadakan dengan sewajarnya dan semua anggota
pada mesyuarat itu layak dengan sewajarnya untuk bertindak.

**Tatacara**

**81.** Jawatankuasa Penasihat boleh mengawal selia tatacaranya
sendiri.

**Anggota hendaklah menumpukan masa kepada urusan**
**Jawatankuasa Penasihat**

**82. Anggota Jawatankuasa Penasihat hendaklah menumpukan**
masa kepada urusan Jawatankuasa Penasihat sebagaimana yang
perlu bagi menunaikan kewajipannya dengan berkesan.


-----

60 _Rang Undang-Undang_

BAHAGIAN VII

TRIBUNAL RAYUAN

**Penubuhan Tribunal Rayuan**

**83. Suatu Tribunal Rayuan ditubuhkan bagi maksud mengkaji**
semula mana-mana perkara dalam rayuan yang dinyatakan dalam
seksyen 93.

**Kuasa Tribunal Rayuan**

**84. (1) Tribunal Rayuan hendaklah mempunyai kuasa—**

_(a) untuk memanggil pihak-pihak kepada prosiding atau_
mana-mana orang lain untuk hadir di hadapannya untuk
memberikan keterangan berkenaan dengan sesuatu
rayuan;

_(b) untuk mendapatkan dan menerima keterangan secara_
bersumpah atau berikrar, sama ada secara bertulis atau
lisan, dan memeriksa semua orang sedemikian sebagai
saksi sebagaimana yang difikirkan perlu oleh Tribunal
Rayuan;

_(c) jika seseorang dipanggil sedemikian, untuk menghendaki_
pengemukaan apa-apa maklumat, dokumen atau benda
lain dalam milikannya atau di bawah kawalannya yang
difikirkan perlu oleh Tribunal Rayuan bagi maksud
rayuan itu;

_(d) untuk mengendalikan apa-apa sumpah, ikrar atau akuan_
berkanun, mengikut kehendak keadaan;

_(e) jika seseorang dipanggil sedemikian, untuk membenarkan_
bayaran bagi apa-apa belanja yang munasabah yang
dilakukan berkaitan dengan kehadirannya;

_(f) untuk menerima keterangan atau menolak keterangan yang_
dikemukakan, sama ada lisan atau dokumentar, dan sama
ada boleh diterima atau tidak boleh diterima di bawah
peruntukan mana-mana undang-undang bertulis yang
berhubungan dengan kebolehterimaan keterangan;


-----

_Perlindungan Data Peribadi_ 61

_(g) untuk menangguhkan pendengaran rayuan dari semasa ke_
semasa, termasuklah kuasa untuk menangguhkan bagi
menimbangkan keputusannya; dan

_(h) secara amnya untuk mengarahkan dan melakukan semua_
perkara yang perlu atau suai manfaat bagi mempercepat
keputusan rayuan.

(2) Tribunal Rayuan hendaklah mempunyai kuasa suatu
mahkamah rendah berkenaan dengan penguatkuasaan kehadiran
saksi, pendengaran keterangan secara bersumpah atau berikrar
dan menjatuhkan hukuman kerana penghinaan.

**Keanggotaan** **Tribunal Rayuan**

**85. (1) Tribunal Rayuan hendaklah terdiri daripada anggota yang**
berikut yang hendaklah dilantik oleh Menteri:

_(a) seorang Pengerusi; dan_

_(b) sekurang-kurangnya dua orang anggota lain, atau apa-apa_
bilangan anggota yang lebih ramai sebagaimana yang
difikirkan perlu oleh Menteri.

(2) Menteri hendaklah melantik seseorang yang merupakan
seorang anggota Perkhidmatan Kehakiman dan Perundangan
Persekutuan selama sekurang-kurangnya sepuluh tahun untuk
menjadi Pengerusi Tribunal Rayuan.

(3) Pelantikan anggota Tribunal Rayuan hendaklah disiarkan
melalui pemberitahuan dalam _Warta._

**Setiausaha Tribunal Rayuan dan pegawai lain, dsb.**

**86. (1) Menteri hendaklah melantik seorang Setiausaha Tribunal**
Rayuan atas apa-apa terma dan syarat yang difikirkannya
wajar.

(2) Setiausaha Tribunal Rayuan hendaklah bertanggungjawab
bagi pentadbiran dan pengurusan fungsi Tribunal Rayuan.

(3) Menteri boleh melantik apa-apa bilangan pegawai dan
pekhidmat sebagaimana yang difikirkan patut oleh Menteri
untuk membantu Setiausaha Tribunal Rayuan dalam menjalankan
fungsinya di bawah subseksyen (2).


-----

62 _Rang Undang-Undang_

(4) Setiausaha Tribunal Rayuan hendaklah mempunyai kawalan
am terhadap pegawai dan pekhidmat Tribunal Rayuan.

(5) Bagi maksud Akta ini, Setiausaha Tribunal Rayuan dan
pegawai yang dilantik di bawah subseksyen (3) hendaklah disifatkan
sebagai pegawai Tribunal Rayuan.

**Tempoh jawatan**

**87. Seseorang anggota Tribunal Rayuan yang dilantik di bawah**
subseksyen 85(1) hendaklah, melainkan jika dia terlebih dahulu
meletakkan jawatannya atau mengosongkan jawatannya atau
pelantikannya dibatalkan terlebih dahulu—

_(a) memegang jawatan selama tempoh tidak melebihi tiga_
tahun; dan

_(b) adalah layak untuk dilantik semula selepas habis tempoh_
jawatannya, tetapi tidak boleh dilantik bagi lebih daripada
dua tempoh berturut-turut.

**Peletakan jawatan dan pembatalan jawatan**

**88.** (1) Menteri boleh pada bila-bila masa membatalkan pelantikan
seseorang anggota Tribunal Rayuan dan hendaklah menyatakan
sebab bagi pembatalan itu.

(2) Seseorang anggota Tribunal Rayuan yang dilantik di bawah
subseksyen 85(1) boleh pada bila-bila masa meletakkan jawatannya
dengan memberikan suatu notis bertulis yang ditujukan kepada
Menteri empat belas hari sebelum tarikh peletakan jawatan yang
diniatkan itu.

**Penjalanan sementara fungsi Pengerusi**

**89.** (1) Menteri boleh melantik secara sementara mana-mana
anggota Tribunal Rayuan untuk bertindak sebagai Pengerusi selama
tempoh apabila—

_(a) Pengerusi atas sebab sakit, tidak hadir dengan kebenaran_
atau apa-apa sebab lain tidak boleh melaksanakan
fungsinya bagi apa-apa tempoh yang lama; atau


-----

_Perlindungan Data Peribadi_ 63

_(b) jawatan Pengerusi kosong._

(2) Seseorang anggota yang dilantik di bawah subseksyen (1)
hendaklah, semasa tempoh dia melaksanakan fungsi Pengerusi di
bawah seksyen ini, disifatkan sebagai Pengerusi.

**Pengosongan jawatan**

**90. Jawatan seseorang anggota Tribunal Rayuan hendaklah menjadi**
kosong—

_(a) jika dia mati;_

_(b) jika telah dibuktikan terhadapnya, atau jika dia telah_
disabitkan atas, suatu pertuduhan berkenaan dengan—

(i) suatu kesalahan yang melibatkan fraud, kecurangan
atau keburukan akhlak;

(ii) suatu kesalahan di bawah mana-mana undang-undang
yang berhubungan dengan rasuah; atau

(iii) apa-apa kesalahan lain yang boleh dihukum dengan
pemenjaraan (sama ada pemenjaraan sahaja atau
sebagai tambahan kepada denda atau sebagai
ganti denda) selama tempoh yang melebihi dua
tahun;

_(c) jika kelakuannya, sama ada yang berkaitan dengan_
kewajipannya sebagai seorang anggota Tribunal Rayuan
atau selainnya, adalah sedemikian rupa sehingga
mencemarkan nama baik Tribunal Rayuan;

_(d) jika dia menjadi bankrap;_

_(e) jika dia tidak sempurna akal atau selainnya tidak berupaya_
untuk menunaikan kewajipannya;

_(f) jika dia tidak mematuhi obligasinya di bawah_
seksyen 92;

_(g) jika prestasinya sebagai seorang anggota Tribunal Rayuan_
tidak memuaskan selama tempoh yang ketara;

_(h) jika pelantikannya dibatalkan oleh Menteri; atau_

_(i) jika peletakan jawatannya diterima oleh Menteri._


-----

64 _Rang Undang-Undang_

**Elaun**

**91. (1) Pengerusi Tribunal Rayuan yang dilantik di bawah**
perenggan 85(1)(a) hendaklah dibayar apa-apa elaun tetap dan
elaun lain sebagaimana yang ditentukan oleh Menteri.

(2) Anggota Tribunal Rayuan lain yang dilantik di bawah
perenggan 85(1)(b) hendaklah dibayar—

_(a) elaun bersidang harian semasa persidangan Tribunal_
Rayuan; dan

_(b) elaun penginapan, perjalanan dan sara hidup,_

yang ditentukan oleh Menteri.

**Penzahiran kepentingan**

**92. (1) Seseorang anggota Tribunal Rayuan hendaklah menzahirkan,**
dengan secepat yang dapat dilaksanakan, kepada Pengerusi apaapa kepentingan, sama ada substansial atau tidak, yang mungkin
bercanggah dengan kewajipan anggota itu sebagai seorang anggota
Tribunal Rayuan dalam sesuatu perkara tertentu.

(2) Jika Pengerusi berpendapat bahawa kepentingan anggota
itu bercanggah dengan kewajipannya sebagai seorang anggota
Tribunal Rayuan, Pengerusi hendaklah memaklumkan semua pihak
kepada perkara itu mengenai percanggahan itu.

(3) Jika tiada pihak kepada perkara itu membantah mengenai
percanggahan itu, anggota itu boleh terus melaksanakan kewajipannya
sebagai seorang anggota Tribunal Rayuan berhubung dengan
perkara itu.

(4) Jika sesuatu pihak kepada perkara itu membantah mengenai
percanggahan itu, anggota Tribunal Rayuan itu tidak boleh
meneruskan pelaksanaan kewajipannya sebagai seorang anggota
Tribunal Rayuan berhubung dengan perkara itu.

(5) Kegagalan oleh anggota itu untuk menzahirkan kepentingannya
di bawah subseksyen (1) hendaklah—

_(a) menidaksahkan keputusan Tribunal Rayuan, melainkan jika_
semua pihak bersetuju untuk terikat dengan keputusan
itu; dan


-----

_Perlindungan Data Peribadi_ 65

_(b) menjadikan anggota itu tertakluk kepada pembatalan_
pelantikannya di bawah seksyen 88.

**Rayuan kepada Tribunal Rayuan**

**93. (1) Mana-mana orang yang terkilan dengan keputusan**
Pesuruhjaya di bawah Akta ini berhubungan dengan perkara,
termasuk—

_(a) pendaftaran pengguna data di bawah Penggal 2_
Bahagian II;

_(b) keengganan Pesuruhjaya untuk mendaftarkan suatu_
tataamalan di bawah subseksyen 23(5);

_(c) kegagalan pengguna data untuk mematuhi suatu permintaan_
mengakses data atau permintaan pembetulan data di
bawah Penggal 4 Bahagian II;

_(d) pengeluaran suatu notis penguatkuasaan di bawah_
seksyen 108;

_(e) keengganan Pesuruhjaya untuk mengubah atau membatalkan_
suatu notis penguatkuasaan di bawah seksyen 109;
dan

_(f) keengganan Pesuruhjaya untuk menjalankan atau meneruskan_
suatu penyiasatan yang dimulakan dengan suatu aduan
di bawah Bahagian VIII,

boleh merayu kepada Tribunal Rayuan dengan memfailkan suatu
notis rayuan dengan Tribunal Rayuan.

(2) Notis rayuan itu hendaklah dibuat secara bertulis kepada
Tribunal Rayuan dalam masa tiga puluh hari dari tarikh keputusan
Pesuruhjaya, atau dalam hal suatu notis penguatkuasaan,
dalam masa tiga puluh hari selepas notis penguatkuasaan itu
disampaikan kepada pengguna data yang berkaitan, dan perayu
hendaklah menyampaikan suatu salinan notis rayuan itu kepada
Pesuruhjaya.

(3) Notis rayuan itu hendaklah menyatakan secara ringkas
kandungan keputusan Pesuruhjaya yang terhadapnya suatu rayuan
difailkan dengan Tribunal Rayuan, mengandungi alamat di mana
apa-apa notis atau dokumen yang berkaitan dengan rayuan itu
boleh disampaikan kepada perayu atau peguam belanya, dan
hendaklah ditandatangani oleh perayu itu atau peguam belanya.


-----

66 _Rang Undang-Undang_

**Rekod keputusan Pesuruhjaya**

**94. (1) Orang yang terkilan yang disebut dalam subseksyen 93(1)**
boleh, atas inisiatifnya sendiri, meminta secara bertulis daripada
Pesuruhjaya suatu pernyataan mengenai alasan bagi keputusan
Pesuruhjaya.

(2) Tertakluk kepada subseksyen (3), Pesuruhjaya hendaklah,
apabila diterimanya permintaan bertulis di bawah subseksyen (1),
memberi orang yang terkilan itu, apabila dibayar fi yang ditetapkan,
suatu salinan pernyataan mengenai alasan bagi keputusannya.

(3) Apabila suatu notis rayuan telah difailkan dengan
Tribunal Rayuan di bawah subseksyen 93(1), Pesuruhjaya
hendaklah, jika dia belum lagi menulis alasan bagi keputusannya
berkenaan dengan perkara yang dinyatakan dalam notis di bawah
subseksyen 93(1), merekodkan secara bertulis alasan bagi
keputusannya, dan alasan bertulis itu hendaklah menjadi sebahagian
daripada rekod prosiding di hadapan Tribunal Rayuan.

**Penggantungan keputusan sementara menunggu rayuan**

**95. (1) Sesuatu keputusan Pesuruhjaya adalah sah, mengikat dan**
boleh dikuatkuasakan sementara menunggu keputusan rayuan oleh
Tribunal Rayuan, kecuali jika suatu rayuan terhadap suatu notis
penguatkuasaan telah dibuat kepada Tribunal Rayuan mengikut
subseksyen 93(2), atau penggantungan keputusan Pesuruhjaya telah
dimohon di bawah subseksyen (2) dan dibenarkan oleh Tribunal
Rayuan.

(2) Seseorang yang terkilan boleh memohon secara bertulis
kepada Tribunal Rayuan bagi suatu penggantungan keputusan
Pesuruhjaya pada atau selepas notis rayuan difailkan dengan
Tribunal Rayuan.

**Keanggotaan Tribunal Rayuan**

**96. (1) Tiap-tiap prosiding Tribunal Rayuan hendaklah didengar**
dan dibereskan oleh tiga anggota atau apa-apa bilangan ganjil
yang lebih besar anggota Tribunal Rayuan sebagaimana yang
ditentukan oleh Pengerusi dalam mana-mana hal tertentu.


-----

_Perlindungan Data Peribadi_ 67

(2) Dalam ketiadaan Pengerusi, anggota Tribunal Rayuan yang
lebih kanan hendaklah menjadi Pengerusi.

**Persidangan Tribunal Rayuan**

**97. (1)** Tribunal Rayuan hendaklah bersidang pada apa-apa tarikh
dan di mana-mana tempat yang ditetapkan oleh Pengerusi.

(2) Pengerusi boleh membatalkan atau menangguhkan mana-mana
persidangan Tribunal Rayuan atau menukar tempat persidangan
yang telah ditetapkan di bawah subseksyen (1).

(3) Setiausaha Tribunal Rayuan hendaklah melalui notis bertulis
memaklumkan pihak-pihak kepada rayuan itu mengenai apa-apa
perubahan tarikh atau tempat mana-mana persidangan Tribunal
Rayuan.

**Tatacara Tribunal Rayuan**

**98. Tribunal Rayuan boleh mengawal selia tatacaranya sendiri.**

**Keputusan Tribunal Rayuan**

**99. (1) Keputusan Tribunal Rayuan mengenai apa-apa perkara**
hendaklah diputuskan mengikut majoriti anggota Tribunal
Rayuan.

(2) Sesuatu keputusan Tribunal Rayuan adalah muktamad dan
mengikat pihak-pihak kepada rayuan itu.

**Penguatkuasaan keputusan Tribunal Rayuan**

**100.** Sesuatu keputusan yang diberikan oleh Tribunal Rayuan
boleh, dengan kebenaran Mahkamah Sesyen, dikuatkuasakan
dengan cara yang serupa dengan suatu penghakiman atau perintah
yang mempunyai kesan yang serupa, dan jika kebenaran diberikan
sedemikian, penghakiman boleh dimasukkan mengikut terma
keputusan itu.


-----

68 _Rang Undang-Undang_

BAHAGIAN VIII

PEMERIKSAAN, ADUAN DAN PENYIASATAN

**Pemeriksaan sistem data peribadi**

**101. (1) Pesuruhjaya boleh menjalankan suatu pemeriksaan**
mengenai—

_(a) mana-mana sistem data peribadi yang digunakan oleh_
pengguna data bagi maksud menentukan maklumat untuk
membantu Pesuruhjaya dalam membuat syor kepada
pengguna data yang berkaitan berhubungan dengan
penggalakan pematuhan peruntukan Akta ini, khususnya
Prinsip Perlindungan Data Peribadi, oleh pengguna data
yang berkaitan; atau

_(b) mana-mana sistem data peribadi yang digunakan oleh_
pengguna data yang tergolong dalam golongan pengguna
data bagi maksud menentukan maklumat untuk membantu
Pesuruhjaya dalam membuat syor kepada golongan
pengguna data yang dalamnya pengguna data yang berkaitan
tergolong berhubungan dengan penggalakan pematuhan
peruntukan Akta ini, khususnya Prinsip Perlindungan Data
Peribadi, oleh golongan pengguna data yang dalamnya
pengguna data yang berkaitan tergolong.

(2) Bagi maksud seksyen ini—

“pengguna data” termasuk pemproses data;

“sistem data peribadi” ertinya apa-apa sistem, sama ada berautomasi
atau selainnya, yang digunakan, sama ada keseluruhannya atau
sebahagiannya, oleh seorang pengguna data bagi pemprosesan
data peribadi, dan termasuk rekod yang disenggarakan di bawah
seksyen 44 dan apa-apa dokumen dan kelengkapan yang menjadi
sebahagian daripada sistem itu.

**Pengguna data yang berkaitan, dll., hendaklah dimaklumkan**
**mengenai keputusan pemeriksaan**

**102.** Jika Pesuruhjaya telah menyelesaikan suatu pemeriksaan
terhadap suatu sistem data peribadi, dia hendaklah mengikut
apa-apa cara dan pada bila-bila masa yang difikirkannya patut


-----

_Perlindungan Data Peribadi_ 69

memaklumkan pengguna data yang berkaitan atau golongan
pengguna data yang dalamnya pengguna data yang berkaitan itu
tergolong mengenai—

_(a) keputusan pemeriksaan itu;_

_(b) apa-apa syor yang didapati daripada pemeriksaan itu yang_
difikirkan patut oleh Pesuruhjaya untuk dibuat berhubungan
dengan penggalakan pematuhan peruntukan Akta ini,
khususnya Prinsip Perlindungan Data Peribadi, oleh
pengguna data yang berkaitan atau golongan pengguna
data yang dalamnya pengguna data yang berkaitan itu
tergolong; dan

_(c) apa-apa ulasan lain yang berbangkit daripada pemeriksaan_
itu yang difikirkannya patut.

**Laporan oleh Pesuruhjaya**

**103. (1) Pesuruhjaya boleh, selepas menyelesaikan pemeriksaan**
terhadap mana-mana sistem data peribadi yang digunakan oleh
pengguna data yang tergolong dalam suatu golongan pengguna
data, menerbitkan suatu laporan—

_(a) yang menyatakan apa-apa syor yang didapati daripada_
pemeriksaan yang difikirkan patut oleh Pesuruhjaya
untuk dibuat berhubungan dengan penggalakan pematuhan
peruntukan Akta ini, khususnya Prinsip Perlindungan Data
Peribadi, oleh golongan pengguna data yang dalamnya
pengguna data yang berkaitan tergolong; dan

_(b) mengikut apa-apa cara yang difikirkannya patut._

(2) Sesuatu laporan yang diterbitkan di bawah subseksyen (1)
hendaklah dibuat dengan sebegitu rupa supaya menghalang identiti
mana-mana individu daripada dapat ditentukan daripadanya.

**Aduan**

**104. Mana-mana individu atau orang yang berkaitan boleh**
membuat aduan secara bertulis kepada Pesuruhjaya mengenai
sesuatu perbuatan, amalan atau permintaan—

_(a) yang dinyatakan dalam aduan itu;_


-----

70 _Rang Undang-Undang_

_(b) yang telah dilakukan atau dibuat, atau yang sedang dilakukan_
atau dibuat, oleh pengguna data yang dinyatakan dalam
aduan itu;

_(c) yang berhubungan dengan data peribadi yang mengenainya_
individu itu merupakan subjek data; dan

_(d) yang mungkin melanggar peruntukan Akta ini, termasuk_
mana-mana tataamalan.

**Penyiasatan oleh Pesuruhjaya**

**105. (1) Jika Pesuruhjaya menerima suatu aduan di bawah**
seksyen 104, Pesuruhjaya hendaklah, tertakluk kepada seksyen 106,
menjalankan suatu penyiasatan berhubung dengan pengguna data
yang berkaitan untuk memastikan sama ada perbuatan, amalan
atau permintaan yang dinyatakan dalam aduan itu melanggar
peruntukan Akta ini.

(2) Jika Pesuruhjaya mempunyai alasan yang munasabah untuk
mempercayai bahawa suatu perbuatan, amalan atau permintaan
telah dilakukan atau dibuat, atau sedang dilakukan atau dibuat,
oleh pengguna data yang berkaitan berhubungan dengan data
peribadi dan perbuatan, amalan atau permintaan itu mungkin
melanggar peruntukan Akta ini, Pesuruhjaya boleh menjalankan
suatu penyiasatan berhubungan dengan pengguna data yang
berkaitan itu untuk memastikan sama ada perbuatan, amalan atau
permintaan itu melanggar peruntukan Akta ini.

(3) Peruntukan Bahagian IX hendaklah terpakai berkenaan
dengan penyiasatan yang dijalankan oleh Pesuruhjaya di bawah
Bahagian ini.

**Sekatan terhadap penyiasatan yang dimulakan melalui**
**aduan**

**106. (1) Pesuruhjaya boleh enggan untuk menjalankan atau**
meneruskan suatu penyiasatan yang dimulakan melalui suatu aduan
jika dia berpendapat bahawa, dengan mengambil kira semua hal
keadaan mengenai hal itu—

_(a)_ aduan itu, atau suatu aduan yang sebahagian besarnya
bersifat seumpamanya, telah sebelum ini memulakan
suatu penyiasatan yang akibat daripadanya Pesuruhjaya


-----

_Perlindungan Data Peribadi_ 71

berpendapat bahawa tidak terdapat apa-apa pelanggaran
peruntukan Akta ini;

_(b) perbuatan, amalan atau permintaan yang dinyatakan dalam_
aduan itu adalah remeh-temeh;

_(c) aduan itu adalah remeh, menyusahkan atau tidak dibuat_
dengan suci hati; atau

_(d) mana-mana penyiasatan atau penyiasatan selanjutnya_
adalah kerana apa-apa sebab lain tidak perlu.

(2) Walau apa pun keluasan kuasa yang diberikan kepada
Pesuruhjaya oleh Akta ini, Pesuruhjaya boleh enggan untuk
menjalankan atau meneruskan suatu penyiasatan yang dimulakan
melalui suatu aduan—

_(a)_ jika—

(i) pengadu; atau

(ii) dalam hal pengadu ialah seorang yang berkaitan
berhubungan dengan seorang subjek data, subjek
data itu atau orang yang berkaitan itu, mengikut
mana-mana yang berkenaan,

mempunyai pengetahuan yang sebenar mengenai perbuatan,
amalan atau permintaan yang dinyatakan dalam aduan
itu bagi tempoh melebihi dua tahun sebaik sebelum
tarikh Pesuruhjaya menerima aduan itu, melainkan jika
Pesuruhjaya berpuas hati bahawa dalam semua hal keadaan
mengenai hal itu adalah wajar untuk menjalankan atau
meneruskan penyiasatan itu;

_(b) jika aduan itu dibuat tanpa nama pengadu diketahui;_

_(c) jika pengadu tidak boleh dikenal pasti atau dikesan;_

_(d) jika Pesuruhjaya berpuas hati bahawa pengguna data yang_
berkaitan tidak menjadi seorang pengguna data bagi
tempoh tidak kurang daripada dua tahun sebaik sebelum
tarikh Pesuruhjaya menerima aduan itu; atau

_(e) dalam mana-mana hal keadaan lain yang difikirkannya_
patut.

(3) Jika Pesuruhjaya enggan di bawah seksyen ini untuk
menjalankan atau meneruskan suatu penyiasatan yang dimulakan
melalui suatu aduan, dia hendaklah, dengan secepat yang dapat


-----

72 _Rang Undang-Undang_

dilaksanakan tetapi dalam mana-mana hal tidak lewat daripada
tiga puluh hari selepas tarikh penerimaan aduan itu, melalui notis
bertulis yang disampaikan kepada pengadu itu memaklumkan
pengadu itu mengenai keengganan itu dan sebab-sebab bagi
keengganan itu.

(4) Sesuatu rayuan boleh dibuat kepada Tribunal Rayuan
terhadap mana-mana keengganan yang dinyatakan dalam notis
di bawah subseksyen (3) oleh pengadu yang kepadanya notis itu
disampaikan atau jika pengadu ialah seorang yang berkaitan, oleh
subjek data yang berkenaan dengannya pengadu ialah orang yang
berkaitan.

**Pesuruhjaya boleh menjalankan atau meneruskan penyiasatan**
**yang dimulakan melalui aduan walaupun aduan itu ditarik**
**balik**

**107. Jika Pesuruhjaya berpendapat bahawa adalah demi kepentingan**
awam untuk berbuat demikian, dia boleh menjalankan atau
meneruskan suatu penyiasatan yang dimulakan melalui suatu
aduan walaupun pengadu itu telah menarik balik aduan itu dan,
dalam mana-mana hal sedemikian, peruntukan Akta ini hendaklah
terpakai bagi aduan dan pengadu itu seolah-olah aduan itu telah
tidak ditarik balik.

**Notis penguatkuasaan**

**108. (1) Jika, berikutan dengan penyelesaian suatu penyiasatan**
mengenai suatu perbuatan, amalan atau permintaan yang dinyatakan
dalam aduan, Pesuruhjaya berpendapat bahawa pengguna data
yang berkaitan—

_(a) melanggar suatu peruntukan Akta ini; atau_

_(b) telah melanggar peruntukan sedemikian dalam hal keadaan_
yang menjadikan berkemungkinan bahawa pelanggaran
itu akan berterusan atau berulang,

maka Pesuruhjaya boleh menyampaikan suatu notis penguatkuasaan
kepada pengguna data yang berkaitan—

(A) yang menyatakan bahawa dia berpendapat sedemikian;


-----

_Perlindungan Data Peribadi_ 73

(B) yang menyatakan peruntukan Akta ini yang berdasarkannya
dia berpendapat sedemikian dan sebab-sebab kenapa dia
berpendapat sedemikian;

(C) yang mengarahkan pengguna data yang berkaitan untuk
mengambil apa-apa langkah yang dinyatakan dalam notis
penguatkuasaan itu untuk meremedi pelanggaran itu atau,
mengikut hal keadaan, perkara yang menyebabkannya
dalam apa-apa tempoh yang dinyatakan dalam notis
penguatkuasaan itu; dan

(D) yang mengarahkan, jika perlu, pengguna data yang
berkaitan untuk memberhentikan pemprosesan data
peribadi sementara menunggu pengguna data yang
berkaitan meremedi pelanggaran itu.

(2) Pesuruhjaya hendaklah, dalam menentukan sama ada untuk
menyampaikan suatu notis penguatkuasaan, menimbangkan sama
ada pelanggaran atau perkara yang dengannya notis penguatkuasaan
itu adalah berhubungan telah menyebabkan atau berkemungkinan
akan menyebabkan kerosakan atau distres kepada subjek data
bagi data peribadi yang dengannya pelanggaran atau perkara itu
adalah berhubungan.

(3) Langkah yang dinyatakan dalam notis penguatkuasaan
untuk meremedi pelanggaran atau perkara yang dengannya notis
penguatkuasaan itu adalah berhubungan boleh dibuat—

_(a) sehingga apa-apa takat dengan merujuk kepada mana-_
mana tataamalan yang telah diluluskan; atau

_(b) supaya memberi pengguna data yang berkaitan suatu_
pilihan antara cara-cara yang berlainan untuk meremedi
pelanggaran atau perkara itu.

(4) Tempoh yang dinyatakan dalam notis penguatkuasaan di
bawah subseksyen (1) untuk mengambil langkah yang dinyatakan
dalamnya tidak boleh habis tempoh sebelum berakhirnya tempoh
yang dinyatakan dalam subseksyen 93(2) yang dalam tempoh itu
suatu rayuan terhadap notis penguatkuasaan itu boleh dibuat dan,
jika rayuan sedemikian dibuat, langkah itu tidak perlu diambil
sementara menunggu penentuan atau penarikan balik rayuan
itu.


-----

74 _Rang Undang-Undang_

(5) Walau apa pun subseksyen (4), jika Pesuruhjaya berpendapat
bahawa atas alasan hal keadaan khas langkah yang dinyatakan
dalam notis penguatkuasaan itu sepatutnya diambil atas dasar
keterdesakan—

_(a) dia boleh memasukkan suatu pernyataan yang membawa_
maksud sedemikian dalam notis penguatkuasaan itu
berserta dengan sebab-sebab kenapa dia berpendapat
sedemikian; dan

_(b) jika pernyataan itu telah dimasukkan sedemikian,_
subseksyen (4) tidak terpakai tetapi notis penguatkuasaan
itu tidak boleh menghendaki supaya langkah itu diambil
sebelum berakhirnya tempoh tujuh hari dari tarikh notis
penguatkuasaan itu disampaikan.

(6) Suatu rayuan boleh dibuat kepada Tribunal Rayuan terhadap
suatu notis penguatkuasaan oleh pengguna data yang berkaitan
mengikut seksyen 93.

(7) Jika Pesuruhjaya—

_(a) mempunyai pendapat yang disebut dalam subseksyen (1)_
berkenaan dengan pengguna data yang berkaitan pada
bila-bila masa sebelum suatu penyiasatan diselesaikan;
dan

_(b) juga berpendapat bahawa, atas alasan hal keadaan khas,_
suatu notis penguatkuasaan sepatutnya disampaikan kepada
pengguna data yang berkaitan atas dasar keterdesakan,

dia boleh menyampaikan notis penguatkuasaan itu walaupun
penyiasatan itu belum diselesaikan dan, dalam mana-mana hal
sedemikian—

(A) Pesuruhjaya hendaklah, tanpa menjejaskan apa-apa perkara
lain yang akan dimasukkan dalam notis penguatkuasaan
itu, menyatakan dalam notis penguatkuasaan itu sebabsebab tentang kenapa dia mempunyai pendapat yang
disebut dalam perenggan _(b); dan_

(B) peruntukan lain Akta ini, termasuk seksyen ini, hendaklah
ditafsirkan dengan sewajarnya.


-----

_Perlindungan Data Peribadi_ 75

(8) Seseorang yang tidak mematuhi suatu notis penguatkuasaan
melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Perubahan atau pembatalan notis penguatkuasaan**

**109. Pesuruhjaya boleh, atas inisiatifnya sendiri atau atas**
permohonan seorang pengguna data yang berkaitan, mengubah atau
membatalkan notis penguatkuasaan yang disampaikan di bawah
subseksyen 108(1) melalui notis bertulis kepada pengguna data
yang berkaitan jika Pesuruhjaya berpuas hati dengan tindakan
yang diambil oleh pengguna data yang berkaitan untuk meremedi
pelanggaran itu.

BAHAGIAN IX

PENGUATKUASAAN

**Pegawai diberi kuasa**

**110. Pesuruhjaya boleh secara bertulis memberi kuasa mana-mana**
pegawai yang dilantik di bawah seksyen 50 dan 51 atau manamana pegawai awam untuk menjalankan kuasa penguatkuasaan
di bawah Akta ini.

**Kad kuasa**

**111.** (1) Pesuruhjaya hendaklah mengeluarkan kepada setiap
pegawai diberi kuasa suatu kad kuasa yang hendaklah ditandatangani
oleh Pesuruhjaya.

(2) Apabila pegawai diberi kuasa menjalankan mana-mana
kuasa penguatkuasaan di bawah Akta ini, dia hendaklah, apabila
diminta, menunjukkan kepada orang yang terhadapnya kuasa
itu sedang dijalankan kad kuasa yang dikeluarkan kepadanya di
bawah subseksyen (1).


-----

76 _Rang Undang-Undang_

**Kuasa penyiasatan**

**112. (1) Seseorang pegawai diberi kuasa boleh menyiasat pelakuan**
mana-mana kesalahan di bawah Akta ini.

(2) Bagi mengelakkan keraguan, diisytiharkan bahawa bagi
maksud Akta ini, pegawai diberi kuasa hendaklah mempunyai
segala atau mana-mana kuasa khas seorang pegawai polis daripada
apa-apa jua pangkat berhubungan dengan penyiasatan polis dalam
kes boleh tangkap seperti yang diperuntukkan di bawah Kanun
Tatacara Jenayah [Akta 593], dan kuasa itu adalah sebagai tambahan
kepada kuasa yang diperuntukkan di bawah Akta ini dan bukan
pengurangan baginya.

**Penggeledahan dan penyitaan dengan waran**

**113. (1) Jika ternyata pada seseorang Majistret, berdasarkan**
maklumat bertulis dengan bersumpah daripada pegawai diberi
kuasa dan selepas apa-apa siasatan sebagaimana yang difikirkan
perlu oleh Majistret, bahawa terdapat sebab yang munasabah
untuk mempercayai bahawa—

_(a) mana-mana premis telah digunakan bagi; atau_

_(b) ada di dalam mana-mana premis keterangan yang perlu_
untuk menjalankan suatu penyiasatan mengenai,

pelakuan suatu kesalahan di bawah Akta ini, Majistret boleh
mengeluarkan suatu waran yang memberi kuasa pegawai diberi
kuasa yang dinamakan dalam waran itu pada bila-bila masa
yang munasabah pada waktu siang atau malam dan dengan atau
tanpa bantuan, untuk memasuki premis itu dan jika perlu dengan
menggunakan kekerasan.

(2) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa penggeledahan
dan penyitaan—

_(a) mana-mana komputer, buku, akaun, data berkomputer atau_
dokumen lain yang mengandungi atau yang semunasabahnya
disyaki mengandungi maklumat mengenai apa-apa
kesalahan yang disyaki telah dilakukan;


-----

_Perlindungan Data Peribadi_ 77

_(b) mana-mana papan tanda, kad, surat, risalah, lembaran atau_
notis yang menyatakan atau yang menyiratkan bahawa
orang itu didaftarkan di bawah Akta ini; atau

_(c) apa-apa kelengkapan, peralatan atau barang yang_
semunasabahnya dipercayai dapat memberikan keterangan
mengenai pelakuan kesalahan itu.

(3) Seorang pegawai diberi kuasa yang menjalankan
penggeledahan di bawah subseksyen (1) boleh, bagi maksud
menyiasat kesalahan itu, memeriksa mana-mana orang yang berada
di dalam atau di premis itu.

(4) Seorang pegawai diberi kuasa yang membuat pemeriksaan
terhadap seseorang di bawah subseksyen (3) atau seksyen 114
boleh menyita atau mengambil milik, dan menyimpan dalam
jagaan selamat semua benda selain pakaian yang perlu yang
dijumpai pada orang itu, dan apa-apa benda sedemikian yang
mengenainya ada sebab untuk mempercayai bahawa benda itu
merupakan peralatan atau keterangan lain mengenai kesalahan itu
boleh ditahan sehingga orang itu dilepaskan atau dibebaskan.

(5) Apabila perlu untuk menyebabkan seseorang perempuan
diperiksa, pemeriksaan itu hendaklah dilakukan oleh seorang
perempuan lain dengan penuh kesopanan.

(6) Jika, oleh sebab sifat, saiz atau amaunnya, pemindahan
mana-mana komputer, buku, akaun, data berkomputer atau dokumen
lain, papan tanda, kad, surat, risalah, lembaran, notis, kelengkapan,
peralatan atau barang yang disita di bawah seksyen ini tidak dapat
dilaksanakan, pegawai diberi kuasa hendaklah dengan apa-apa
cara mengelak komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang itu di dalam premis atau bekas
yang di dalamnya ia dijumpai.

(7) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen (6)
atau memindahkan mana-mana komputer, buku, akaun, data
berkomputer atau dokumen lain, papan tanda, kad, surat, risalah,
lembaran, notis, kelengkapan, peralatan atau barang yang dilak
atau cuba untuk berbuat demikian melakukan suatu kesalahan dan
boleh, apabila disabitkan, didenda tidak melebihi lima puluh ribu
ringgit atau dipenjarakan selama tempoh tidak melebihi enam
bulan atau kedua-duanya.


-----

78 _Rang Undang-Undang_

**Penggeledahan dan penyitaan tanpa waran**

**114.** Jika seseorang pegawai diberi kuasa berpuas hati atas
maklumat yang diterima bahawa dia mempunyai sebab yang
munasabah untuk mempercayai bahawa oleh sebab kelengahan
dalam memperoleh suatu waran geledah di bawah seksyen 113
penyiasatan akan terjejas atau keterangan mengenai pelakuan
suatu kesalahan mungkin diganggu, dipindahkan, dirosakkan atau
dimusnahkan, pegawai diberi kuasa itu boleh memasuki premis itu
dan menjalankan di dalam, pada dan berkenaan dengan premis itu
semua kuasa yang disebut dalam seksyen 113 dengan cara yang
sepenuhnya dan secukupnya seolah-olah dia diberi kuasa untuk
berbuat demikian oleh suatu waran yang dikeluarkan di bawah
seksyen itu.

**Capaian kepada data berkomputer**

**115. (1) Seorang pegawai diberi kuasa yang menjalankan suatu**
penggeledahan di bawah seksyen 113 dan 114 hendaklah diberi
capaian kepada data berkomputer sama ada disimpan dalam suatu
komputer atau selainnya.

(2) Bagi maksud seksyen ini, “capaian”—

_(a) termasuklah diberi kata laluan, kod penyulitan, kod_
penyahsulitan, perisian atau perkakasan yang perlu dan
apa-apa cara lain yang dikehendaki untuk membolehkan
data berkomputer itu difahami; dan

_(b) mempunyai erti yang diberikan kepadanya oleh_
subseksyen 2(2) dan (5) Akta Jenayah Komputer 1997

[Akta 563].

**Waran boleh diterima walaupun cacat**

**116.** Suatu waran geledah yang dikeluarkan di bawah Akta ini
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan
bagi waran itu, dan mana-mana komputer, buku, akaun, data
berkomputer atau dokumen lain, papan tanda, kad, surat, risalah,
lembaran, notis, kelengkapan, peralatan atau barang yang disita
di bawah waran itu hendaklah boleh diterima sebagai keterangan
dalam mana-mana prosiding di bawah Akta ini.


-----

_Perlindungan Data Peribadi_ 79

**Senarai komputer, buku, akaun, dsb., yang disita**

**117.** (1) Kecuali sebagaimana yang diperuntukkan dalam
subseksyen (2), jika mana-mana komputer, buku, akaun, data
berkomputer atau dokumen lain, papan tanda, kad, surat, risalah,
lembaran, notis, kelengkapan, peralatan atau barang disita menurut
Akta ini, pegawai diberi kuasa yang membuat penggeledahan
itu—

_(a) hendaklah menyediakan—_

(i) suatu senarai komputer, buku, akaun, data berkomputer
atau dokumen lain, papan tanda, kad, surat, risalah,
lembaran, notis, kelengkapan, peralatan atau barang
yang disita itu dan hendaklah menandatangani
senarai itu; dan

(ii) suatu notis bertulis mengenai penyitaan itu yang
mengandungi alasan bagi penyitaan itu dan
hendaklah menandatangani notis itu; dan

_(b) hendaklah dengan secepat yang dapat dilaksanakan_
menyampaikan suatu salinan senarai komputer, buku,
akaun, data berkomputer atau dokumen lain, papan
tanda, kad, surat, risalah, lembaran, notis, kelengkapan,
peralatan atau barang yang disita dan notis bertulis
mengenai penyitaan itu kepada penghuni premis yang
telah digeledah, atau kepada ejen atau pekhidmatnya di
dalam premis itu.

(2) Notis bertulis mengenai penyitaan itu tidak dikehendaki
untuk disampaikan menurut perenggan (1)(b) jika penyitaan itu
dibuat dengan kehadiran orang yang terhadapnya prosiding di
bawah Akta ini diniatkan untuk diambil, atau dengan kehadiran
pemunya harta sedemikian atau ejennya, mengikut mana-mana
yang berkenaan.

(3) Jika premis itu tidak diduduki, pegawai diberi kuasa
hendaklah menampalkan suatu salinan senarai komputer, buku,
akaun, data berkomputer atau dokumen lain, papan tanda, kad,
surat, risalah, lembaran, notis, kelengkapan, peralatan atau barang
yang disita itu di tempat yang mudah dilihat di premis itu.

**Pelepasan komputer, buku, akaun, dsb., yang disita**

**118.** (1) Jika mana-mana komputer, buku, akaun, data berkomputer
atau dokumen lain, papan tanda, kad, surat, risalah, lembaran, notis,


-----

80 _Rang Undang-Undang_

pegawai diberi kuasa yang membuat penyitaan itu boleh, selepas
merujuk kepada Pendakwa Raya, melepaskan komputer, buku,
akaun, data berkomputer atau dokumen lain, papan tanda, kad,
surat, risalah, lembaran, notis, kelengkapan, peralatan atau barang
itu kepada orang yang ditentukan olehnya sebagai berhak secara
sah kepadanya, jika komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang itu tidak boleh dilucuthakkan
di bawah Akta ini, dan tidak dikehendaki selainnya bagi maksud
apa-apa prosiding di bawah Akta ini atau bagi maksud apa-apa
pendakwaan di bawah mana-mana undang-undang bertulis yang
lain, dan sekiranya sedemikian pegawai diberi kuasa yang membuat
penyitaan itu, atau Kerajaan Persekutuan, Pesuruhjaya atau manamana orang yang bertindak bagi pihak Kerajaan Persekutuan
atau Pesuruhjaya tidak boleh dikenakan apa-apa prosiding oleh
mana-mana orang jika penyitaan dan pelepasan komputer, buku,
akaun, data berkomputer atau dokumen lain, papan tanda, kad,
surat, risalah, lembaran, notis, kelengkapan, peralatan atau barang
itu telah dibuat dengan suci hati.

(2) Suatu rekod bertulis hendaklah dibuat oleh pegawai diberi
kuasa yang membuat pelepasan komputer, buku, akaun, data
berkomputer atau dokumen lain, papan tanda, kad, surat, risalah,
lembaran, notis, kelengkapan, peralatan atau barang di bawah
subseksyen (1) yang menyatakan secara terperinci hal keadaan
dan sebab bagi pelepasan itu, dan dia hendaklah menghantarkan
suatu salinan rekod itu kepada Pendakwa Raya dalam tempoh
tujuh hari dari pelepasan itu.

**Tiada kos atau ganti rugi yang berbangkit daripada penyitaan**
**boleh didapatkan**

**119.** Tiada seorang pun boleh, dalam apa-apa prosiding di hadapan
mana-mana mahkamah berkenaan dengan mana-mana komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang yang disita dalam menjalankan atau yang berupa sebagai
menjalankan mana-mana kuasa yang diberikan di bawah Akta ini,
berhak kepada kos prosiding itu atau kepada apa-apa ganti rugi
atau relief lain melainkan jika penyitaan itu dibuat tanpa sebab
yang munasabah.


-----

_Perlindungan Data Peribadi_ 81

**Halangan terhadap penggeledahan**

**120.** Mana-mana orang yang—

_(a) enggan untuk memberi mana-mana pegawai diberi kuasa_
akses kepada mana-mana premis yang pegawai diberi
kuasa itu berhak kepadanya di bawah Akta ini atau
dalam melaksanakan apa-apa kewajipan yang dikenakan
atau kuasa yang diberikan oleh Akta ini;

_(b) mengamang, menghalang, menggalang atau melengahkan_
mana-mana pegawai diberi kuasa dalam membuat apaapa kemasukan yang pegawai diberi kuasa itu berhak
membuatnya di bawah Akta ini, atau dalam melaksanakan
apa-apa kewajipan yang dikenakan atau kuasa yang
diberikan oleh Akta ini; atau

_(c) enggan untuk memberi mana-mana pegawai diberi kuasa_
apa-apa maklumat berhubungan dengan sesuatu kesalahan
atau kesalahan yang disyaki di bawah Akta ini atau apa-apa
maklumat lain yang boleh semunasabahnya dikehendaki
daripadanya dan yang ada dalam pengetahuannya atau
dalam kuasanya untuk memberikannya,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi dua tahun atau didenda
tidak melebihi sepuluh ribu ringgit atau kedua-duanya.

**Kuasa untuk menghendaki pengemukaan komputer, buku,**
**akaun, dsb.**

**121.** Seorang pegawai diberi kuasa hendaklah, bagi maksud
pelaksanaan Akta ini, mempunyai kuasa untuk melakukan semua
atau mana-mana yang berikut:

_(a) menghendaki pengemukaan mana-mana komputer, buku,_
akaun, data berkomputer atau dokumen lain yang
disimpan oleh pengguna data atau mana-mana orang
lain dan untuk memeriksa, meneliti dan memuat turun
daripadanya, membuat salinannya atau mengambil cabutan
daripadanya;

_(b) menghendaki pengemukaan mana-mana dokumen pengenalan_
daripada mana-mana orang berhubungan dengan manamana perbuatan atau kesalahan di bawah Akta ini;


-----

82 _Rang Undang-Undang_

_(c) membuat apa-apa siasatan yang perlu untuk memastikan_
sama ada peruntukan Akta ini telah dipatuhi.

**Kuasa untuk menghendaki kehadiran orang yang mempunyai**
**pengetahuan tentang kes**

**122.** (1) Seorang pegawai diberi kuasa yang menjalankan suatu
penyiasatan di bawah Akta ini boleh melalui perintah bertulis
menghendaki kehadiran di hadapannya mana-mana orang yang
pada pendapat pegawai diberi kuasa itu mempunyai pengetahuan
tentang fakta dan hal keadaan kes itu, dan orang itu hendaklah
hadir sebagaimana yang dikehendaki sedemikian.

(2) Jika mana-mana orang enggan atau tidak hadir sebagaimana
yang dikehendaki sedemikian, pegawai diberi kuasa itu boleh
melaporkan keengganan atau ketidakhadiran itu kepada seorang
Majistret yang hendaklah mengeluarkan suatu saman untuk
memastikan kehadiran orang itu sebagaimana yang dikehendaki
oleh perintah yang dibuat di bawah subseksyen (1).

**Pemeriksaan orang yang mempunyai pengetahuan tentang**
**kes**

**123.** (1) Seorang pegawai diberi kuasa yang menjalankan suatu
penyiasatan di bawah Akta ini boleh memeriksa secara lisan
mana-mana orang yang dikatakan mempunyai pengetahuan tentang
fakta dan hal keadaan kes itu dan hendaklah mengubah ke dalam
bentuk bertulis apa-apa pernyataan yang dibuat oleh orang yang
diperiksa sedemikian.

(2) Orang itu adalah terikat untuk menjawab semua soalan
yang berhubungan dengan kes itu yang diajukan kepadanya oleh
pegawai diberi kuasa itu:

Dengan syarat bahawa orang itu boleh enggan untuk
menjawab mana-mana soalan yang jawapannya berkecenderungan
mendedahkannya kepada pertuduhan jenayah atau penalti atau
pelucuthakan.

(3) Seseorang yang membuat suatu pernyataan di bawah seksyen
ini adalah terikat di sisi undang-undang untuk menyatakan yang
benar, sama ada pernyataan itu dibuat secara keseluruhannya atau
sebahagiannya dalam menjawab soalan atau tidak.


-----

_Perlindungan Data Peribadi_ 83

(4) Pegawai diberi kuasa yang memeriksa seseorang di bawah
subseksyen (1) hendaklah terlebih dahulu memaklumkan orang
itu mengenai peruntukan subseksyen (2) dan (3).

(5) Sesuatu pernyataan yang dibuat oleh mana-mana orang
di bawah seksyen ini hendaklah, bila mana mungkin, dicatatkan
secara bertulis dan ditandatangani oleh orang yang membuatnya
atau dilekatkan cap ibu jarinya, mengikut mana-mana yang
berkenaan, selepas pernyataan itu dibacakan kepadanya dalam
bahasa dia membuatnya dan selepas dia diberi peluang untuk
membuat apa-apa pembetulan yang dia mahu.

**Kebolehterimaan pernyataan sebagai keterangan**

**124. (1) Kecuali sebagaimana yang diperuntukkan dalam**
seksyen ini, tiada pernyataan yang dibuat oleh mana-mana orang
kepada seorang pegawai diberi kuasa dalam penjalanan suatu
penyiasatan yang dibuat di bawah Akta ini boleh digunakan
sebagai keterangan.

(2) Jika mana-mana saksi dipanggil bagi pendakwaan atau
pembelaan, selain tertuduh, mahkamah hendaklah, atas permintaan
tertuduh atau pendakwa, merujuk kepada mana-mana pernyataan yang
dibuat oleh saksi itu kepada pegawai diberi kuasa dalam penjalanan
penyiasatan di bawah Akta ini dan boleh kemudian, jika difikirkan
patut oleh mahkamah demi kepentingan keadilan, mengarahkan
supaya tertuduh diberi suatu salinan pernyataan itu dan pernyataan
itu boleh digunakan untuk mencabar kebolehpercayaan saksi itu
mengikut cara yang diperuntukkan oleh Akta Keterangan 1950

[Akta 56].

(3) Jika tertuduh telah membuat suatu pernyataan semasa
penjalanan suatu penyiasatan, pernyataan itu boleh diterima sebagai
keterangan untuk menyokong pembelaannya semasa penjalanan
perbicaraan.

(4) Tiada apa jua dalam seksyen ini hendaklah disifatkan
terpakai bagi apa-apa pernyataan yang dibuat dalam penjalanan
perbarisan cam atau yang diliputi oleh seksyen 27 atau
perenggan 32(1)(a), _(i) dan_ _(j) Akta Keterangan 1950._


-----

84 _Rang Undang-Undang_

(5) Apabila mana-mana orang dipertuduh atas mana-mana
kesalahan yang berhubungan dengan—

_(a) pembuatan; atau_

_(b) kandungan,_

mana-mana pernyataan yang dibuat olehnya kepada seorang
pegawai diberi kuasa dalam penjalanan suatu penyiasatan yang
dibuat di bawah Akta ini, pernyataan itu boleh digunakan sebagai
keterangan dalam kes pendakwaan.

**Pelucuthakan komputer, buku, akaun, dsb., yang disita**

**125. (1) Mana-mana komputer, buku, akaun, data berkomputer**
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang disita boleh
dilucuthakkan.

(2) Suatu perintah bagi pelucuthakan komputer, buku, akaun,
data berkomputer atau dokumen lain, papan tanda, kad, surat,
risalah, lembaran, notis, kelengkapan, peralatan atau barang yang
disita dan boleh dilucuthakkan di bawah Akta ini hendaklah
dibuat oleh mahkamah yang di hadapannya pendakwaan berkenaan
dengannya telah diadakan jika dibuktikan sehingga memuaskan
hati mahkamah bahawa suatu kesalahan di bawah Akta ini telah
dilakukan dan bahawa komputer, buku, akaun, data berkomputer
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang disita itu ialah
hal perkara bagi atau telah digunakan dalam pelakuan kesalahan
itu, walaupun tiada orang telah disabitkan atas kesalahan itu.

(3) Jika tiada pendakwaan berkenaan dengan mana-mana
komputer, buku, akaun, data berkomputer atau dokumen lain,
papan tanda, kad, surat, risalah, lembaran, notis, kelengkapan,
peralatan atau barang yang disita di bawah Akta ini, komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang itu hendaklah diambil dan disifatkan terlucut hak apabila
habis tempoh satu bulan kalendar dari tarikh penyampaian notis ke
alamat yang terakhir diketahui orang yang daripadanya komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang itu disita yang menyatakan bahawa tiada pendakwaan


-----

_Perlindungan Data Peribadi_ 85

berkenaan dengan komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang itu, melainkan jika sebelum
habis tempoh itu suatu tuntutan baginya dibuat mengikut cara
yang dinyatakan dalam subseksyen (4), (5) dan (6).

(4) Mana-mana orang yang menegaskan bahawa dia ialah
pemunya komputer, buku, akaun, data berkomputer atau dokumen
lain, papan tanda, kad, surat, risalah, lembaran, notis, kelengkapan,
peralatan atau barang yang disebut dalam subseksyen (3) dan
bahawa ia tidak boleh dilucuthakkan boleh memberi, sendiri atau
melalui ejennya yang diberi kuasa secara bertulis, notis bertulis
kepada pegawai diberi kuasa yang dalam milikannya komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang itu dipegang bahawa dia menuntut komputer, buku, akaun,
data berkomputer atau dokumen lain, papan tanda, kad, surat,
risalah, lembaran, notis, kelengkapan, peralatan atau barang itu.

(5) Apabila notis di bawah subseksyen (4) diterima, pegawai
diberi kuasa hendaklah merujukkan perkara itu kepada Majistret
bagi keputusannya.

(6) Majistret yang kepadanya perkara itu dirujukkan di bawah
subseksyen (5) hendaklah mengeluarkan suatu saman yang
menghendaki orang yang menegaskan bahawa dia ialah pemunya
komputer, buku, akaun, data berkomputer atau dokumen lain,
papan tanda, kad, surat, risalah, lembaran, notis, kelengkapan,
peralatan atau barang itu dan orang yang daripadanya ia disita
untuk hadir di hadapan Majistret itu, dan apabila mereka hadir
atau apabila mereka tidak hadir, setelah dibuktikan bahawa
saman itu telah disampaikan dengan sewajarnya, Majistret itu
hendaklah meneruskan pemeriksaan perkara itu dan, apabila
dibuktikan bahawa suatu kesalahan di bawah Akta ini telah
dilakukan dan bahawa komputer, buku, akaun, data berkomputer
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang disita itu ialah
hal perkara bagi atau telah digunakan dalam pelakuan kesalahan
itu, Majistret hendaklah memerintahkan supaya komputer, buku,
akaun, data berkomputer atau dokumen lain, papan tanda, kad,
surat, risalah, lembaran, notis, kelengkapan, peralatan atau barang
itu dilucuthakkan, dan hendaklah, jika tiada bukti sedemikian,
memerintahkan pelepasannya.


-----

86 _Rang Undang-Undang_

(7) Mana-mana komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang yang dilucuthakkan atau
disifatkan terlucut hak hendaklah diserahkan kepada Pesuruhjaya
dan hendaklah dilupuskan mengikut apa-apa cara yang difikirkan
patut oleh Pesuruhjaya.

**Percantuman kesalahan**

**126.** Walau apa pun apa-apa jua yang terkandung dalam seksyen 164
Kanun Tatacara Jenayah, jika seseorang dituduh atas lebih daripada
satu kesalahan di bawah Akta ini, dia boleh dipertuduh atas
dan dibicarakan dalam satu perbicaraan bagi seberapa banyak
kesalahan yang dilakukan dalam jarak masa tidak kira apa jua
pun tempohnya.

**Kuasa menangkap**

**127. (1) Seorang pegawai diberi kuasa atau pegawai polis boleh**
menangkap tanpa waran mana-mana orang yang semunasabahnya
dipercayai olehnya telah melakukan atau cuba melakukan suatu
kesalahan di bawah Akta ini.

(2) Seorang pegawai diberi kuasa yang membuat tangkapan
di bawah subseksyen (1) hendaklah tanpa kelengahan yang tidak
perlu menyerahkan orang yang ditangkap sedemikian kepada pegawai
polis yang paling hampir atau, jika tiada pegawai polis, membawa
orang itu ke balai polis yang paling hampir, dan selepas itu orang
itu hendaklah diperlakukan sebagaimana yang diperuntukkan oleh
undang-undang yang berhubungan dengan tatacara jenayah yang
sedang berkuat kuasa seolah-olah dia ditangkap oleh seorang
pegawai polis.

BAHAGIAN X

PELBAGAI

**Daftar**

**128. (1) Pesuruhjaya hendaklah menyenggarakan dalam kedua-**
dua bentuk fizikal dan elektronik suatu daftar sebagaimana yang
dikehendaki di bawah Akta ini.


-----

_Perlindungan Data Peribadi_ 87

(2) Seseorang boleh apabila dibayarnya fi yang ditetapkan—

_(a) memeriksa daftar itu; atau_

_(b) membuat salinan atau mengambil cabutan daripada suatu_
entri dalam daftar itu.

(3) Jika seseorang meminta supaya suatu salinan entri dalam
daftar itu diberikan dalam bentuk elektronik, Pesuruhjaya boleh
memberikan maklumat yang berkenaan melalui cara elektronik.

**Pemindahan data peribadi ke tempat di luar Malaysia**

**129. (1) Seseorang pengguna data tidak boleh memindahkan**
mana-mana data peribadi mengenai seorang subjek data ke suatu
tempat di luar Malaysia melainkan jika ke mana-mana tempat
yang ditentukan oleh Menteri, atas syor Pesuruhjaya, melalui
pemberitahuan yang disiarkan dalam _Warta._

(2) Bagi maksud subseksyen (1), Menteri boleh menentukan
mana-mana tempat di luar Malaysia jika—

_(a)_ di tempat itu ada berkuat kuasa mana-mana undang-undang
yang sebahagian besarnya serupa dengan Akta ini, atau
yang dapat digunakan bagi maksud yang sama seperti
Akta ini; atau

_(b)_ tempat itu memastikan suatu tahap perlindungan yang
mencukupi berhubung dengan pemprosesan data peribadi
yang sekurang-kurangnya setara dengan tahap perlindungan
yang diberikan oleh Akta ini.

(3) Walau apa pun subseksyen (1), seseorang pengguna data
boleh memindahkan mana-mana data peribadi ke suatu tempat
di luar Malaysia jika—

_(a) subjek data telah memberikan persetujuannya terhadap_
pemindahan itu;

(b) pemindahan itu perlu bagi pelaksanaan suatu kontrak
antara subjek data dengan pengguna data itu;

_(c) pemindahan itu perlu bagi penyempurnaan atau pelaksanaan_
suatu kontrak antara pengguna data itu dengan suatu
pihak ketiga yang—

(i) dibuat atas permintaan subjek data itu; atau


-----

88 _Rang Undang-Undang_

(ii) adalah untuk kepentingan subjek data;

_(d) pemindahan itu adalah bagi maksud mana-mana prosiding_
undang-undang atau bagi maksud untuk mendapatkan
nasihat undang-undang atau untuk mewujudkan,
menjalankan atau mempertahankan hak di sisi undangundang;

_(e) pengguna data itu mempunyai alasan yang munasabah_
untuk mempercayai bahawa dalam segala hal keadaan
mengenai hal itu—

(i) pemindahan itu adalah bagi mengelakkan atau
mengurangkan tindakan yang memudaratkan
terhadap subjek data;

(ii) adalah tidak praktikal untuk mendapatkan persetujuan
subjek data secara bertulis mengenai pemindahan
itu; dan

(iii) jika adalah praktikal untuk mendapatkan
persetujuan itu, subjek data itu akan memberikan
persetujuannya;

_(f) pengguna data itu telah mengambil segala langkah berjaga-_
jaga yang munasabah dan telah menjalankan segala usaha
yang wajar untuk memastikan bahawa data peribadi itu
tidak akan diproses di tempat itu mengikut apa-apa cara
yang, sekiranya tempat itu ialah Malaysia, akan menjadi
suatu pelanggaran Akta ini;

_(g)_ pemindahan itu perlu untuk melindungi kepentingan vital
subjek data; atau

_(h) pemindahan itu perlu oleh sebab ia berkepentingan awam_
dalam hal keadaan yang ditentukan oleh Menteri.

(4) Jika Pesuruhjaya mempunyai alasan yang munasabah
untuk mempercayai bahawa di tempat yang ditentukan di bawah
subseksyen (1) tidak ada lagi berkuat kuasa mana-mana undangundang yang sebahagian besarnya serupa dengan Akta ini, atau
yang dapat digunakan bagi maksud yang sama seperti Akta
ini—

_(a) Pesuruhjaya hendaklah membuat apa-apa syor kepada_
Menteri yang hendaklah, sama ada dengan membatalkan
atau meminda pemberitahuan yang dibuat di bawah
subseksyen (1) menyebabkan tempat itu terhenti


-----

_Perlindungan Data Peribadi_ 89

menjadi suatu tempat yang kepadanya data peribadi boleh
dipindahkan di bawah seksyen ini; dan

_(b)_ pengguna data itu hendaklah berhenti memindahkan
apa-apa data peribadi mengenai seorang subjek data
kepada tempat itu berkuat kuasa mulai dari tempoh yang
ditentukan oleh Menteri dalam pemberitahuan itu.

(5) Seseorang pengguna data yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi tiga ratus ribu ringgit atau dipenjarakan selama
tempoh tidak melebihi dua tahun atau kedua-duanya.

(6) Bagi maksud seksyen ini, “tindakan yang memudaratkan”,
berhubungan dengan seorang subjek data, ertinya apa-apa tindakan
yang boleh membawa kesan yang memudaratkan terhadap hak,
faedah, keistimewaan, obligasi atau kepentingan subjek data
itu.

**Pengumpulan, dsb., data peribadi yang menyalahi undang-**
**undang**

**130. (1) Seseorang tidak boleh dengan disedarinya atau secara**
melulu, tanpa persetujuan pengguna data—

_(a)_ mengumpul atau menzahirkan data peribadi yang dipegang
oleh pengguna data itu; atau

_(b) menyebabkan penzahiran data peribadi yang dipegang_
oleh pengguna data itu kepada orang lain.

(2) Subseksyen (1) tidak terpakai bagi seseorang yang
menunjukkan—

_(a) bahawa pengumpulan atau penzahiran data peribadi itu atau_
perihal menyebabkan penzahiran data peribadi itu—

(i) adalah perlu bagi maksud menghalang atau mengesan
sesuatu jenayah atau bagi maksud penyiasatan;
atau

(ii) adalah dikehendaki atau dibenarkan oleh atau
di bawah mana-mana undang-undang atau oleh
perintah suatu mahkamah;


-----

90 _Rang Undang-Undang_

_(b) bahawa dia bertindak dengan kepercayaan yang munasabah_
bahawa dia ada hak di sisi undang-undang untuk
mengumpul atau menzahirkan data peribadi itu atau
untuk menyebabkan penzahiran data peribadi itu kepada
orang lain;

_(c) bahawa dia bertindak dengan kepercayaan yang munasabah_
bahawa dia akan mendapat persetujuan pengguna data jika
pengguna data itu mengetahui mengenai pengumpulan atau
penzahiran data peribadi itu atau perihal menyebabkan
penzahiran data peribadi itu dan hal keadaan mengenainya;
atau

_(d) bahawa pengumpulan atau penzahiran data peribadi itu_
atau perihal menyebabkan penzahiran data peribadi itu
adalah berjustifikasi oleh sebab ia berkepentingan awam
dalam hal keadaan yang ditentukan oleh Menteri.

(3) Seseorang yang mengumpul atau menzahirkan data peribadi
atau menyebabkan penzahiran data peribadi dengan melanggar
subseksyen (1) melakukan suatu kesalahan.

(4) Seseorang yang menjual data peribadi melakukan suatu
kesalahan jika dia telah mengumpul data peribadi itu dengan
melanggar subseksyen (1).

(5) Seseorang yang menawarkan untuk menjual data peribadi
melakukan suatu kesalahan jika—

_(a) dia telah mengumpul data peribadi itu dengan melanggar_
subseksyen (1); atau

_(b) dia kemudiannya mengumpul data peribadi itu dengan_
melanggar subseksyen (1).

(6) Bagi maksud subseksyen (5), sesuatu iklan yang menunjukkan
bahawa data peribadi adalah untuk dijual atau mungkin akan dijual
merupakan suatu tawaran untuk menjual data peribadi itu.

(7) Seseorang yang melakukan suatu kesalahan di bawah seksyen
ini boleh, apabila disabitkan, didenda tidak melebihi lima ratus
ribu ringgit atau dipenjarakan selama tempoh tidak melebihi tiga
tahun atau kedua-duanya.


-----

_Perlindungan Data Peribadi_ 91

**Pensubahatan dan cubaan boleh dihukum sebagai kesalahan**

**131.** (1) Seseorang yang bersubahat dalam pelakuan atau yang
cuba untuk melakukan apa-apa kesalahan di bawah Akta ini
adalah bersalah atas kesalahan itu dan boleh, apabila disabitkan,
dikenakan hukuman yang diperuntukkan bagi kesalahan itu.

(2) Seseorang yang melakukan apa-apa perbuatan sebagai
persediaan untuk melakukan atau sebagai pelanjutan kepada pelakuan
mana-mana kesalahan di bawah Akta ini adalah bersalah atas
kesalahan itu dan boleh, apabila disabitkan, dikenakan hukuman
yang diperuntukkan bagi kesalahan itu:

Dengan syarat bahawa apa-apa tempoh pemenjaraan yang dikenakan
tidak boleh melebihi setengah daripada tempoh maksimum yang
diperuntukkan bagi kesalahan itu.

**Pengkompaunan kesalahan**

**132.** (1) Pesuruhjaya boleh, dengan keizinan secara bertulis
Pendakwa Raya, mengkompaun apa-apa kesalahan yang dilakukan
oleh mana-mana orang di bawah Akta ini dan yang ditetapkan
menjadi suatu kesalahan boleh kompaun dengan membuat suatu
tawaran bertulis kepada orang yang disyaki telah melakukan
kesalahan itu untuk mengkompaun kesalahan itu apabila dibayar
kepada Pesuruhjaya suatu amaun wang yang tidak melebihi lima
puluh peratus daripada amaun denda maksimum bagi kesalahan
itu dalam masa yang dinyatakan dalam tawaran bertulisnya.

(2) Sesuatu tawaran di bawah subseksyen (1) boleh dibuat
pada bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu atau apa-apa masa lanjutan yang
diberikan oleh Pesuruhjaya, pendakwaan bagi kesalahan itu boleh
dimulakan pada bila-bila masa selepas itu terhadap orang yang
kepadanya tawaran itu dibuat.

(3) Jika sesuatu kesalahan telah dikompaun di bawah subseksyen (1),
tiada pendakwaan boleh dimulakan berkenaan dengan kesalahan itu
terhadap orang yang kepadanya tawaran mengkompaun itu dibuat,
dan mana-mana komputer, buku, akaun, data berkomputer atau


-----

92 _Rang Undang-Undang_

dokumen lain, papan tanda, kad, surat, risalah, lembaran, notis,
kelengkapan, peralatan atau barang yang disita berkaitan dengan
kesalahan itu boleh dilepaskan atau dilucuthakkan oleh Pesuruhjaya,
tertakluk kepada apa-apa terma dan syarat yang difikirkannya
patut untuk dikenakan mengikut syarat kompaun itu.

(4) Semua jumlah wang yang diterima oleh Pesuruhjaya di
bawah seksyen ini hendaklah dibayar ke dalam Kumpulan Wang
Disatukan Persekutuan.

**Kesalahan oleh pertubuhan perbadanan**

**133. (1) Jika sesuatu pertubuhan perbadanan melakukan suatu**
kesalahan di bawah Akta ini, mana-mana orang yang pada masa
pelakuan kesalahan itu ialah seorang pengarah, ketua pegawai
eksekutif, ketua pegawai operasi, pengurus, setiausaha atau pegawai
lain yang seumpamanya dalam pertubuhan perbadanan itu atau
yang berupa bertindak atas mana-mana sifat sedemikian atau yang
mengikut apa-apa cara atau sehingga apa-apa takat bertanggungjawab
bagi pengurusan apa-apa hal-ehwal pertubuhan perbadanan itu
atau yang membantu dalam pengurusan sedemikian—

_(a) boleh dipertuduh secara berasingan atau bersesama dalam_
prosiding yang sama bersekali dengan pertubuhan
perbadanan itu; dan

_(b) jika pertubuhan perbadanan itu didapati telah melakukan_
kesalahan itu, hendaklah disifatkan telah melakukan
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa
pengetahuannya, persetujuannya atau pembiarannya;
dan

(ii) bahawa dia telah mengambil segala langkah berjagajaga yang munasabah dan telah menjalankan segala
usaha yang wajar untuk mengelakkan pelakuan
kesalahan itu.

(2) Jika mana-mana orang di bawah Akta ini boleh dikenakan
apa-apa hukuman atau penalti bagi perbuatan, peninggalan,
pengabaian atau keingkarannya, dia boleh dikenakan hukuman
atau penalti yang sama bagi tiap-tiap perbuatan, peninggalan,


-----

_Perlindungan Data Peribadi_ 93

pengabaian atau keingkaran mana-mana pekerja atau ejennya,
atau pekerja ejen itu, jika perbuatan, peninggalan, pengabaian
atau keingkaran itu telah dilakukan—

_(a) oleh pekerja orang itu dalam masa penggajiannya;_

_(b) oleh ejen itu semasa bertindak bagi pihak orang itu;_
atau

_(c) oleh pekerja ejen itu dalam masa penggajian pekerja itu_
dengan ejen itu atau selainnya bagi pihak ejen itu yang
bertindak bagi pihak orang itu.

**Pendakwaan**

**134. Tiada pendakwaan bagi sesuatu kesalahan di bawah Akta**
ini boleh dimulakan kecuali oleh atau dengan keizinan bertulis
Pendakwa Raya.

**Bidang kuasa untuk membicarakan kesalahan**

**135. Walau apa pun mana-mana undang-undang bertulis lain yang**
berlawanan, Mahkamah Sesyen hendaklah mempunyai bidang
kuasa untuk membicarakan mana-mana kesalahan di bawah Akta
ini dan mengenakan hukuman penuh bagi mana-mana kesalahan
sedemikian di bawah Akta ini.

**Penyampaian notis atau dokumen lain**

**136. (1) Penyampaian sesuatu notis atau mana-mana dokumen**
lain kepada mana-mana orang hendaklah dilaksanakan—

_(a) dengan menghantar serah notis atau dokumen lain itu_
kepada orang itu;

_(b) dengan meninggalkan notis atau dokumen lain itu di_
alamat kediaman atau tempat perniagaan orang itu yang
terakhir diketahui dalam suatu sampul yang ditujukan
kepada orang itu; atau

_(c) dengan menghantarkan notis atau dokumen lain itu melalui_
pos dalam suatu surat berdaftar Akuan Terima yang
ditujukan kepada orang itu di alamat kediamannya atau
tempat perniagaannya yang terakhir diketahui.


-----

94 _Rang Undang-Undang_

(2) Jika orang yang kepadanya telah ditujukan suatu surat
berdaftar Akuan Terima yang mengandungi apa-apa notis atau
dokumen lain yang boleh diberikan di bawah Akta ini diberitahu
mengenai hakikat bahawa terdapat suatu surat berdaftar Akuan
Terima yang sedang menunggunya di pejabat pos, dan orang
itu enggan atau abai untuk mengambil surat berdaftar Akuan
Terima itu, notis atau dokumen lain itu hendaklah disifatkan telah
disampaikan kepadanya pada tarikh dia diberitahu sedemikian.

**Akta Perlindungan Pihak Berkuasa Awam 1948**

**137. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan atau
prosiding terhadap Pesuruhjaya, Timbalan Pesuruhjaya, Penolong
Pesuruhjaya, mana-mana pegawai atau pekhidmat Pesuruhjaya,
mana-mana anggota Jawatankuasa Penasihat, mana-mana anggota,
pegawai atau pekhidmat Tribunal Rayuan, atau mana-mana pegawai
diberi kuasa berkenaan dengan apa-apa perbuatan, pengabaian
atau keingkaran yang dilakukan atau ditinggalkan olehnya atas
sifat yang sedemikian.

**Pekhidmat awam**

**138.** Pesuruhjaya, Timbalan Pesuruhjaya, Penolong Pesuruhjaya,
mana-mana pegawai atau pekhidmat Pesuruhjaya, mana-mana
anggota Jawatankuasa Penasihat, mana-mana anggota, pegawai
atau pekhidmat Tribunal Rayuan, atau mana-mana pegawai diberi
kuasa semasa menunaikan kewajipannya atau melaksanakan
fungsinya atau menjalankan kuasanya di bawah Akta ini atas
sifat sedemikian hendaklah disifatkan sebagai pekhidmat awam
mengikut pengertian Kanun Keseksaan [Akta 574].

**Perlindungan terhadap guaman dan prosiding undang-**
**undang**

**139. Tiada tindakan, guaman, pendakwaan atau prosiding lain**
boleh diambil atau dibawa, dimulakan atau dibuat dalam manamana mahkamah terhadap—

_(a) Pesuruhjaya, Timbalan Pesuruhjaya, Penolong Pesuruhjaya_
atau mana-mana pegawai atau pekhidmat Pesuruhjaya;


-----

_Perlindungan Data Peribadi_ 95

_(b) mana-mana anggota Jawatankuasa Penasihat;_

_(c) mana-mana anggota, pegawai atau pekhidmat Tribunal_
Rayuan; atau

_(d) mana-mana pegawai diberi kuasa,_

berkenaan dengan apa-apa perbuatan atau peninggalan yang
dilakukan atau ditinggalkan olehnya dengan suci hati atas sifat
yang sedemikian.

**Perlindungan pemberi maklumat**

**140.** (1) Kecuali sebagaimana yang diperuntukkan dalam
subseksyen (2) dan (3), tiada saksi dalam mana-mana prosiding
sivil atau jenayah menurut Akta ini boleh dikehendaki atau
dibenarkan untuk menzahirkan nama atau alamat mana-mana
pemberi maklumat atau isi dan jenis maklumat yang diterima
daripadanya atau untuk menyatakan apa-apa perkara yang mungkin
menyebabkan dia diketahui.

(2) Jika mana-mana komputer, buku, akaun, data berkomputer
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang menjadi keterangan
atau yang boleh diperiksa dalam mana-mana jua prosiding sivil
atau jenayah mengandungi apa-apa entri yang menamakan atau
memperihalkan mana-mana pemberi maklumat dalamnya atau
yang mungkin menyebabkan dia diketahui, mahkamah hendaklah
menyebabkan semua entri sedemikian ditutup daripada penglihatan
atau dipadamkan setakat yang perlu untuk melindungi pemberi
maklumat itu daripada diketahui.

(3) Jika dalam sesuatu perbicaraan bagi apa-apa kesalahan
di bawah Akta ini mahkamah, selepas siasatan penuh tentang kes
itu, berpendapat bahawa pemberi maklumat itu dengan sengaja
membuat dalam aduannya suatu pernyataan material yang dia
tahu atau percaya adalah palsu atau tidak percaya adalah benar,
atau jika dalam mana-mana prosiding lain mahkamah berpendapat
bahawa keadilan tidak dapat dilaksanakan sepenuhnya antara
pihak-pihak dalam prosiding itu tanpa pemberi maklumat itu
diketahui, mahkamah boleh menghendaki pengemukaan aduan
asal, jika bertulis, dan membenarkan siasatan dan menghendaki
penzahiran sepenuhnya tentang pemberi maklumat itu.


-----

96 _Rang Undang-Undang_

**Obligasi kerahsiaan**

**141. (1) Kecuali bagi mana-mana maksud Akta ini atau bagi**
maksud apa-apa prosiding sivil atau jenayah di bawah manamana undang-undang bertulis atau jika selainnya dibenarkan oleh
Menteri—

_(a) Pesuruhjaya, Timbalan Pesuruhjaya, Penolong Pesuruhjaya,_
mana-mana pegawai atau pekhidmat Pesuruhjaya, manamana anggota Jawatankuasa Penasihat, mana-mana
anggota, pegawai atau pekhidmat Tribunal Rayuan, manamana pegawai diberi kuasa atau mana-mana orang yang
menghadiri mana-mana mesyuarat atau pertimbangtelitian
Jawatankuasa Penasihat, sama ada semasa atau selepas
tempoh jawatan atau penggajiannya, tidak boleh
menzahirkan apa-apa maklumat yang diperoleh olehnya
semasa menjalankan kewajipannya; dan

_(b) tiada seorang lain yang telah melalui apa-apa cara_
mendapat akses kepada apa-apa maklumat atau dokumen
yang berhubungan dengan hal-ehwal Pesuruhjaya boleh
menzahirkan maklumat atau dokumen itu.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
satu ratus ribu ringgit atau dipenjarakan selama tempoh tidak
melebihi satu tahun atau kedua-duanya.

**Benda yang dilakukan dalam menjangkakan Akta ini akan**
**diperbuat**

**142. Segala perbuatan dan benda yang dilakukan oleh mana-mana**
orang sebagai persediaan bagi atau dalam menjangkakan Akta ini
diperbuat dan apa-apa perbelanjaan yang dilakukan berhubungan
dengannya hendaklah disifatkan telah dibenarkan di bawah Akta
ini, dengan syarat bahawa perbuatan dan benda yang dilakukan itu
adalah selaras dengan niat dan maksud am Akta ini; dan segala
hak dan obligasi yang diperoleh atau ditanggung akibat pelakuan
perbuatan atau benda itu termasuk apa-apa perbelanjaan yang
dilakukan berhubungan dengannya, hendaklah apabila Akta ini mula
berkuat kuasa disifatkan sebagai hak dan obligasi Pesuruhjaya.


-----

_Perlindungan Data Peribadi_ 97

**Kuasa untuk membuat peraturan-peraturan**

**143.** (1) Menteri boleh membuat apa-apa peraturan yang perlu
atau suai manfaat bagi maksud pelaksanaan peruntukan Akta
ini.

(2) Tanpa menjejaskan keluasan kuasa yang diberikan oleh
subseksyen (1), Menteri boleh membuat peraturan-peraturan bagi
segala atau mana-mana maksud yang berikut:

_(a) mengawal selia semua perkara yang berhubungan dengan_
pendaftaran pengguna data di bawah Akta ini, termasuk
menetapkan fi pendaftaran dan fi pembaharuan;

_(b) mengawal selia semua perkara yang perlu bagi pelaksanaan_
Prinsip Perlindungan Data Peribadi;

_(c) mengawal selia tatacara berkenaan dengan pemeriksaan_
sistem data peribadi, penyiasatan aduan dan pengeluaran
notis penguatkuasaan, dan semua perkara lain yang
berhubungan dengannya;

_(d) menetapkan kesalahan yang boleh dikompaun dan borang_
yang hendak digunakan dan kaedah dan tatacara bagi
pengkompaunan kesalahan itu;

_(e) memperuntukkan dan menetapkan apa-apa fi yang kena_
dibayar berkaitan dengan penyediaan apa-apa perkhidmatan
atau apa-apa perkara di bawah Akta ini;

_(f) menetapkan apa-apa perkara yang baginya Akta ini membuat_
peruntukan nyata supaya dibuat melalui peraturanperaturan;

_(g) menetapkan semua perkara lain yang perlu atau suai_
manfaat untuk ditetapkan bagi melaksanakan Akta ini.

(3) Peraturan-peraturan yang dibuat di bawah seksyen ini atau
mana-mana perundangan subsidiari lain yang dibuat di bawah
Akta ini boleh menetapkan apa-apa perbuatan atau peninggalan
yang berlanggaran dengan peraturan-peraturan atau perundangan
subsidiari lain itu menjadi suatu kesalahan dan boleh menetapkan
penalti denda tidak melebihi dua ratus lima puluh ribu ringgit
atau pemenjaraan selama tempoh tidak melebihi dua tahun atau
kedua-duanya.


-----

98 _Rang Undang-Undang_

**Pencegahan anomali**

**144. (1) Menteri boleh, melalui perintah yang disiarkan dalam**
_Warta, membuat apa-apa ubah suaian kepada peruntukan Akta ini_
yang nyata padanya adalah perlu atau suai manfaat bagi maksud
menghapuskan apa-apa kesulitan atau mencegah apa-apa anomali
akibat permulaan kuat kuasa Akta ini.

(2) Menteri tidak boleh menjalankan kuasa yang diberikan
oleh subseksyen (1) selepas habis tempoh satu tahun dari tarikh
yang ditetapkan.

(3) Dalam seksyen ini, “ubah suaian” ertinya pindaan, tambahan,
pemotongan dan penggantian mana-mana peruntukan Akta ini.

BAHAGIAN XI

PERUNTUKAN KECUALIAN DAN PERALIHAN

**Data peribadi yang diproses sebelum tarikh permulaan kuat**
**kuasa Akta ini**

**145. Jika seseorang pengguna data telah mengumpul data peribadi**
daripada subjek data atau mana-mana pihak ketiga sebelum tarikh
permulaan kuat kuasa Akta ini, dia hendaklah mematuhi peruntukan
Akta ini dalam masa tiga bulan dari tarikh permulaan kuat kuasa
Akta ini.

**Pendaftaran orang yang memproses data peribadi sebelum**
**tarikh permulaan kuat kuasa Akta ini**

**146. (1) Tertakluk kepada subseksyen (2), mana-mana orang yang**
pada tarikh permulaan kuat kuasa Akta ini, sama ada dia sendiri
atau bersesama atau bersama dengan orang lain, memproses apaapa data peribadi atau mempunyai kawalan atau membenarkan
pemprosesan apa-apa data peribadi, hendaklah dalam masa tiga
bulan dari tarikh permulaan kuat kuasa Akta ini didaftarkan
sebagai seorang pengguna data mengikut peruntukan Akta ini.

(2) Subseksyen (1) tidak terpakai bagi seseorang pengguna
data yang tidak tergolong dalam golongan pengguna data yang
dikehendaki untuk berdaftar sebagai pengguna data menurut
peruntukan Penggal 2 Bahagian II.


-----

_Perlindungan Data Peribadi_ 99

HURAIAN

Akta Perlindungan Data Peribadi 2009 (“Akta”) sebagaimana yang dicadangkan
oleh Rang Undang-Undang ini bertujuan untuk mengawal selia pemprosesan
data peribadi individu yang terlibat dalam transaksi komersial oleh pengguna
data untuk mengadakan perlindungan kepada data peribadi individu itu (“subjek
data”) dan dengan itu melindungi kepentingan individu itu. Teknologi baru dan
aliran pasaran yang kian berubah menyumbang kepada peranan maklumat yang
semakin penting dalam ekonomi pasaran global. Maklumat ini, terutamanya
data peribadi individu yang terlibat dalam transaksi komersial, telah menjadi
suatu komoditi yang bernilai. Ini seterusnya telah mewujudkan tekanan yang
semakin meningkat untuk mengawal selia pemprosesan data peribadi demi
meningkatkan keyakinan pengguna dalam ekonomi global semasa.

Akta ini juga bertujuan untuk melantik seorang Pesuruhjaya Perlindungan
Data Peribadi (“Pesuruhjaya”) untuk melaksanakan peruntukan Akta ini, dan
juga menubuhkan suatu Jawatankuasa Penasihat Perlindungan Data Peribadi
(“Jawatankuasa Penasihat”) yang menasihati Pesuruhjaya tentang perkara
yang berhubungan dengan perlindungan data peribadi. Suatu Tribunal Rayuan
(“Tribunal”) juga ditubuhkan di bawah Akta untuk mengadakan suatu ruang
untuk merayu terhadap keputusan Pesuruhjaya. Akta ini juga memperuntukkan
bagi perkara-perkara yang berkaitan dengan dan bersampingan dengan perkaraperkara yang dinyatakan di atas.

BAHAGIAN I

2. Bahagian I Akta memperkatakan perkara permulaan.

3. _Fasal 1 mengandungi tajuk ringkas Akta dan peruntukan mengenai permulaan_
kuat kuasa Akta, dan bertujuan untuk membolehkan Menteri menetapkan tarikh
yang berlainan bagi permulaan kuat kuasa peruntukan yang berlainan Akta.

4. _Fasal 2 mengadakan peruntukan mengenai pemakaian Akta. Akta ini_
hendaklah terpakai bagi mana-mana orang yang memproses data peribadi atau
yang mempunyai kawalan terhadap atau yang membenarkan pemprosesan data
peribadi individu berkenaan dengan transaksi komersial.

5. _Fasal 3 mengadakan peruntukan bagi ketidakpakaian Akta. Akta ini tidak_
terpakai bagi Kerajaan Persekutuan dan Kerajaan Negeri. Akta ini tidak terpakai
bagi apa-apa data peribadi yang diproses di luar Malaysia melainkan jika data
peribadi itu diniatkan untuk diproses selanjutnya di Malaysia.

6. Fasal 4 mengandungi takrif bagi ungkapan tertentu yang digunakan dalam
Akta.

BAHAGIAN II

7. Bahagian II Akta yang mengandungi Penggal I, II, III dan IV memperkatakan
peruntukan khusus mengenai perlindungan data peribadi.


-----

100 _Rang Undang-Undang_

8. Penggal I Bahagian II mengandungi _fasal 5 hingga_ _12 dan menyatakan_
Prinsip Perlindungan Data Peribadi yang mengawal perlindungan data peribadi
seseorang individu.

9. Fasal 5 menyatakan Prinsip Perlindungan Data Peribadi, iaitu, Prinsip Am,
Prinsip Notis dan Pilihan, Prinsip Penzahiran, Prinsip Keselamatan, Prinsip
Penyimpanan, Prinsip Integriti Data dan Prinsip Akses. Mana-mana pengguna
data, melainkan jika dikecualikan di bawah Akta, yang melanggar mana-mana
Prinsip Perlindungan Data Peribadi melakukan suatu kesalahan.

10. _Fasal 6 memperkatakan Prinsip Am yang melibatkan pemprosesan_
data peribadi, termasuk data peribadi sensitif. Seorang pengguna data tidak
boleh memproses data peribadi mengenai seseorang individu melainkan jika
individu itu telah memberikan persetujuannya terhadap pemprosesan data
peribadi itu. Walau bagaimanapun, _fasal ini menyatakan hal keadaan tertentu_
yang persetujuan individu tidak dikehendaki bagi pemprosesan data peribadi
itu. _Fasal ini memperuntukkan selanjutnya bahawa dalam hal data peribadi_
sensitif seseorang individu, pengguna data tidak boleh memproses data peribadi
sedemikian kecuali mengikut peruntukan _fasal 40._

11. _Fasal 7 memperkatakan Prinsip Notis dan Pilihan, iaitu, seorang pengguna_
data hendaklah melalui notis bertulis memaklumkan seseorang individu
bahawa data peribadi yang mengenainya individu itu merupakan subjek data
sedang diproses oleh atau bagi pihak pengguna data itu. Notis itu hendaklah
mengandungi perkara-perkara yang termasuk maksud yang baginya data peribadi
itu sedang diproses, sumber data peribadi itu dan sama ada wajib atau sukarela
baginya untuk memberikan data peribadi itu. Pengguna data itu hendaklah
juga memberi subjek data pilihan dan cara untuk mengehadkan pemprosesan
data peribadi, termasuklah data peribadi yang berhubungan dengan orang lain
yang boleh dikenal pasti daripada data peribadi itu.

12. _Fasal 8 memperkatakan Prinsip Penzahiran yang memperuntukkan bahawa_
data peribadi tidak boleh tanpa persetujuan subjek data dizahirkan bagi apaapa maksud selain maksud yang baginya data peribadi itu akan dizahirkan
pada masa pengumpulan data peribadi itu atau suatu maksud yang secara
langsung berkaitan dengannya, atau dizahirkan kepada pihak ketiga selain yang
dinyatakan dalam notis itu. Walau bagaimanapun, _fasal ini tertakluk kepada_
_fasal 39 yang menyatakan hal keadaan yang data peribadi boleh dizahirkan_
tanpa persetujuan subjek data.

13. _Fasal 9 memperkatakan Prinsip Keselamatan yang memperuntukkan_
bahawa seseorang pengguna data hendaklah, apabila memproses data peribadi,
mengambil langkah yang praktikal untuk melindungi data peribadi itu daripada
apa-apa kehilangan, salah guna, ubah suaian, akses atau penzahiran tanpa
kebenaran atau tidak sengaja, pengubahan atau pemusnahan.

14. _Fasal 10 memperkatakan Prinsip Penyimpanan yang memperuntukkan_
bahawa data peribadi yang diproses bagi apa-apa maksud tidak boleh disimpan
lebih lama daripada masa yang diperlukan bagi memenuhi maksud itu.

15. _Fasal 11 memperkatakan Prinsip Integriti Data yang menyatakan bahawa_
data peribadi mestilah tepat, lengkap, tidak mengelirukan dan terkini.


-----

_Perlindungan Data Peribadi_ 101

16. _Fasal 12_ memperkatakan Prinsip Akses yang mengadakan peruntukan
bahawa seorang subjek data hendaklah diberi akses kepada data peribadinya dan
boleh membetulkan data peribadi itu, kecuali jika pematuhan dengan permintaan
untuk akses atau pembetulan itu tidak dibenarkan di bawah Akta.

17. Penggal 2 Bahagian II mengandungi fasal 13 hingga 20 yang memperuntukkan
mengenai pendaftaran golongan pengguna data yang khusus.

18. _Fasal 13 memperuntukkan mengenai pemakaian Penggal ini kepada_
seorang pengguna data yang tergolong dalam suatu golongan pengguna data
yang dikehendaki untuk didaftarkan di bawah Akta. Fasal 14 bertujuan untuk
memperuntukkan bahawa Menteri boleh, atas syor Pesuruhjaya, melalui perintah
yang disiarkan dalam Warta menentukan sesuatu golongan pengguna data yang
dikehendaki untuk didaftarkan sebagai pengguna data. Walau bagaimanapun,
seorang pengguna data yang tidak tergolong dalam golongan pengguna data
yang dinyatakan di atas hendaklah mematuhi semua peruntukan Akta selain
peruntukan Penggal ini yang berhubungan dengan pendaftaran pengguna
data.

19. _Fasal 15 menyatakan peruntukan yang berhubungan dengan permohonan_
bagi pendaftaran pengguna data di bawah Akta.

20. _Fasal 16 memperuntukkan bahawa Pesuruhjaya boleh menolak sesuatu_
permohonan untuk pendaftaran, atau meluluskan permohonan itu dan mengeluarkan
suatu perakuan pendaftaran yang boleh tertakluk kepada apa-apa syarat atau
sekatan yang difikirkan patut untuk dikenakan oleh Pesuruhjaya. Peruntukan
ini juga menjadikan kesalahan bagi seseorang yang tergolong dalam suatu
golongan pengguna data yang dikehendaki untuk didaftarkan di bawah Akta
untuk memproses data peribadi tanpa suatu perakuan pendaftaran.

21. _Fasal 17_ memperuntukkan mengenai pembaharuan suatu perakuan
pendaftaran dan juga menyatakan hal keadaan yang di bawahnya Pesuruhjaya
boleh enggan untuk membaharui perakuan itu.

22. _Fasal 18 menyatakan alasan yang berdasarkannya Pesuruhjaya boleh_
membatalkan pendaftaran seseorang pengguna data di bawah Akta, manakala
_fasal 19 menghendaki pemegang perakuan pendaftaran yang pendaftarannya_
telah dibatalkan untuk menyerahkan perakuan itu kepada Pesuruhjaya dalam
masa yang dinyatakan.

23. _Fasal 20 memperuntukkan bahawa Pesuruhjaya hendaklah menyenggarakan_
suatu Daftar Pengguna Data yang mengandungi apa-apa maklumat yang
ditentukan oleh Pesuruhjaya.

24. Penggal 3 Bahagian II mengandungi fasal 21 hingga 29 yang memperuntukkan
bagi forum pengguna data dan tataamalan.

25. _Fasal 21_ membolehkan Pesuruhjaya menamakan suatu badan sebagai
forum pengguna data berkenaan dengan golongan pengguna data yang khusus.
Pesuruhjaya hendaklah mendaftarkan penamaan forum pengguna data itu dan
dia boleh menarik balik penamaan itu dengan membatalkan pendaftarannya.


-----

102 _Rang Undang-Undang_

26. _Fasal 22 memperuntukkan bahawa Pesuruhjaya hendaklah menyenggarakan_
suatu Daftar Forum Pengguna Data yang mengandungi apa-apa maklumat yang
ditentukan oleh Pesuruhjaya.

27. _Fasal 23 memperuntukkan bahawa forum pengguna data boleh menyediakan_
suatu tataamalan bagi suatu golongan pengguna data sama ada atas inisiatifnya
sendiri atau atas permintaan Pesuruhjaya. Tataamalan itu mengambil kira
pelbagai perkara yang dinyatakan dalam _fasal_ ini, termasuk maksud bagi
pemprosesan data peribadi oleh pengguna data atau golongan pengguna data,
dan pandangan subjek data dan pihak berkuasa yang mengawal selia yang
berkaitan. Pesuruhjaya boleh enggan untuk mendaftarkan atau boleh meluluskan
dan mendaftarkan tataamalan yang disediakan oleh forum pengguna data yang
hendaklah mula berkuat kuasa dari tarikh pendaftarannya. Pesuruhjaya boleh
mendaftarkan tataamalan yang berlainan bagi golongan pengguna data yang
berlainan.

28. _Fasal 24 membolehkan Pesuruhjaya mengeluarkan suatu tataamalan_
jika tataamalan tidak disediakan oleh forum pengguna data atau jika tiada
forum pengguna data untuk membangunkan tataamalan yang berkaitan bagi
suatu golongan pengguna data yang khusus. Tataamalan itu didaftarkan oleh
Pesuruhjaya dan dia boleh mengeluarkan tataamalan yang berlainan bagi
golongan pengguna data yang berlainan.

29. _Fasal 25 memperuntukkan bahawa Pesuruhjaya hendaklah memastikan_
bahawa ada hanya satu tataamalan yang didaftarkan bagi suatu golongan
pengguna data pada sesuatu masa tertentu. Jika terdapat apa-apa ketidakpastian
atau ketaksaan mengenai tataamalan yang terpakai bagi seseorang pengguna
data atau golongan pengguna data tertentu, Pesuruhjaya hendaklah memberikan
pandangannya mengenai perkara itu dalam masa tiga puluh hari dari tarikh
penerimaan suatu permohonan berkenaan dengan perkara ini.

30. _Fasal 26 membolehkan Pesuruhjaya membatalkan, meminda atau menyemak_
mana-mana tataamalan, sama ada keseluruhannya atau sebahagiannya, sama
ada atas kehendaknya sendiri atau atas permohonan oleh forum pengguna data
atau apa-apa badan yang mewakili pengguna data itu.

31. _Fasal 27 membolehkan forum pengguna data mengemukakan suatu_
tataamalan yang baru untuk menggantikan tataamalan yang sedia ada.

32. _Fasal 28 memperuntukkan bahawa Pesuruhjaya hendaklah menyenggarakan_
suatu Daftar Tataamalan yang mengandungi apa-apa maklumat, termasuk yang
berkenaan dengan tataamalan yang didaftarkan oleh Pesuruhjaya dan pandangan
yang dibuat oleh Pesuruhjaya.

33. _Fasal 29 menjadikannya kesalahan jika seorang pengguna data tidak_
mematuhi tataamalan yang terpakai bagi pengguna data itu.

34. Penggal 4 Bahagian II mengandungi fasal 30 hingga 44 dan memperkatakan
hak seorang subjek data.


-----

_Perlindungan Data Peribadi_ 103

35. _Fasal 30_ memperuntukkan bahawa seseorang individu berhak untuk
dimaklumkan oleh pengguna data sama ada data peribadi yang mengenainya
individu itu ialah subjek data sedang diproses oleh atau bagi pihak pengguna
data itu. Seseorang subjek data atau orang yang berkaitan boleh membuat suatu
permintaan mengakses data kepada pengguna data bagi maklumat mengenai
data peribadi subjek data itu dan untuk maklumat itu disampaikan kepadanya
dalam bentuk yang mudah difahami.

36. _Fasal 31 memperuntukkan bahawa seseorang pengguna data apabila_
menerima suatu permintaan mengakses data hendaklah mematuhi permintaan
mengakses data itu dalam tempoh yang ditetapkan. Walau apa pun _fasal 31,_
pengguna data itu boleh enggan untuk mematuhi permintaan itu mengikut hal
keadaan yang dinyatakan dalam fasal 32 dan dia hendaklah memaklumkan orang
yang membuat permintaan itu akan keengganan itu mengikut _fasal 33._

37. _Fasal 34 memperuntukkan bahawa seorang subjek data atau orang yang_
berkaitan boleh membuat suatu permintaan pembetulan data kepada pengguna
data dengan meminta supaya pembetulan dibuat kepada data peribadi subjek
data itu yang tidak tepat, tidak lengkap, mengelirukan atau tidak terkini.

38. _Fasal 35 memperuntukkan bahawa jika seseorang pengguna data berpuas_
hati bahawa data peribadi yang dengannya suatu permintaan pembetulan data
adalah berhubungan adalah tidak tepat, tidak lengkap, mengelirukan atau tidak
terkini, dia hendaklah membuat pembetulan yang perlu kepada data peribadi
itu dan memberi kepada orang yang membuat permintaan itu suatu salinan
data peribadi yang dibetulkan itu.

39. _Fasal 36 memperuntukkan hal keadaan yang seorang pengguna data boleh_
enggan untuk mematuhi suatu permintaan pembetulan data, dan pengguna data itu
hendaklah memberitahu orang yang membuat permintaan itu akan keengganan itu
mengikut fasal 37. Walau bagaimanapun, fasal 37 memperuntukkan selanjutnya
bahawa jika data peribadi itu ialah penyataan pendapat dan pengguna data itu
enggan untuk membuat pembetulan yang perlu, dia hendaklah membuat suatu
catatan mengenai perkara yang berkenaan dengannya pandangan itu dianggap
sebagai tidak tepat oleh orang yang membuat permintaan itu. Catatan itu
hendaklah dilampirkan kepada data peribadi itu dalam apa-apa cara supaya
data peribadi itu tidak boleh digunakan oleh mana-mana orang tanpa catatan
itu dibawa kepada perhatian orang itu.

40. _Fasal 38 memperuntukkan bahawa subjek data boleh melalui notis_
bertulis menarik balik persetujuannya terhadap pemprosesan data peribadi
yang baginya dia merupakan subjek data. Pengguna data hendaklah berhenti
memproses data peribadi itu selepas dia menerima notis itu dan jika dia tidak
berbuat demikian dia melakukan suatu kesalahan.

41. _Fasal 39 menyatakan hal keadaan yang pengguna data boleh, tanpa_
persetujuan subjek data, menzahirkan data peribadi subjek data itu bagi apa-apa
maksud selain maksud yang baginya data peribadi itu akan dizahirkan pada
masa pengumpulan data peribadi itu atau apa-apa maksud lain yang berkaitan
secara langsung dengan maksud itu.


-----

104 _Rang Undang-Undang_

42. _Fasal 40 memperuntukkan bahawa data peribadi sensitif tidak boleh_
diproses kecuali dalam hal keadaan yang dinyatakan dalam _fasal_ ini.

43. _Fasal 41 memperuntukkan bahawa jika seseorang pengguna data_
mengumpulkan data peribadi sekali lagi, dia tidak dikehendaki untuk mematuhi
peruntukan Prinsip Notis dan Pilihan berkenaan dengan pengumpulan yang
berikutnya jika untuk mematuhi peruntukan Prinsip Notis dan Pilihan akan
menyebabkan pengulangan, dalam hal keadaan yang sama, dengan apa yang
telah dilakukan untuk mematuhi prinsip itu berkenaan dengan pengumpulan
data peribadi yang pertama itu. Sebagai tambahan, tidak lebih daripada dua
belas bulan mesti telah berlalu antara pengumpulan yang pertama dengan
pengumpulan yang berikutnya.

44. _Fasal 42 memperuntukkan bahawa seorang subjek data boleh menghendaki_
pengguna data untuk menghentikan atau tidak memulakan pemprosesan atau
pemprosesan bagi suatu maksud yang tertentu atau dalam cara yang tertentu,
data peribadi yang mengenainya dia merupakan subjek data, atas alasan
bahawa pemprosesan itu menyebabkan atau mungkin menyebabkan kerosakan
atau distres yang substantial kepadanya atau orang lain dan kerosakan atau
distres itu adalah atau mungkin tidak wajar. Walau bagaimanapun, _fasal_ ini
selanjutnya menyatakan hal keadaan yang tidak menghendaki pengguna data
untuk mematuhi permintaan subjek data dan dia boleh meneruskan pemprosesan
data peribadi itu.

45. _Fasal 43 memperuntukkan bahawa seorang subjek data boleh menghendaki_
pengguna data untuk menghentikan atau tidak memulakan pemprosesan data
peribadinya bagi maksud pemasaran langsung. Bagi maksud fasal ini, pemasaran
langsung ertinya berkomunikasi dengan apa cara sekali pun mengenai apa-apa
bahan pengiklanan atau pemasaran yang ditujukan kepada individu tertentu.

46. _Fasal 44 memperuntukkan bahawa seseorang pengguna data hendaklah_
menyenggarakan suatu rekod mengenai apa-apa permohonan, notis, permintaan
atau apa-apa maklumat lain mengenai pemprosesan data peribadi.

BAHAGIAN III

47. Bahagian III Akta yang mengandungi _fasal 45 dan_ _46 memperkatakan_
peruntukan khusus mengenai pengecualian daripada peruntukan Akta.

48. _Fasal 45 memperuntukkan bahawa data peribadi yang diproses oleh_
seseorang individu hanya bagi maksud hal-ehwal peribadinya, keluarganya
atau rumah tangganya termasuk bagi maksud rekreasi dikecualikan daripada
peruntukan Akta, termasuk Prinsip Perlindungan Data Peribadi. _Fasal_ ini
selanjutnya memperuntukkan bahawa data peribadi yang diproses bagi maksud
lain yang tertentu dikecualikan daripada beberapa Prinsip Perlindungan Data
Peribadi.

49. _Fasal 46 membolehkan Menteri, atas syor Pesuruhjaya, untuk membuat_
pengecualian tambahan berkenaan dengan pengguna data atau golongan
pengguna data dan pengecualian itu boleh tertakluk kepada apa-apa terma dan


-----

_Perlindungan Data Peribadi_ 105

syarat yang difikirkannya patut. _Fasal ini selanjutnya membolehkan Menteri,_
atas syor Pesuruhjaya, untuk membatalkan suatu perintah pengecualian yang
terdahulu.

BAHAGIAN IV

50. Bahagian IV Akta yang mengandungi fasal 47 hingga 60 memperkatakan
pelantikan, fungsi dan kuasa Pesuruhjaya Perlindungan Data Peribadi
(“Pesuruhjaya”).

51. _Fasal 47 memperuntukkan bahawa Menteri boleh melantik Pesuruhjaya_
yang merupakan suatu pertubuhan perbadanan yang kekal turun-temurun.

52. _Fasal 48_ dan 49 menyatakan fungsi dan kuasa Pesuruhjaya.

53. _Fasal 50 mengadakan peruntukan bagi pelantikan Timbalan Pesuruhjaya_
dan Penolong Pesuruhjaya untuk membantu Pesuruhjaya dalam pelaksanaan
fungsinya dan penjalanan kuasanya di bawah Akta.

54. _Fasal 51 mengadakan peruntukan bagi pengambilan khidmat pegawai_
lain dan pekhidmat untuk membantu Pesuruhjaya dalam pelaksanaan fungsinya
dan penjalanan kuasanya di bawah Akta.

55. _Fasal 52 bertujuan untuk memberi Pesuruhjaya kuasa untuk memberikan_
pinjaman dan membuat pendahuluan kepada pegawai dan pekhidmat yang
diambil khidmat menurut _fasal 51._

56. _Fasal 53 memperkatakan tempoh jawatan Pesuruhjaya._

57. _Fasal 54 mengadakan peruntukan bagi pembatalan pelantikan Pesuruhjaya_
dan peletakan jawatannya.

58. _Fasal 55 memberi Menteri kuasa untuk melantik secara sementara seorang_
Timbalan Pesuruhjaya untuk melaksanakan fungsi dan kuasa Pesuruhjaya
jika Pesuruhjaya tiada atau tidak boleh melaksanakan fungsinya atau jawatan
Pesuruhjaya kosong.

59. _Fasal 56 menyatakan hal keadaan yang menjadikan jawatan Pesuruhjaya_
kosong.

60. _Fasal 57 mengadakan peruntukan bagi pembayaran saraan dan elaun_
kepada Pesuruhjaya.

61. _Fasal 58 membenarkan Pesuruhjaya untuk mewakilkan mana-mana fungsi_
dan kuasanya, kecuali kuasa pewakilannya, kepada Timbalan Pesuruhjaya atau
Penolong Pesuruhjaya.

62. _Fasal 59 memberi Menteri kuasa untuk mengeluarkan arahan kepada_
Pesuruhjaya.


-----

106 _Rang Undang-Undang_

63. _Fasal 60 meletakkan kewajipan ke atas Pesuruhjaya untuk memberikan_
penyata, laporan, akaun dan maklumat kepada Menteri atau mana-mana pihak
berkuasa awam sebagaimana yang diarahkan oleh Menteri.

BAHAGIAN V

64. Bahagian V Akta yang mengandungi fasal 61 hingga 69 memperkatakan
Kumpulan Wang Perlindungan Data Peribadi (“Kumpulan Wang”).

65. _Fasal 61 mengadakan peruntukan bagi penubuhan Kumpulan Wang dan_
menyatakan wang yang membentuk Kumpulan Wang itu.

66. _Fasal 62 menyatakan perbelanjaan yang boleh dipertanggungkan pada_
Kumpulan Wang.

67. _Fasal 63_ meletakkan kewajipan pada Pesuruhjaya untuk memelihara
Kumpulan Wang.

68. _Fasal 64 menghendaki Pesuruhjaya untuk menubuhkan dan menyenggarakan_
suatu kumpulan wang rizab, manakala _fasal 65_ mengadakan peruntukan bagi
tahun kewangan Pesuruhjaya.

69. _Fasal 66 menghendaki Pesuruhjaya untuk mendapatkan kelulusan Menteri_
dan persetujuan Menteri Kewangan sebelum Pesuruhjaya membuat suatu kontrak
yang baginya Pesuruhjaya dikehendaki membayar atau akan menerima suatu
amaun yang melebihi dua juta ringgit.

70. _Fasal 67 membenarkan Pesuruhjaya untuk membuka dan menyenggarakan_
akaun bank.

71. _Fasal 68 menghendaki Pesuruhjaya untuk menyimpan akaun yang_
sepatutnya bagi Kumpulan Wang dengan mematuhi peruntukan Akta Badan
Berkanun (Akaun dan Laporan Tahunan) 1980.

72. _Fasal 69_ memperkatakan perbelanjaan dan penyediaan anggaran
Pesuruhjaya.

BAHAGIAN VI

73. Bahagian VI Akta yang mengandungi fasal 70 hingga 82 memperkatakan
Jawatankuasa Penasihat Perlindungan Data Peribadi (“Jawatankuasa
Penasihat”).

74. _Fasal 70_ bertujuan untuk menubuhkan Jawatankuasa Penasihat.

75. _Fasal 71 menyatakan fungsi Jawatankuasa Penasihat yang termasuk_
menasihati Pesuruhjaya mengenai semua perkara yang berhubungan dengan
perlindungan data peribadi.

76. _Fasal 72_ menyatakan keanggotaan Jawatankuasa Penasihat.


-----

_Perlindungan Data Peribadi_ 107

77. _Fasal 73 memperkatakan tempoh jawatan anggota Jawatankuasa_
Penasihat.

78. _Fasal 74 mengadakan peruntukan bagi pembatalan pelantikan anggota_
Jawatankuasa Penasihat dan peletakan jawatan mereka.

79. _Fasal 75 memberi Menteri kuasa untuk melantik secara sementara mana-_
mana anggota Jawatankuasa Penasihat untuk bertindak sebagai Pengerusi
Jawatankuasa Penasihat apabila Pengerusi tiada atau tidak boleh melaksanakan
fungsinya atau jawatan Pengerusi menjadi kosong.

80. _Fasal 76 menyatakan hal keadaan yang menjadikan jawatan seseorang_
anggota Jawatankuasa Penasihat kosong.

81. _Fasal 77 mengadakan peruntukan bagi pembayaran elaun kepada anggota_
Jawatankuasa Penasihat.

82. _Fasal 78 memperuntukkan bahawa Jawatankuasa Penasihat hendaklah_
mengadakan mesyuarat pada bila-bila masa dan di mana-mana tempat yang
diputuskan oleh Pengerusi, manakala _fasal 79 membolehkan Jawatankuasa_
Penasihat untuk mengundang mana-mana orang bagi maksud membantunya
tentang apa-apa perkara yang dibincangkan.

83. _Fasal 80 menghendaki Jawatankuasa Penasihat untuk menyenggarakan_
minit mesyuaratnya, manakala fasal 81 membolehkan Jawatankuasa Penasihat
untuk mengawal selia tatacaranya sendiri.

84. _Fasal 82 menghendaki anggota Jawatankuasa Penasihat untuk menumpukan_
masa mereka untuk menunaikan kewajipan mereka dengan berkesan.

BAHAGIAN VII

85. Bahagian VII Akta yang mengandungi fasal 83 hingga 100 memperkatakan
peruntukan berhubungan dengan Tribunal Rayuan.

86. _Fasal 83_ bertujuan untuk menubuhkan suatu Tribunal Rayuan yang
mempunyai kuasa untuk mendengar rayuan terhadap keputusan Pesuruhjaya
di bawah Akta oleh orang yang terkilan dengan keputusan sedemikian.

87. _Fasal 84_ menyatakan kuasa Tribunal Rayuan.

88. _Fasal 85_ menyatakan keanggotaan Tribunal Rayuan.

89. _Fasal 86_ mengadakan peruntukan bagi pelantikan Setiausaha Tribunal
Rayuan dan mana-mana pegawai dan pekhidmat yang perlu untuk membantu
Setiausaha Tribunal Rayuan dalam menjalankan fungsinya.

90. _Fasal 87 mengadakan peruntukan bagi tempoh jawatan anggota Tribunal_
Rayuan.

91. _Fasal 88_ mengadakan peruntukan bagi pembatalan pelantikan anggota
Tribunal Rayuan dan peletakan jawatan mereka.


-----

108 _Rang Undang-Undang_

92. _Fasal 89 memberi Menteri kuasa untuk melantik secara sementara mana-_
mana anggota Tribunal Rayuan untuk bertindak sebagai Pengerusi Tribunal
Rayuan jika Pengerusi tiada atau tidak boleh melaksanakan fungsinya atau
jawatan Pengerusi menjadi kosong.

93. _Fasal 90 menyatakan hal keadaan yang menjadikan jawatan seseorang_
anggota Tribunal Rayuan kosong.

94. _Fasal 91 mengadakan peruntukan bagi pembayaran elaun kepada anggota_
Tribunal Rayuan.

95. _Fasal 92 menghendaki seorang anggota Tribunal Rayuan untuk menzahirkan_
apa-apa kepentingan yang mungkin boleh bercanggah dengan kewajipannya
sebagai seorang anggota Tribunal Rayuan dalam sesuatu perkara tertentu.

96. _Fasal 93 memperuntukkan bahawa seseorang yang terkilan dengan_
keputusan Pesuruhjaya di bawah Akta, khususnya berkenaan dengan perkara
yang dinyatakan dalam fasal ini, boleh merayu kepada Tribunal Rayuan. Fasal
ini juga memperuntukkan bagi pemfailan sesuatu rayuan terhadap keputusan
Pesuruhjaya dengan Tribunal Rayuan.

97. _Fasal 94_ membenarkan seseorang yang terkilan dengan suatu keputusan
Pesuruhjaya untuk meminta Pesuruhjaya mengemukakan suatu pernyataan
mengenai alasan bagi keputusannya.

98. _Fasal 95 memperuntukkan bahawa seseorang yang terkilan boleh memohon_
bagi penggantungan keputusan Pesuruhjaya sementara menunggu keputusan
rayuan oleh Tribunal Rayuan.

99. _Fasal 96 mengadakan peruntukan bagi keanggotaan Tribunal Rayuan_
yang mendengar dan membereskan sesuatu perkara di hadapan Tribunal Rayuan
itu.

100. _Fasal 97 memperuntukkan bahawa Tribunal Rayuan hendaklah bersidang_
pada apa-apa tarikh dan di mana-mana tempat yang ditetapkan oleh Pengerusi
Tribunal Rayuan, manakala fasal 98 memperuntukkan bahawa Tribunal Rayuan
boleh mengawal selia tatacaranya sendiri.

101. _Fasal 99_ memperuntukkan bahawa keputusan Tribunal Rayuan adalah
muktamad dan mengikat pihak-pihak kepada rayuan.

102. _Fasal 100 mengadakan peruntukan bagi penguatkuasaan keputusan yang_
diberikan oleh Tribunal Rayuan.

BAHAGIAN VIII

103. Bahagian VIII Akta yang mengandungi fasal 101 hingga 109 memperkatakan
tatacara mengenai pemeriksaan, aduan dan penyiasatan oleh Pesuruhjaya.


-----

_Perlindungan Data Peribadi_ 109

104. _Fasal 101 membolehkan Pesuruhjaya memeriksa sistem data peribadi_
seseorang pengguna data atau seseorang pengguna data yang tergolong dalam
suatu golongan pengguna data bagi maksud menggalakkan pematuhan dengan
peruntukan Akta.

105. _Fasal 102 memperuntukkan bahawa Pesuruhjaya hendaklah memaklumkan_
pengguna data yang berkaitan atau golongan pengguna data yang dalamnya
tergolong pengguna data yang berkaitan itu mengenai keputusan pemeriksaan
itu dan boleh membuat syor berhubungan dengan penggalakan pematuhan
Akta oleh pengguna data yang berkaitan atau golongan pengguna data yang
dalamnya tergolong pengguna data yang berkaitan.

106. _Fasal 103_ membolehkan Pesuruhjaya menerbitkan suatu laporan yang
menyatakan syor yang berbangkit daripada pemeriksaan untuk mengalakkan
pematuhan Akta oleh golongan pengguna data yang dalamnya tergolong
pengguna data yang berkaitan.

107. _Fasal 104 membolehkan seseorang individu atau seorang yang berkaitan_
bagi pihak seorang individu untuk membuat suatu aduan kepada Pesuruhjaya
mengenai sesuatu perbuatan, amalan atau permintaan yang berhubungan dengan
data peribadi individu itu yang telah dilakukan atau dibuat oleh pengguna data
yang dinyatakan dalam aduan itu.

108. _Fasal 105 memberi Pesuruhjaya kuasa untuk menyiasat suatu aduan_
yang diterima olehnya di bawah _fasal 104. Pesuruhjaya boleh juga menyiasat_
sesuatu perbuatan, amalan atau permintaan oleh seorang pengguna data jika
Pesuruhjaya mempunyai alasan yang munasabah untuk mempercayai bahawa
perbuatan, amalan atau permintaan itu berhubungan dengan data peribadi dan
mungkin melanggar peruntukan Akta.

109. _Fasal 106_ menyatakan alasan yang Pesuruhjaya boleh enggan untuk
menjalankan atau meneruskan penyiasatan yang dimulakan melalui suatu aduan.
Pesuruhjaya hendaklah memaklumkan pengadu mengenai keengganannya untuk
menjalankan atau meneruskan penyiasatan itu. Pengadu boleh merayu kepada
Tribunal Rayuan terhadap keengganan itu.

110. _Fasal 107 membolehkan Pesuruhjaya menjalankan atau meneruskan_
suatu penyiasatan walaupun pengadu telah menarik balik aduannya.

111. _Fasal_ _108_ membolehkan Pesuruhjaya mengeluarkan suatu notis
penguatkuasaan selepas selesai menjalankan suatu penyiasatan mengenai suatu
perbuatan, amalan atau permintaan yang dinyatakan dalam aduan sekiranya dia
berpendapat bahawa pengguna data itu telah melanggar suatu peruntukan Akta.
Namun demikian, Pesuruhjaya boleh dalam hal keadaan tertentu menyampaikan
suatu notis penguatkuasaan walaupun dia belum menyelesaikan penyiasatan itu.
Pesuruhjaya melalui notis penguatkuasaan itu boleh mengarahkan pengguna data
untuk mengambil apa-apa langkah yang ditentukan dalam notis penguatkuasaan
itu untuk meremedi pelanggaran itu dalam masa yang ditentukan. Pengguna
data itu boleh merayu kepada Tribunal Rayuan terhadap notis penguatkuasaan
itu, dan melainkan jika ia merupakan suatu perkara yang memerlukan tindakan
segera, langkah yang dinyatakan dalam notis penguatkuasaan itu tidak perlu
diambil sementara menunggu penentuan atau penarikan balik rayuan itu.


-----

110 _Rang Undang-Undang_

112. _Fasal 109 menyatakan hal keadaan yang Pesuruhjaya boleh mengubah_
atau membatalkan suatu notis penguatkuasaan.

BAHAGIAN IX

113. Bahagian IX Akta yang mengandungi fasal _110 hingga 127 memperkatakan_
peruntukan penguatkuasaan.

114. _Fasal 110 memperuntukkan bahawa Menteri boleh memberi kuasa kepada_
Timbalan Pesuruhjaya, Penolong Pesuruhjaya, mana-mana pegawai Pesuruhjaya
atau mana-mana pegawai awam untuk menjalankan kuasa penguatkuasaan
di bawah Akta.

115. _Fasal 111 memperuntukkan bahawa setiap pegawai diberi kuasa hendaklah_
diberi suatu kad kuasa dan dia hendaklah menunjukkan kadnya apabila diminta
semasa menjalankan kuasa penguatkuasaan di bawah Akta.

116. _Fasal 112 memperuntukkan bahawa seorang pegawai diberi kuasa boleh_
menyiasat pelakuan mana-mana kesalahan di bawah Akta.

117. _Fasal 113_ dan 114 masing-masing memperkatakan peruntukan yang
berhubungan dengan kuasa penggeledahan dan penyitaan dengan waran dan
penggeledahan dan penyitaan tanpa waran.

118. _Fasal 115 memperkatakan capaian kepada data berkomputer._

119. _Fasal 116 memperuntukkan bahawa suatu waran geledah yang dikeluarkan_
di bawah Akta adalah sah dan boleh dikuatkuasakan walau apa pun kecacatan,
kesilapan atau peninggalan dalamnya.

120. _Fasal 117 mengenakan kewajipan ke atas seorang pegawai diberi kuasa_
untuk menyediakan suatu senarai mana-mana komputer, buku, akaun, data
berkomputer atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang disita menurut Akta, dan suatu
notis bertulis mengenai penyitaan itu yang mengandungi alasan bagi penyitaan
itu.

121. _Fasal 118_ memperkatakan pelepasan apa-apa benda yang disita
di bawah Akta menurut _fasal 117 jika benda itu tidak boleh dilucuthakkan_
di bawah Akta, tidak dikehendaki bagi maksud apa-apa prosiding di bawah
Akta atau bagi maksud apa-apa pendakwaan di bawah mana-mana undangundang bertulis yang lain.

122. _Fasal 119 memperuntukkan bahawa tiada kos atau ganti rugi yang_
berbangkit daripada penyitaan apa-apa benda di bawah Akta boleh didapatkan
dalam mana-mana prosiding di hadapan mana-mana mahkamah melainkan jika
penyitaan itu dibuat tanpa sebab yang munasabah.

123. _Fasal 120 bertujuan untuk menjadikan suatu kesalahan untuk menghalang_
mana-mana pegawai diberi kuasa yang menjalankan penggeledahan dengan
keengganan untuk memberikan akses kepada premis, mengamang, menghalang,
menggalang atau melengahkan pegawai diberi kuasa itu dalam pelaksanaan
fungsinya di bawah Akta, atau enggan untuk memberikan apa-apa maklumat
berhubungan dengan suatu kesalahan di bawah Akta.


-----

_Perlindungan Data Peribadi_ 111

124. _Fasal 121_ memperuntukkan bahawa seorang pegawai diberi kuasa
boleh menjalankan kuasa tertentu bagi maksud pelaksanaan Akta. _Fasal ini_
membolehkan seorang pegawai diberi kuasa untuk menghendaki pengemukaan
mana-mana komputer, buku, akaun, data berkomputer atau dokumen lain
yang disimpan oleh pengguna data atau mana-mana orang lain, pengemukaan
dokumen pengenalan dan membuat siasatan berhubung dengan suatu kesalahan
di bawah Akta.

125. _Fasal 122 membolehkan seorang pegawai diberi kuasa untuk mengarahkan_
kehadiran orang yang mengetahui kes.

126. _Fasal 123_ memberikan kuasa kepada pegawai diberi kuasa yang
menyiasat kes di bawah Akta untuk memeriksa secara lisan mana-mana
orang yang dijangkakan mengetahui fakta dan hal keadaan kes itu, manakala
_fasal 124 memperkatakan peruntukan yang berhubungan dengan kebolehterimaan_
pernyataan sebagai keterangan.

127. _Fasal 125_ memperkatakan peruntukan berkenaan dengan pelucuthakan
apa-apa benda yang disita di bawah Akta.

128. _Fasal 126 mengadakan peruntukan berkenaan dengan percantuman_
kesalahan jika seorang dituduh bagi lebih daripada satu kesalahan di bawah
Akta.

129. _Fasal 127_ memberikan kuasa kepada seorang pegawai diberi kuasa
atau pegawai polis untuk menangkap tanpa waran mana-mana orang yang
dipercayai dengan munasabah olehnya telah melakukan atau cuba melakukan
suatu kesalahan di bawah Akta.

BAHAGIAN X

130. Bahagian X Akta yang mengandungi fasal 128 hingga 144 memperkatakan
peruntukan pelbagai.

131. _Fasal 128 memperuntukkan bahawa Pesuruhjaya hendaklah menyenggarakan_
dalam kedua-dua bentuk fizikal dan elektronik suatu daftar yang dikehendaki
di bawah Akta, iaitu, Daftar Pengguna Data, Daftar Forum Pengguna Data
dan Daftar Tataamalan.

132. _Fasal 129 memperuntukkan bahawa seseorang pengguna data tidak boleh_
memindahkan data peribadi ke suatu tempat di luar Malaysia, melainkan jika ke
mana-mana tempat yang ditentukan oleh Menteri melalui pemberitahuan dalam
_Warta. Namun demikian, seseorang pengguna data boleh memindahkan data_
peribadi ke suatu tempat di luar Malaysia yang tidak ditentukan oleh Menteri
dalam hal keadaan yang dinyatakan dalam _fasal_ ini. _Fasal_ ini selanjutnya
memperuntukkan bahawa Menteri boleh membatalkan atau meminda suatu
pemberitahuan yang terdahulu dan menyebabkan tempat di luar Malaysia
terhenti menjadi tempat yang kepadanya data peribadi boleh dipindahkan.


-----

112 _Rang Undang-Undang_

133. _Fasal 130 memperuntukkan bahawa_ seseorang yang dengan disedarinya
atau secara melulu, tanpa persetujuan pengguna data, mengumpul atau
menzahirkan data peribadi yang dipegang oleh pengguna data itu atau
menyebabkan penzahiran data peribadi yang dipegang oleh pengguna data itu
kepada orang lain, selain dalam hal keadaan yang dinyatakan dalam fasal ini,
melakukan suatu kesalahan. Fasal ini juga memperuntukkan bahawa seseorang
yang menjual atau menawarkan untuk menjual data peribadi melakukan suatu
kesalahan.

134. _Fasal 131 memperuntukkan bahawa seseorang yang bersubahat dengan_
pengguna data dalam pelakuan suatu kesalahan di bawah Akta melakukan
suatu kesalahan. Fasal ini juga memperuntukkan bahawa seseorang yang cuba
melakukan suatu kesalahan yang boleh dihukum di bawah Akta melakukan
suatu kesalahan.

135. _Fasal 132 memberi Pesuruhjaya kuasa, dengan keizinan Pendakwa Raya,_
untuk mengkompaun suatu kesalahan di bawah Akta yang ditetapkan sebagai
kesalahan boleh kompaun dan mengadakan peruntukan bagi pembayaran amaun
yang dikutip ke dalam Kumpulan Wang Disatukan Persekutuan.

136. _Fasal 133_ memperuntukkan bahawa jika suatu pertubuhan perbadanan
melakukan suatu kesalahan di bawah Akta, pengarah, ketua pegawai eksekutif,
ketua pegawai operasi, pengurus, setiausaha atau pegawai lain yang seumpamanya
bagi pertubuhan perbadanan itu hendaklah juga dipertanggungkan bagi kesalahan
itu.

137. _Fasal 134 memperuntukkan bahawa pendakwaan bagi sesuatu kesalahan_
hendaklah dimulakan dengan keizinan Pendakwa Raya.

138. _Fasal 135_ memberi Mahkamah Sesyen kuasa untuk membicarakan
mana-mana kesalahan di bawah Akta.

139. _Fasal 136 bertujuan untuk menyatakan tatacara bagi penyampaian notis_
atau dokumen lain di bawah Akta.

140. _Fasal 137 memperuntukkan bahawa Akta Perlindungan Pihak Berkuasa_
Awam 1948 hendaklah terpakai bagi apa-apa tindakan, guaman, pendakwaan
atau prosiding terhadap Pesuruhjaya, Timbalan Pesuruhjaya, Penolong
Pesuruhjaya, mana-mana pegawai atau pekhidmat Pesuruhjaya, mana-mana
anggota Jawatankuasa Penasihat, mana-mana anggota, pegawai atau pekhidmat
Tribunal Rayuan atau mana-mana pegawai diberi kuasa berkenaan dengan apaapa perbuatan, pengabaian atau keingkaran yang dilakukan atau ditinggalkan
olehnya atas sifat yang sedemikian.

141. _Fasal 138 memperuntukkan bahawa Pesuruhjaya, Timbalan Pesuruhjaya,_
Penolong Pesuruhjaya, mana-mana pegawai atau pekhidmat Pesuruhjaya,
mana-mana anggota Jawatankuasa Penasihat, mana-mana anggota, pegawai
atau pekhidmat Tribunal Rayuan atau mana-mana pegawai diberi kuasa semasa
menunaikan kewajipannya di bawah Akta hendaklah disifatkan sebagai seorang
pekhidmat awam mengikut pengertian Kanun Keseksaan.


-----

_Perlindungan Data Peribadi_ 113

142. _Fasal 139_ memberikan perlindungan kepada Pesuruhjaya, Timbalan
Pesuruhjaya, Penolong Pesuruhjaya, mana-mana pegawai atau pekhidmat
Pesuruhjaya, mana-mana anggota Jawatankuasa Penasihat, mana-mana anggota,
pegawai atau pekhidmat Tribunal Rayuan atau mana-mana pegawai diberi kuasa
yang menjalankan apa-apa kuasa di bawah Akta daripada apa-apa tindakan,
guaman, pendakwaan atau prosiding lain jika perbuatan itu dibuat dengan suci
hati.

143. _Fasal 140_ menyatakan peruntukan yang menghalang penzahiran butirbutir berkenaan dengan seorang pemberi maklumat dalam mana-mana prosiding
sivil atau jenayah, melainkan jika diperuntukkan selainnya dalam _fasal_ ini.

144. _Fasal 141 memperuntukkan bahawa Pesuruhjaya, Timbalan Pesuruhjaya,_
Penolong Pesuruhjaya, mana-mana pegawai atau pekhidmat Pesuruhjaya, manamana anggota Jawatankuasa Penasihat, mana-mana anggota, pegawai atau
pekhidmat Tribunal Rayuan, mana-mana pegawai diberi kuasa atau mana-mana
orang lain yang mempunyai akses kepada maklumat di bawah Akta tidak boleh
menzahirkan maklumat itu.

145. _Fasal 142 membolehkan perbuatan atau benda dilakukan sebagai_
persediaan atau pada menjangkakan Akta diperbuat.

146. _Fasal 143_ memberi Menteri kuasa untuk membuat peraturan-peraturan
berkenaan dengan perkara yang ditetapkan dalam _fasal ini dan_ menyatakan
penaliti yang boleh ditetapkan dalam peraturan-peraturan atau perundangan
subsidiari lain yang dibuat di bawah Akta.

147. _Fasal 144 memberi Menteri kuasa untuk membuat perintah bagi maksud_
menghapuskan apa-apa kesulitan atau anomali yang mungkin berbangkit
berkaitan dengan permulaan kuat kuasa Akta.

BAHAGIAN XI

148. Bahagian XI Akta yang mengandungi fasal _145 dan 146 memperkatakan_
peruntukan kecualian dan peralihan.

149. _Fasal 145 memperkatakan data peribadi yang telah dikumpul oleh_
seseorang pengguna data sebelum permulaan kuat kuasa Akta.

150. _Fasal 146 memperkatakan pendaftaran pengguna data yang meneruskan_
pemprosesan data peribadi selepas permulaan kuat kuasa Akta.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U[2])2069]


-----

