---
Year: 2009
Bill: D.R.27/2009 - Rang Undang-Undang Amanah Luar Pesisir Labuan (Pindaan) 2009 (Lulus)
Title: D.R.27/2009 - Rang Undang-Undang Amanah Luar Pesisir Labuan (Pindaan) 2009 (Lulus)
Download URL: https://www.parlimen.gov.my/files/billindex/pdf/2009/DR272009.pdf
URL: https://www.parlimen.gov.my/files/billindex/pdf/2009/DR272009.pdf
---
---
Reading:
D.R.27/2009
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

_Amanah Luar Pesisir Labuan (Pindaan)_ 1

**D.R. 27/2009**

RANG UNDANG-UNDANG

_b e r n a m a_

Suatu Akta untuk meminda Akta Amanah Luar Pesisir Labuan
1996.

[ ]

**DIPERBUAT oleh Parlimen Malaysia seperti yang berikut:**

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Amanah Luar Pesisir**
Labuan (Pindaan) 2009.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Pindaan tajuk panjang**

**2.** Akta Amanah Luar Pesisir Labuan 1996 [Akta _554], yang_
disebut “Akta ibu” dalam Akta ini, dipinda dalam tajuk panjang
dengan menggantikan perkataan “luar pesisir” dengan perkataan
“Labuan”.

**Pindaan seksyen 1**

**3. Seksyen 1 Akta ibu dipinda dengan memotong perkataan “Luar**
Pesisir”.


-----

2 _Rang Undang-Undang_

**Pindaan seksyen 2**

**4. Seksyen 2 Akta ibu dipinda—**

_(a) dalam subseksyen (1)—_

(i) dengan memasukkan selepas takrif “amanah” takrif
yang berikut:

‘ “amanah bermaksud” ertinya amanah yang
disebut dalam seksyen 11a, dan termasuk suatu
amanah khairat;

“amanah khairat” ertinya suatu amanah yang
disebut dalam seksyen 11b;

“amanah Labuan” mempunyai erti yang diberikan
kepadanya di bawah subseksyen 8(1);’;

(ii) dengan memotong takrif “amanah luar pesisir”;

(iii) dengan menggantikan takrif “amanah luar pesisir
yang didaftarkan” dengan takrif yang berikut:

‘ “amanah Labuan yang didaftarkan” ertinya
suatu amanah Labuan yang didaftarkan di bawah
subseksyen 12(4);’;

(iv) dengan memasukkan selepas takrif “daftar” takrif
yang berikut:

‘ “dinyatakan”, jika tiada cara dinyatakan dalam
Akta ini, ertinya ditentukan dari semasa ke semasa
secara bertulis, dan kuasa untuk menentukan
termasuk kuasa untuk menentukan secara
berlainan bagi orang atau golongan, kategori
atau perihalan orang yang berlainan;’;

(v) dengan menggantikan takrif “ditetapkan” dengan
takrif yang berikut:

‘ “ditetapkan”, jika tiada cara dinyatakan,
ertinya ditetapkan dari semasa ke semasa
melalui perintah yang disiarkan dalam _Warta,_
dan kuasa untuk menetapkan termasuk kuasa
untuk membuat peruntukan yang berlainan dalam
perintah itu bagi orang atau golongan, kategori
atau perihalan orang yang berlainan;’;


-----

_Amanah Luar Pesisir Labuan (Pindaan)_ 3

(vi) dengan menggantikan takrif ”harta” dengan takrif
yang berikut:

‘ “harta” termasuklah—

_(a) tiap-tiap jenis harta, sama ada nyata_
atau tidak nyata, harta alih atau harta
tak alih, ketara atau tidak ketara, tidak
kira bagaimana diperoleh; atau

_(b) dokumen atau surat cara undang-undang_
dalam apa-apa bentuk, termasuklah
elektronik atau digital, yang membuktikan
hak milik bagi atau kepentingan dalam,
harta itu, termasuklah cek bank, kiriman
wang, syer, sekuriti, bon, draf bank dan
surat kredit;’;

(vii) dengan memotong takrif “harta tak alih yang terletak
di Malaysia”;

(viii) dengan menggantikan takrif “Lembaga” dengan
takrif yang berikut:

‘ “Lembaga” ertinya Lembaga Perkhidmatan
Kewangan Labuan yang ditubuhkan di bawah
seksyen 3 Akta Lembaga Perkhidmatan
Kewangan Labuan 1996 [Akta 545];’;

(ix) dalam takrif “Menteri”, dengan menggantikan
perkataan “syarikat luar pesisir” dengan perkataan
“kewangan”;

(x) dengan menggantikan takrif “orang” dengan takrif
yang berikut:

‘ “orang” termasuk suatu perbadanan, perkongsian,
sekumpulan orang, korporat atau bukan korporat,
dan perbadanan tunggal;’;

(xi) dengan memasukkan selepas takrif “pecah amanah”
takrif yang berikut:

‘ “pegawai diberi kuasa” ertinya seseorang
pegawai yang diberi kuasa sewajarnya oleh
Lembaga di bawah seksyen 6b;


-----

_Rang Undang-Undang_

“pelindung” ertinya seseorang yang dilantik
mengikut seksyen 35;’;

(xii) dalam takrif “pemastautin”, dengan menggantikan
perenggan _(b) dengan perenggan yang berikut:_

“(b) sesiapa yang telah menubuhkan suatu tempat
perniagaan dan menjalankannya di Malaysia,
selain—

(i) suatu syarikat Labuan atau syarikat
Labuan asing yang diperbadankan atau
didaftarkan di bawah Akta Syarikat
Labuan 1990;

(ii) suatu yayasan Labuan yang ditubuhkan
di bawah Akta Yayasan Labuan 2009

[Akta ]; dan

(iii) suatu perkongsian yang didaftarkan di
bawah Akta Perkongsian Terhad dan
Perkongsian Liabiliti Terhad Labuan
2009 [Akta ];”;

(xiii) dengan memasukkan selepas takrif “pemastautin”
takrif yang berikut:

‘ “penguat kuasa” ertinya seseorang yang disebut
dalam seksyen 11c;’;

(xiv) dengan menggantikan takrif “perbadanan” dengan
takrif yang berikut:

‘ “perbadanan” ertinya suatu pertubuhan
perbadanan yang dibentuk atau diperbadankan
atau yang sedia ada di Malaysia atau luar
Malaysia dan termasuk syarikat Labuan asing
tetapi tidak termasuk—

_(a) suatu pertubuhan tunggal;_

_(b) suatu kesatuan sekerja yang didaftarkan_
di bawah undang-undang bertulis sebagai
suatu kesatuan sekerja; atau

_(c)_ suatu pertubuhan yang didaftarkan di bawah
undang-undang bertulis yang berhubungan
dengan koperasi;’;


-----

_Amanah Luar Pesisir Labuan (Pindaan)_ 5

(xv) dengan memasukkan selepas takrif “perbadanan”
takrif yang berikut:

‘ “ringgit” ertinya ringgit dalam mata wang
Malaysia;’;

(xvi) dengan menggantikan takrif “syarikat amanah”
dengan takrif yang berikut:

‘ “syarikat amanah Labuan” ertinya suatu
perbadanan yang didaftarkan sebagai syarikat
amanah Labuan di bawah Bahagian V Akta
Perkhidmatan Kewangan dan Sekuriti Labuan
2009 [Akta      ];’;

(xvii) dengan memasukkan selepas takrif “syarikat amanah
Labuan” takrif yang berikut:

‘ “syarikat Labuan” mempunyai erti yang
diberikan kepadanya dalam Akta Syarikat
Labuan 1990 [Akta 441];’; dan

_(b)_ dengan memotong subseksyen (2).

**Pemotongan seksyen 4 dan 5**

**5.** Seksyen 4 dan 5 Akta ibu dipotong.

**Pindaan seksyen 6**

**6.** Seksyen 6 Akta ibu dipinda—

_(a)_ dengan memasukkan selepas subseksyen (1) subseksyen
yang berikut:

“(1a) Tertakluk kepada subseksyen (1b), undangundang yang sepatutnya bagi sesuatu amanah
hendaklah—

_(a)_ undang-undang yang dipilih oleh pembuat amanah
sebagai terpakai bagi sesuatu amanah, pilihan
itu dinyatakan atau tersirat dalam terma amanah
itu; atau


-----

6 _Rang Undang-Undang_

_(b) jika tiada undang-undang dipilih, undang-undang_
yang dengannya amanah itu mempunyai kaitan
paling rapat pada masa pewujudannya.

(1b) Dalam menentukan undang-undang yang
dengannya amanah itu mempunyai kaitan paling rapat,
rujukan hendaklah dibuat khususnya kepada—

_(a) tempat pentadbiran amanah itu yang ditetapkan_
oleh pembuat amanah;

_(b) tempat terletaknya harta amanah itu;_

_(c) tempat bermastautin atau perniagaan pemegang_
amanah;

_(d) matlamat amanah dan tempat-tempat yang amanah_
itu hendak dipenuhi.

(1c) Tanpa menghalang cara lain untuk menentukan
yang dengannya bidang kuasa ditetapkan itu mempunyai
kaitan paling rapat, terma-terma amanah yang
menetapkan tempat pentadbiran adalah sah dan
muktamad sekiranya—

_(a)_ tempat terletaknya perniagaan utama seorang
pemegang amanah atau seorang pemegang
amanah merupakan pemastautin dalam bidang
kuasa ditetapkan itu; atau

_(b) semua atau mana-mana bahagian pentadbiran itu_
berlaku dalam bidang kuasa ditetapkan.”.

**Bahagian baru Ia**

**7.** Akta ibu dipinda dengan memasukkan selepas seksyen 6
Bahagian I Bahagian yang berikut:

“Bahagian Ia

PENTADBIRAN AKTA

**Pentadbiran Akta**

**6a. Lembaga adalah bertanggungjawab bagi pentadbiran Akta**
ini, tertakluk kepada arahan dan kawalan am Menteri.


-----

_Amanah Luar Pesisir Labuan (Pindaan)_ 7

**Pegawai diberi kuasa**

**6b. (1) Lembaga boleh memberi kuasa kepada mana-mana**
anggota atau pegawainya untuk melaksanakan mana-mana
fungsinya, menjalankan mana-mana kuasanya atau menunaikan
mana-mana kewajipannya di bawah Akta ini.

(2) Tertakluk kepada had tersebut, sekiranya ada, sebagaimana
yang boleh ditetapkan, seseorang pegawai diberi kuasa
hendaklah melaksanakan semua fungsinya, menjalankan semua
kuasanya dan menunaikan semua kewajipan Lembaga dan
tiap-tiap fungsi yang dilaksanakan, kuasa yang dijalankan
dan kewajipan yang ditunaikan itu hendaklah disifatkan telah
dilaksanakan, dijalankan dan ditunaikan sewajarnya bagi
maksud Akta ini.”.

**Pindaan Bahagian II**

**8.** Tajuk Bahagian II Akta ibu dipinda dengan menggantikan
perkataan “LUAR PESISIR” dengan perkataan “LABUAN”.

**Pindaan seksyen 7**

**9.** Akta ibu dipinda dengan menggantikan seksyen 7 dengan
seksyen yang berikut:

“Kewujudan amanah Labuan

**7. (1) Pembuat amanah sesuatu amanah Labuan boleh**
merupakan orang berkelayakan atau pemastautin.

(2) Harta amanah tidak boleh termasuk apa-apa harta
Malaysia melainkan jika kelulusan Lembaga diperoleh
terlebih dahulu atau amanah itu merupakan amanah bagi
maksud khairat.

(3) Benefisiari sesuatu amanah Labuan boleh merupakan
orang berkelayakan atau pemastautin.


-----

8 _Rang Undang-Undang_

(4) Syarikat amanah Labuan hendaklah menjadi salah satu
daripada pemegang amanah sesuatu amanah Labuan.

(5) Jika harta amanah termasuk harta Malaysia, apa-apa
pendapatan yang diperoleh daripada harta amanah itu hendaklah
tertakluk kepada Akta Cukai Pendapatan 1967 [Akta 53].

(6) Jika amanah itu tidak termasuk harta Malaysia, apa-apa
pendapatan yang diperoleh daripada apa-apa harta amanah itu
hendaklah tertakluk kepada Akta Cukai Aktiviti Perniagaan
Labuan 1990 [Akta 445].

(7) Bagi maksud seksyen ini, “harta Malaysia” ertinya
apa-apa harta yang terletak di Malaysia.”.

**Pindaan seksyen 8**

**10.** Akta ibu dipinda dalam seksyen 8—

_(a)_ dalam nota bahu, dengan menggantikan perkataan “luar
pesisir” dengan perkataan “Labuan”;

_(b)_ dalam subseksyen (1)—

(i) dalam teks bahasa Inggeris, dengan menggantikan
perkataan “An offshore” dengan perkataan
“A Labuan”; dan

(ii) dalam teks bahasa kebangsaan, dengan menggantikan
perkataan “luar pesisir” dengan perkataan “Labuan”;
dan

_(c)_ dalam perenggaan (2)(a)—

(i) dalam teks bahasa Inggeris, dengan menggantikan
perkataan “an offshore” dengan perkataan
“a Labuan”; dan

(ii) dalam teks bahasa kebangsaan, dengan menggantikan
perkataan “luar pesisir” dengan perkataan
“Labuan”.


-----

_Amanah Luar Pesisir Labuan (Pindaan)_ 9

**Seksyen baru 8a**

**11.** Akta ibu dipinda dengan memasukkan selepas seksyen 8
seksyen yang berikut:

“Kerahsiaan

**8a. (1) Tertakluk kepada subseksyen (3), tiada seorang pun**
boleh melalui apa-apa cara mempunyai akses kepada apa-apa
rekod, buku, daftar, surat-menyurat, dokumen, bahan atau
maklumat, yang berhubungan dengan urusan dan hal ehwal
suatu amanah Labuan yang boleh memberikan, mendedahkan,
memberitahu, menerbitkan atau selainnya menzahirkan
kepada mana-mana orang rekod, buku, daftar, surat-menyurat,
dokumen, bahan atau maklumat itu.

(2) Semua prosiding (selain prosiding jenayah) yang
berhubungan dengan suatu amanah Labuan yang dimulakan
di mana-mana mahkamah di bawah peruntukan Akta ini
dan apa-apa rayuan daripadanya, hendaklah, melainkan jika
mahkamah memerintahkan selainnya, didengar secara tertutup
dan tiada butir-butir mengenai prosiding itu boleh disiarkan
oleh mana-mana orang tanpa kebenaran mahkamah.

(3) Subseksyen (1) tidak terpakai jika penzahiran itu
dikehendaki—

_(a) menurut suatu perintah mana-mana mahkamah yang_
mempunyai bidang kuasa berwibawa dalam manamana prosiding;

_(b) bagi maksud pelaksanaan fungsi penyeliaan Lembaga_
yang diperuntukkan di bawah Akta Lembaga
Perkhidmatan Kewangan Labuan 1996;

_(c)_ menurut seksyen 22 Akta Cukai Aktiviti Perniagaan
Labuan 1990; atau

_(d) dengan persetujuan amanah Labuan itu._

(4) Jika perintah yang disebut dalam perenggan (3)(a)
diperoleh secara permohonan ex-parte, pemegang amanah itu
boleh memberitahu orang yang terjejas oleh perintah itu dan
apabila menerima pemberitahuan itu, orang yang terjejas itu
boleh memfailkan permohonan yang perlu kepada mahkamah
untuk mencabar perintah itu atau selain memenuhi perintah
itu dengan sewajarnya.


-----

10 _Rang Undang-Undang_

(5) Seseorang yang melanggar subseksyen (1) melakukan
suatu kesalahan.

Penalti: Pemenjaraan selama tiga tahun atau satu juta
ringgit atau kedua-duanya.

(6) Tiada apa-apa jua dalam seksyen ini boleh menghalang
mana-mana mahkamah daripada menggunakan budi bicaranya
untuk menghendaki mana-mana orang untuk mengemukakan
apa-apa dokumen atau memberikan apa-apa keterangan dalam
mana-mana prosiding di hadapan mahkamah yang berkaitan
dengan prosiding itu.

**Pemegangan hak tertentu oleh pembuat amanah**

**8b. (1) Penyimpanan atau pemberian oleh pembuat amanah**
bagi sesuatu amanah mengenai apa-apa kepentingan benefisial
dalam harta amanah itu atau apa-apa kuasa yang disebut
dalam subseksyen (2), tidak menjejaskan kesahan amanah
itu atau surat cara amanah itu.

(2) Kuasa yang disebut dalam subseksyen (1) adalah
seperti yang berikut:

_(a)_ membatalkan, mengubah atau meminda terma-terma
sesuatu amanah atau kuasa yang berbangkit secara
keseluruhannya atau sebahagiannya di bawah amanah
itu;

_(b) mendahulukan, menentukan, membayar atau_
menggunakan pendapatan atau modal daripada
harta amanah atau untuk memberikan arahan bagi
pembuatan pendahuluan, penentuan, pembayaran
atau penggunaan itu;

_(c) bertindak sebagai, atau memberikan arahan mengikat_
tentang pelantikan atau penyingkiran, seseorang
pengarah atau pegawai mana-mana perbadanan yang
dipunyai secara keseluruhan atau sebahagiannya
oleh amanah itu;


-----

_Amanah Luar Pesisir Labuan (Pindaan)_ 11

_(d) memberikan arahan mengikat kepada pemegang amanah_
yang berkaitan dengan pembelian, pemegangan,
penjualan, pengurusan, peminjaman, penyandaran
atau pengenaan caj harta amanah atau penjalanan
apa-apa kuasa atau hak yang berbangkit daripada
harta itu;

_(e) melantik atau menyingkirkan mana-mana_
pemegang amanah, penguat kuasa, pelindung atau
benefisiari;

_(f) melantik atau menyingkirkan seseorang pengurus_
pelaburan atau penasihat pelaburan;

_(g) menukar undang-undang yang sepatutnya bagi amanah_
itu; dan

_(h) menyekat penjalanan apa-apa kuasa atau budi bicara_
pemegang amanah dengan menghendaki supaya
kuasa itu hanya boleh dijalankan dengan persetujuan
pembuat amanah atau mana-mana orang lain yang
ditentukan oleh terma-terma amanah itu.”.

**Pindaan seksyen 9**

**12.** Seksyen 9 Akta ibu dipinda—

_(a)_ dalam teks bahasa Inggeris, dengan menggantikan
perkataan “offshore”, “An offshore” dan “an offshore”,
di mana-mana jua terdapat, masing-masing dengan
perkataan “Labuan”, “A Labuan” dan “a Labuan”;
dan

_(b)_ dalam teks bahasa kebangsaan, dengan menggantikan
perkataan “luar pesisir”, di mana-mana jua terdapat,
dengan perkataan “Labuan”.

**Pindaan seksyen 10**

**13.** Seksyen 10 Akta ibu dipinda—

_(a)_ dalam subseksyen (1)—

(i) dalam teks bahasa Inggeris, dengan menggantikan
perkataan “an offshore” dengan perkataan
“a Labuan”;


-----

12 _Rang Undang-Undang_

(ii) dalam teks bahasa kebangsaan, dengan menggantikan
perkataan “luar pesisir” dengan perkataan
“Labuan”;

(iii) dalam perenggan (c), dengan memotong perkataan
“atau” di penghujung perenggan itu;

(iv) dengan menggantikan tanda noktah di penghujung
perenggan _(d) dengan koma bernoktah; dan_

(v) dengan memasukkan selepas perenggan (d) perenggan
yang berikut:

“(e) apa-apa tuntutan berkenaan dengan kesahan
apa-apa pindah milik atau pelupusan harta
ke dalam amanah Labuan;

_(f)_ apa-apa tuntutan berkenaan dengan sifat
pembuat amanah; atau

_(g)_ apa-apa tuntutan oleh sebab bahawa manamana bidang kuasa undang-undang asing
menghalang atau tidak mengiktiraf konsep
sesuatu amanah.”; dan

_(b)_ dengan memasukkan selepas subseksyen (2) subseksyen
yang berikut:

“(3) Jika pembuat amanah sesuatu amanah Labuan
ialah pemastautin, seksyen ini hendaklah terpakai hanya
setakat keselarasannya dengan mana-mana undangundang bertulis di Malaysia.”.

**Pindaan seksyen 11**

**14.** Seksyen 11 Akta ibu dipinda—

_(a)_ dalam teks bahasa Inggeris, dengan menggantikan perkataan
“offshore”, “an offshore” dan “An offshore” di manamana jua terdapat, masing-masing dengan perkataan
“Labuan”, “a Labuan” dan “A Labuan”;

_(b)_ dalam teks bahasa kebangsaan, dengan menggantikan
perkataan “luar pesisir”, di mana-mana jua terdapat,
dengan perkataan “Labuan”; dan


-----

_Amanah Luar Pesisir Labuan (Pindaan)_ 13

_(c)_ dengan memasukkan selepas subseksyen (6) subseksyen
yang berikut:

“(6a) Jika pembuat amanah sesuatu amanah Labuan
ialah pemastautin, seksyen ini hendaklah terpakai
hanya setakat keselarasannya dengan mana-mana
undang-undang bertulis yang sedang berkuat kuasa
di Malaysia.”.

**Seksyen baru 11a, 11b, 11c, 11d dan 11e**

**15. Akta ibu dipinda dengan memasukkan selepas seksyen 11**
seksyen yang berikut:

“Amanah bermaksud

**11a. (1) Walau apa pun mana-mana undang-undang yang**
berlawanan, sesuatu amanah boleh diwujudkan atau ditubuhkan
di bawah Akta ini bagi sesuatu maksud atau maksud-maksud
tertentu, sama ada khairat atau tidak.

(2) Tanpa menjejaskan subseksyen (1), matlamat sesuatu
amanah boleh—

_(a)_ merupakan apa-apa bilangan orang;

_(b)_ apa-apa bilangan atau jenis maksud; atau

_(c)_ kedua-dua orang atau beberapa orang dan maksud
atau maksud-maksud,

dengan syarat bahawa maksud-maksud itu adalah sah di sisi
undang-undang dan tidak berlawanan dengan dasar awam.

(3) Sesuatu amanah bermaksud hendaklah dikuatkuasakan
oleh penguat kuasa yang dilantik mengikut seksyen 11c.

(4) Walau apa pun subseksyen (3), jika matlamat sesuatu
amanah bermaksud termasuk seseorang, orang itu berhak untuk
menguatkuasakan amanah bermaksud itu berkenaan dengan
orang itu dan bukan berkenaan dengan sesuatu maksud itu.


-----

14 _Rang Undang-Undang_

(5) Apa-apa surat cara yang mewujudkan atau membuktikan
sesuatu amanah bermaksud boleh—

_(a) menyatakan sesuatu kejadian atau tarikh berlakunya_
sesuatu kejadian yang menyebabkan amanah itu
terhenti menjadi suatu amanah bermaksud;

_(b) memperuntukkan bagi pelupusan harta amanah_
apabila amanah itu terhenti menjadi suatu amanah
bermaksud; atau

_(c) memperuntukkan bahawa, selagi amanah itu ialah_
suatu amanah bermaksud, pemegang amanah tidak
mempunyai kewajipan—

(i) terhadap mana-mana orang yang berhak kepada
harta itu apabila amanah itu terhenti menjadi
amanah bermaksud; atau

(ii) berhubung dengan apa-apa maksud yang
baginya harta itu hendaklah digunakan pada
ketika itu.

**Amanah khairat**

**11b. (1) Sesuatu amanah hendaklah dianggap sebagai amanah**
bagi maksud khairat di bawah Akta ini jika amanah itu dibuat
bagi mana-mana satu maksud atau lebih yang berikut dan
jika maksud atau maksud-maksud itu dipenuhi bagi manfaat
masyarakat atau sebahagian besar daripada masyarakat dengan
mengambil kira jenis dan sifat maksud atau maksud-maksud
itu:

_(a) pembasmian atau pengurangan kemiskinan;_

_(b) pemajuan pendidikan;_

_(c) penggalakan seni, sains dan agama;_

_(d) perlindungan alam sekitar;_

_(e) pemajuan hak asasi manusia dan kebebasan asasi;_
atau

_(f) apa-apa maksud lain yang mendatangkan faedah_
kepada masyarakat.


-----

_Amanah Luar Pesisir Labuan (Pindaan)_ 15

(2) Sesuatu maksud boleh dianggap sebagai khairat sama
ada maksud itu akan dijalankan di Malaysia atau di tempat
lain dan sama ada maksud itu memberi faedah kepada
masyarakat di Malaysia atau di tempat lain.

**Penguat kuasa**

**11c. (1) Terma sesuatu amanah bermaksud hendaklah**
mengadakan peruntukan mengenai pelantikan seorang penguat
kuasa atau apa-apa bilangan penguat kuasa yang kewajipannya
adalah untuk menguatkuasakan amanah itu mengikut terma
dan maksudnya.

(2) Tanpa menjejaskan subseksyen (1), Mahkamah boleh,
atas permohonan pemegang amanah, pembuat amanah atau
mana-mana orang lain yang Mahkamah dapati mempunyai
kepentingan yang mencukupi dalam penguatkuasaan amanah
itu, melantik seorang penguat kuasa atau apa-apa bilangan
penguat kuasa yang difikirkannya patut.

(3) Tiada seorang pun boleh pada bila-bila masa menjadi
kedua-dua pemegang amanah dan penguat kuasa bagi amanah
yang sama.

(4) Pembuat amanah atau wakil dirinya boleh juga dilantik
sebagai penguat kuasa bagi amanah bermaksud.

(5) Seseorang penguat kuasa tidak boleh—

_(a) meletakkan dirinya dalam suatu kedudukan_
yang bercanggah dengan kewajipannya untuk
menguatkuasakan maksud amanah itu;

_(b) memperoleh secara langsung atau tidak langsung_
apa-apa keuntungan oleh sebab pelantikannya selain
apa-apa fi yang munasabah bagi perkhidmatannya
dan bagi apa-apa perbelanjaan munasabah yang
dilakukannya dalam menunaikan kewajipannya;
atau

_(c)_ membuat apa-apa urusan bagi pihaknya sendiri dengan
pemegang amanah bagi amanah bermaksud atau
berhubungan dengan harta amanah bagi amanah
bermaksud yang baginya dia merupakan penguat
kuasa baginya.


-----

16 _Rang Undang-Undang_

(6) Penguat kuasa hendaklah diberikan—

_(a) akaun, termasuklah akaun tahunan amanah bermaksud_
itu;

_(b) salinan surat cara amanah yang menubuhkan amanah_
bermaksud itu dan apa-apa surat ikatan atau dokumen
yang disebut dalam surat cara itu;

_(c) apa-apa pandangan dan nasihat undang-undang yang_
diterima oleh pemegang amanah; dan

_(d)_ apa-apa dokumen atau maklumat lain yang mungkin
menyebabkannya berhak di bawah terma amanah
bermaksud itu.

(7) Seseorang penguat kuasa mempunyai hak yang sama
sebagaimana seseorang yang mempunyai kepentingan benefisial
di bawah suatu amanah biasa untuk membawa tindakan
pentadbiran atau tindakan lain, termasuklah membuat suatu
permohonan ke Mahkamah bagi mendapatkan arahannya,
demi kebaikan amanah itu.

(8) Seseorang penguat kuasa mempunyai hak seorang
pemegang amanah sesuatu amanah biasa bagi mendapatkan
perlindungan, tanggung rugi dan pembayaran perbelanjaan
daripada harta amanah, dan untuk membuat permohonan ke
Mahkamah di bawah seksyen 49.

(9) Seseorang penguat kuasa mempunyai, bagi pihak amanah,
remedi diri dan kepunyaan yang sama bagi pecah amanah
terhadap pemegang amanah dan pihak ketiga sebagaimana
seorang benefisiari sesuatu amanah biasa.

(10) Seseorang penguat kuasa boleh meletakkan jawatannya
secara notis bertulis dan peletakan jawatannya itu hendaklah
mula berkuat kuasa apabila notis bertulis itu dihantar serah
kepada pemegang amanah bagi amanah bermaksud itu.

(11) Peletakan jawatan seseorang penguat kuasa tidak
melepaskan penguat kuasa itu daripada apa-apa liabiliti
berhubung dengan amanah itu yang berbangkit sebelum
peletakan jawatannya.


-----

_Amanah Luar Pesisir Labuan (Pindaan)_ 17

**Amanah bermaksud tidak menjadi batal semata-mata**
**kerana ketidakpastian**

**11d. (1) Suatu amanah bermaksud tidak menjadi batal semata-**
mata kerana apa-apa ketidakpastian tentang matlamatnya atau
cara pelaksanaannya.

(2) Terma amanah bermaksud boleh memberi pemegang
amanah atau mana-mana orang lain kuasa untuk menyelesaikan
apa-apa ketidakpastian tentang matlamatnya atau cara
pelaksanaannya.

(3) Sekiranya suatu amanah bermaksud mempunyai lebih
daripada satu matlamat dan surat cara amanah tidak mengagihkan
harta amanah itu di kalangan mereka, sekiranya dan setakat
yang suatu niat yang bertentangan tidak dinyatakan dalam
surat cara amanah itu, dan tertakluk kepada terma surat cara
itu, pemegang amanah bagi amanah itu mempunyai kuasa
pada budi bicara mutlaknya untuk mengagihkan modal dan
pendapatan antara maksud-maksud amanah yang berlainan
itu.

(4) Sekiranya apa-apa ketidakpastian tentang matlamat
atau cara pelaksanaan amanah bermaksud atau tentang
pengagihan harta amanah antara matlamatnya tidak boleh
diselesaikan, atau tidak diselesaikan menurut terma amanah
itu, Mahkamah—

_(a) boleh menyelesaikan ketidakpastian itu—_

(i) dengan membentuk semula amanah itu;

(ii) dengan memutuskan suatu rancangan bagi
pentadbirannya; atau

(iii) dengan apa-apa cara lain yang Mahkamah
pertimbangkan sesuai; atau

_(b) setakat yang matlamat amanah itu tidak pasti dan_
niat am amanah itu tidak boleh didapati daripada
keterangan yang boleh diterima sebagai perkara
kebarangkalian, boleh mengisytiharkan amanah itu
terbatal.


-----

18 _Rang Undang-Undang_

**Amanah pemborosan atau perlindungan**

**11e. (1) Terma amanah boleh menjadikan kepentingan**
benefisiari dalam harta amanah atau dalam apa-apa pendapatan
atau modal harta itu—

_(a) boleh ditamatkan;_

_(b) tertakluk kepada sekatan mengenai pemberian hak_
milikan atau pelupusan; atau

_(c) tertakluk kepada pengurangan atau penamatan sekiranya_
benefisiari menjadi tidak solven atau mana-mana
hartanya menjadi boleh disita atau disekuestrasikan
bagi faedah pemiutangnya.

(2) Sesuatu amanah yang di bawahnya kepentingan seseorang
benefisiari adalah tertakluk kepada penamatan, sekatan atau
pengurangan di bawah subseksyen (1) ialah suatu amanah
pemborosan atau perlindungan.

(3) Sesuatu peruntukan dalam terma amanah yang
menghendaki kepentingan seseorang benefisiari dalam harta
amanah atau dalam apa-apa pendapatan atau modal harta itu
hendaklah dipegang atas amanah pemborosan atau perlindungan
hendaklah ditafsirkan sebagai kehendak supaya kepentingan
benefisiari itu tertakluk kepada penamatan, sekatan atau
pengurangan yang disebut dalam subseksyen (1).”.

**Pindaan seksyen 12**

**16.** Seksyen 12 Akta ibu dipinda—

_(a)_ dalam teks bahasa Inggeris, dengan menggantikan
perkataan “offshore” dan “an offshore”, di mana-mana
jua terdapat, masing-masing dengan perkataan “Labuan”
dan “a Labuan”;

_(b)_ dalam teks bahasa kebangsaan, dengan menggantikan
perkataan “luar pesisir” di mana-mana jua terdapat,
dengan perkataan “Labuan”; dan


-----

_Amanah Luar Pesisir Labuan (Pindaan)_ 19

_(c)_ dengan memasukkan selepas subseksyen (4) subseksyen
yang berikut:

“(4a) Suatu amanah Labuan tidak boleh didaftarkan
jika nama amanah Labuan yang hendak didaftarkan
itu, pada pendapat Lembaga, mengelirukan dengan
apa-apa cara atau selainnya tidak wajar.”.

**Pindaan seksyen 13**

**17.** Seksyen 13 Akta ibu dipinda dengan menggantikan perkataan
“luar pesisir” dengan perkataan “Labuan”.

**Pindaan seksyen 14**

**18.** Seksyen 14 Akta ibu dipinda—

_(a)_ dalam teks bahasa Inggeris, dengan menggantikan
perkataan “offshore” dan “an offshore”, di mana-mana
jua terdapat, masing-masing dengan perkataan ”Labuan”
dan ”a Labuan”; dan

_(b)_ dalam teks bahasa kebangsaan, dengan menggantikan
perkataan “luar pesisir” dengan perkataan “Labuan”.

**Pindaan seksyen 15**

**19.** Seksyen 15 Akta ibu dipinda dengan menggantikan perkataan
“luar pesisir” di mana-mana jua terdapat dengan perkataan
“Labuan”.

**Pindaan seksyen 16**

**20.** Akta ibu dipinda dengan menggantikan seksyen 16 dengan
seksyen yang berikut:

“Jangka masa amanah Labuan

**16.** (1) Terma amanah Labuan boleh memperuntukkan secara
nyata bahawa amanah Labuan hendaklah wujud selama suatu
jangka masa yang tetap.


-----

20 _Rang Undang-Undang_

(2) Suatu amanah Labuan hendaklah, melainkan jika
dinyatakan selainnya dalam terma amanah itu, terus wujud
selama suatu tempoh yang tiada had atau ditamatkan mengikut
peruntukan Akta ini.

(3) Walau apa pun subseksyen (1) dan (2), terma sesuatu
amanah Labuan boleh membenarkan pemegang amanah
untuk—

_(a) menetapkan suatu jangka masa tetap bagi sesuatu_
amanah Labuan;

_(b) menukarkan sesuatu amanah Labuan berjangka masa_
tetap menjadi suatu amanah Labuan yang tempohnya
tiada had; atau

_(c) mengubah, dengan mengehadkan atau melanjutkan,_
jangka masa sesuatu amanah Labuan.”.

**Pindaan seksyen 17**

**21.** Seksyen 17 Akta ibu dipinda—

_(a)_ dalam teks bahasa Inggeris, dengan menggantikan perkataan
“offshore”, “An offshore” dan “an offshore”, di manamana jua terdapat, masing-masing dengan perkataan
“Labuan”, “A Labuan” dan “a Labuan”; dan

_(b)_ dalam teks bahasa kebangsaan, dengan menggantikan
perkataan “luar pesisir” dengan perkataan “Labuan”.

**Pindaan seksyen 18**

**22.** Subseksyen 18(1) Akta ibu dipinda dengan menggantikan
perkataan “luar pesisir” dengan perkataan “Labuan”.

**Pindaan seksyen 19**

**23.** Seksyen 19 Akta ibu dipinda—

_(a)_ dalam nota bahu, dengan menggantikan perkataan “luar
pesisir” dengan perkataan “Labuan”;


-----

_Amanah Luar Pesisir Labuan (Pindaan)_ 21

_(b)_ dengan menggantikan subseksyen (1) dengan subseksyen
yang berikut:

“(1) Tanpa menjejaskan kuasa Mahkamah
di bawah subseksyen (4) dan walau apa pun apa-apa
jua yang bertentangan dalam terma amanah itu, jika
semua benefisiari suatu amanah Labuan itu wujud
dan telah dipastikan dan tiada seorang pun daripada
mereka merupakan orang belum dewasa atau orang
yang tidak upaya di sisi undang-undang, Mahkamah
boleh, atas permohonan mana-mana benefisiari atau
pemegang amanah, memerintahkan pemegang amanah
untuk menamatkan amanah itu dan membahagikan
harta amanah itu di kalangan benefisiari sekiranya
Mahkamah berpuas hati bahawa penamatan itu tidak
bertentangan dengan apa-apa maksud atau matlamat
material amanah itu.”; dan

_(c)_ dalam subseksyen (2), dengan memasukkan perkataan
“menurut subseksyen (1)” selepas perkataan “amanah
itu ditamatkan”.

**Pindaan seksyen 21**

**24.** Seksyen 21 Akta ibu dipinda—

_(a)_ dalam nota bahu, dengan menggantikan perkataan “luar
pesisir” dengan perkataan “Labuan”;

_(b)_ dalam subseksyen (1), dengan menggantikan perkataan
“luar pesisir” dengan perkataan “Labuan”; dan

_(c)_ dalam subseksyen (2), dengan menggantikan perkataan
“luar pesisir” dengan perkataan “Labuan”.

**Pindaan Bahagian III**

**25.** Tajuk Bahagian III Akta ibu dipinda dengan menggantikan
perkataan “LUAR PESISIR” dengan perkataan “LABUAN”.


-----

22 _Rang Undang-Undang_

**Pindaan seksyen 22**

**26. Seksyen 22 Akta ibu dipinda—**

_(a) dalam subseksyen (1), dengan menggantikan perkataan_
“subseksyen 4(3)” dengan perkataan “seksyen 11a dan
11b”;

_(b) dalam subseksyen (3), dengan menggantikan perkataan_
“luar pesisir” dengan perkataan ”Labuan”; dan

_(c)_ dengan menggantikan subseksyen (4) dengan subseksyen
yang berikut:

“(4) Terma sesuatu amanah Labuan boleh
termasuk—

_(a)_ penambahan orang sebagai benefisiari;

_(b)_ mengetepikan benefisiari daripada
keuntungan;

_(c)_ pengenaan ke atas benefisiari tentang obligasi
sebagai syarat untuk sesuatu faedah; atau

_(d)_ kuasa untuk mengisytiharkan bahawa manamana orang hendaklah terhenti menjadi
benefisiari.”

**Pindaan seksyen 23**

**27. Akta ibu dipinda dengan menggantikan seksyen 23 dengan**
seksyen yang berikut:

“Penolak tuntutan

**23.** (1) Walau apa pun terma amanah, seseorang benefisiari
boleh menolak tuntutan, sama ada secara kekal atau bagi apaapa tempoh yang dinyatakannya, keseluruhan atau mana-mana
bahagian kepentingannya di bawah suatu amanah Labuan sama
ada benefisiari itu telah menerima apa-apa faedah daripada
kepentingan itu atau tidak.


-----

_Amanah Luar Pesisir Labuan (Pindaan)_ 23

(2) Sesuatu penolak tuntutan yang dibuat di bawah
subseksyen (1) hendaklah dibuat secara bertulis.

(3) Sesuatu penolak tuntutan yang dibuat di bawah
subseksyen (1) boleh, tertakluk kepada terma amanah itu,
boleh dibatalkan dan hendaklah dijalankan dengan cara dan
di bawah hal keadaan yang dinyatakan.

(4) Sesuatu penolak tuntutan yang dibuat di bawah
subseksyen (1) tidak boleh menjejaskan hak dan kepentingan
benefisiari itu sebelum penolak tuntutan itu.”.

**Pindaan seksyen 24**

**28.** Seksyen 24 Akta ibu dipinda dengan memotong subseksyen
(1).

**Pindaan seksyen 26**

**29.** Subseksyen 26(2) Akta ibu dipinda—

_(a)_ dalam perenggan _(a)—_

(i) dalam teks bahasa Inggeris, dengan memasukkan
selepas perkataan “shall be a” perkatan “Labuan”;
dan

(ii) dalam teks bahasa kebangsaan, dengan memasukkan
selepas perkataan “syarikat amanah” perkataan
“Labuan”; dan

_(b)_ dalam perenggan _(b)—_

(i) dalam teks bahasa Inggeris, dengan memasukkan
selepas perkataan “shall be a” perkataan “Labuan”;
dan

(ii) dalam teks bahasa kebangsaan, dengan memasukkan
selepas perkataan “syarikat amanah” perkataan
“Labuan”.


-----

24 _Rang Undang-Undang_

**Pindaan Bahagian IV**

**30.** Tajuk Bahagian IV Akta ibu dipinda dengan menggantikan
perkataan “LUAR PESISIR” dengan perkataan “LABUAN”.

**Pindaan seksyen 30**

**31.** Seksyen 30 Akta ibu dipinda—

_(a)_ dengan memasukkan selepas subseksyen (1) subseksyen
yang berikut:

“(1a) Sebagai tambahan kepada subseksyen (1),
melainkan jika diperuntukkan selainnya dalam terma
amanah, seseorang pemegang amanah hendaklah,
dalam melaksanakan kewajipannya dan menjalankan
kuasa dan budi bicaranya, menggunakan ketelitian
dan kemahiran yang munasabah, dengan mengambil
kira khususnya—

_(a) apa-apa pengetahuan atau pengalaman khas yang_
ada padanya atau yang dikatakan ada padanya
pengetahuan atau pengalaman khas itu; dan

_(b) jika dia bertindak sebagai pemegang amanah_
dalam penjalanan suatu perniagaan atau profesion,
apa-apa pengetahuan atau pengalaman khas
yang boleh dijangkakan dengan munasabah
berkenaan dengan seseorang yang bertindak
dalam penjalanan perniagaan atau profesion
daripada jenis itu.

_(b)_ dengan memasukkan selepas subseksyen (6) subseksyen
yang berikut:

“(7) Jika kuasa yang dinyatakan dalam subseksyen
8b(2) telah dikhaskan atau diberikan oleh pembuat
amanah, seseorang pemegang amanah yang bertindak
mengikut penjalanan kuasa itu tidak dikatakan bertindak
sebagai pecah amanah.”.


-----

_Amanah Luar Pesisir Labuan (Pindaan)_ 25

**Pindaan seksyen 31**

**32.** Seksyen 31 Akta ibu dipinda dengan menggantikan subseksyen
(2) dengan subseksyen yang berikut:

“(2) Jika terma amanah itu memberi pemegang amanah
kuasa untuk bertindak secara majoriti, seseorang pemegang
amanah yang tidak setuju dengan keputusan majoriti pemegang
amanah itu hendaklah merekodkan ketidaksetujuannya secara
bertulis.”.

**Pindaan seksyen 33**

**33.** Seksyen 33 Akta ibu dipinda—

_(a) dalam subseksyen (2), dengan memasukkan selepas_
perkataan “mengikut terma-terma amanah itu” perkataan
“dan peruntukan Akta ini”; dan

_(b)_ dengan memasukkan selepas subseksyen (2) subseksyen
yang berikut:

“(3) Seseorang pemegang amanah boleh, melainkan
jika diperuntukkan selainnya dalam terma-terma amanah
itu—

_(a)_ menginsuranskan apa-apa harta yang tertakluk
kepada amanah itu terhadap risiko kehilangan
atau kerugian berbangkit daripada apa-apa
kejadian; dan

_(b) membayar premium daripada apa-apa pendapatan_
atau wang modal amanah itu.”.

**Seksyen baru 33a dan 33b**

**34. Akta ibu dipinda dengan memasukkan selepas seksyen 33**
seksyen yang berikut:

“Kuasa pelaburan pemegang amanah

**33a. (1) Pada menjalankan mana-mana kuasa pelaburan,**
seseorang pemegang amanah hendaklah mematuhi kriteria
pelaburan standard di bawah subseksyen (3).


-----

26 _Rang Undang-Undang_

(2) Seseorang pemegang amanah hendaklah, dari semasa ke
semasa, mengkaji semula pelaburan amanah dan menimbangkan
sama ada, dengan mengambil kira kriteria pelaburan standard,
pelaburan itu perlu diubah.

(3) Kriteria pelaburan standard, berhubung dengan suatu
amanah, adalah seperti yang berikut:

_(a) kesesuaian pelaburan daripada jenis yang sama dengan_
apa-apa pelaburan tertentu yang dicadangkan dibuat
atau disimpan dan mengenai pelaburan tertentu itu
sebagai suatu pelaburan daripada jenis itu dengan
amanah itu; dan

_(b) keperluan untuk mempelbagaikan pelaburan amanah,_
setakat yang sesuai dengan hal keadaan amanah
itu.

(4) Pemakaian seksyen ini hendaklah terpakai setakat yang
seksyen ini selaras dengan terma-terma amanah Labuan.

**Nasihat berhubung dengan pelaburan**

**33b. (1) Kecuali sebagaimana yang diperuntukkan selainnya**
oleh subseksyen (2), seseorang pemegang amanah hendaklah,
sebelum menjalankan apa-apa kuasa pelaburan, mendapatkan
dan menimbangkan nasihat yang sepatutnya yang berhubungan
dengan cara bagaimana kuasa itu patut dijalankan, dengan
mengambil kira kriteria pelaburan standard.

(2) Kecuali sebagaimana diperuntukkan selainnya oleh
subseksyen (3), seseorang pemegang amanah hendaklah, apabila
mengkaji semula pelaburan amanah itu, mendapatkan dan
menimbangkan nasihat yang sepatutnya mengenai sama ada
pelaburan itu patut diubah, dengan mengambil kira kriteria
pelaburan standard.

(3) Seseorang pemegang amanah tidak perlu mendapatkan
nasihat yang sepatutnya yang dikehendaki di bawah subseksyen
(1) atau (2), sekiranya dia memutuskan secara munasabah
bahawa tidak perlu atau tidak wajar untuk mendapatkan
nasihat yang sepatutnya itu dalam semua hal keadaan itu.


-----

_Amanah Luar Pesisir Labuan (Pindaan)_ 27

(4) Dalam seksyen ini, “nasihat yang sepatutnya”
ertinya nasihat daripada seseorang yang dipercayai dengan
munasabahnya oleh pemegang amanah sebagai layak untuk
memberikan nasihat itu kerana kebolehannya dalam, dan
pengalaman praktikalnya mengenai, kewangan dan perkara
lain yang berhubungan dengan pelaburan yang dicadangkan
itu.

(5) Seksyen ini hendaklah terpakai setakat keselarasannya
dengan terma-terma amanah Labuan itu.”.

**Pindaan seksyen 35**

**35.** Seksyen 35 Akta ibu dipinda—

_(a) dengan memasukkan selepas subseksyen (1) subseksyen_
yang berikut:

“(1a) Mana-mana orang yang telah cukup umur
dan sempurna akalnya atau mana-mana pertubuhan
perbadanan, mana-mana firma, perkongsian atau
kumpulan orang, sama ada diperbadankan atau tidak
diperbadankan, boleh dilantik sebagai pelindung.”.

_(b) dalam subseksyen (2), dengan memasukkan selepas_
perkataan “boleh dianggap sebagai seorang pemegang
amanah.” perkataan “dan melainkan jika diperuntukkan
selainnya di bawah terma-terma amanah itu, tidak boleh
dipertanggungkan kepada benefisiari atau pemegang
amanah bagi penjalanan kuasa secara _bona fide”;_

_(c) dengan menggantikan subseksyen (3) dengan subseksyen_
yang berikut:

“(3) Terma sesuatu amanah boleh memberikan kuasa
kepada pelindung—

_(a) untuk menyingkirkan pemegang amanah dan_
melantik pemegang amanah yang baru atau
tambahan, tetapi jika pelindung menyingkirkan
suatu syarikat amanah sebagai pemegang amanah,
pelindung hendaklah melantik suatu lagi syarikat
amanah sebagai pemegang amanah baru bagi
menggantikannya;


-----

28 _Rang Undang-Undang_

_(b) untuk menentukan undang-undang yang bidang_
kuasanya hendaklah menjadi undang-undang
sepatutnya bagi amanah itu, sekiranya tidak
dinyatakan dalam surat ikatan amanah oleh
pembuat amanah;

_(c) untuk menukar tempat pentadbiran bagi amanah_
itu; dan

_(d) untuk enggan memberikan persetujuan bagi_
tindakan pemegang amanah yang tertentu sama
ada dengan bersyarat atau tanpa bersyarat.”;
dan

_(d) dengan memasukkan selepas subseksyen (3) subseksyen_
yang berikut:

“(4) Pelindung sesuatu amanah boleh juga menjadi
pembuat amanah atau benefisiari amanah itu.

(5) Jika terdapat lebih daripada seorang pelindung
amanah, apa-apa fungsi yang diberikan kepada pelindung
itu boleh dijalankan, tertakluk kepada terma-terma
amanah, oleh majoriti pelindung itu.

(6) Pelindung yang tidak setuju dengan
keputusan majoriti pelindung itu boleh menghendaki
ketidaksetujuannya itu direkodkan secara bertulis.

(7) Pelindung yang menjalankan mana-mana satu
atau lebih daripada kuasa yang diberikan oleh termaterma amanah itu tidak boleh semata-mata kerana
penjalanan kuasa sedemikian disifatkan sebagai
pemegang amanah.

(8) Seseorang boleh mengenakan caj saraan yang
munasabah bagi perkhidmatannya sebagai pelindung
melainkan jika diperuntukkan selainnya oleh surat
cara amanah itu.”.


-----

_Amanah Luar Pesisir Labuan (Pindaan)_ 29

**Pindaan seksyen 36**

**36.** Akta ibu dipinda dengan menggantikan seksyen 36 dengan
seksyen yang berikut:

“Pewakilan kuasa oleh pemegang amanah

**36. (1) Tertakluk kepada peruntukan Akta ini, pemegang**
amanah boleh mewakilkan mana-mana atau kesemua kuasa
dan fungsinya yang boleh diwakilkan kepada mana-mana
orang sebagai ejennya atas apa-apa terma tentang saraan dan
perkara lain sebagaimana yang ditentukannya.

(2) Dalam hal sesuatu amanah selain amanah khairat,
pemegang amanah boleh mewakilkan mana-mana kuasa atau
fungsi di bawah Akta ini dan amanah itu kecuali—

_(a) apa-apa fungsi yang berhubungan dengan cara_
bagaimana apa-apa harta amanah Labuan itu patut
dibahagikan;

_(b) apa-apa kuasa untuk memutuskan sama ada apa-apa_
fi atau bayaran lain yang kena dibuat daripada
wang amanah patut dibuat daripada pendapatan atau
modal;

_(c) apa-apa kuasa untuk melantik seseorang menjadi_
pemegang amanah bagi amanah itu; atau

_(d) apa-apa kuasa yang diberikan oleh surat cara amanah_
yang membenarkan pemegang amanah untuk
mewakilkan apa-apa fungsinya atau untuk melantik
seseorang untuk bertindak sebagai penama atau
penjaga.

(3) Dalam hal suatu amanah khairat, pemegang amanah
boleh mewakilkan fungsinya seperti yang berikut:

_(a) apa-apa fungsi yang berhubungan dengan melaksanakan_
sesuatu keputusan yang telah dibuat oleh pemegang
amanah;

_(b) apa-apa fungsi yang berhubungan dengan pelaburan_
harta tertakluk kepada amanah itu (termasuklah,
dalam hal tanah yang dipegang sebagai pelaburan,
mengurus tanah itu dan mewujudkan atau melupuskan
suatu kepentingan mengenai tanah itu); dan


-----

30 _Rang Undang-Undang_

_(c) apa-apa fungsi yang berhubungan dengan cara_
meningkatkan kumpulan wang amanah itu selain
melalui cara keuntungan perdagangan yang menjadi
suatu bahagian penting dalam menjalankan maksud
khairat amanah itu.

(4) Bagi maksud perenggan (3)(c), sesuatu perdagangan
adalah bererti suatu bahagian penting dalam menjalankan
maksud khairat amanah jika keuntungan itu digunakan sematamata bagi maksud amanah itu dan sama ada—

_(a) perdagangan itu dijalankan dalam penjalanan sebenar_
maksud utama amanah itu; atau

_(b) kerja yang berkaitan dengan perdagangan itu sebahagian_
besarnya dijalankan oleh benefisiari amanah itu.

(5) Pemegang amanah tidak boleh mewakilkan kuasanya
kepada mana-mana orang yang bertindak sebagai ejennya
atas mana-mana terma yang berikut melainkan jika menjadi
perlu secara munasabahnya untuk berbuat demikian:

_(a) suatu terma yang membenarkan ejen itu melantik_
seorang pengganti;

_(b) suatu terma yang menyekat liabiliti ejen atau_
penggantinya kepada pemegang amanah atau manamana benefisiari; atau

_(c) suatu terma yang membenarkan ejen itu bertindak dalam_
hal keadaan yang boleh menimbulkan percanggahan
kepentingan.

(6) Pemegang amanah yang dengan suci hati dan tidak
abai membuat suatu pelantikan atau pewakilan mengikut
peruntukan Akta ini tidak boleh dipertanggungkan bagi apa-apa
kerugian kepada amanah yang berbangkit akibat pelantikan atau
pewakilan itu atau daripada mana-mana orang yang dilantik
atau wakil jika pemegang amanah itu telah menggunakan
kemahiran dan ketelitian yang sewajarnya semasa memilih
orang yang dilantik atau wakil itu.”.


-----

_Amanah Luar Pesisir Labuan (Pindaan)_ 31

**Seksyen baru 36a dan 36b**

**37.** Akta ibu dipinda dengan memasukkan selepas seksyen 36
seksyen yang berikut:

“Pewakilan kuasa berhubung dengan fungsi pengurusan
**harta**

**36a.** (1) Seksyen ini hendaklah terpakai bagi tiap-tiap
amanah melainkan jika selainnya dikecualikan secara nyata
oleh terma-terma amanah.

(2) Pemegang amanah tidak boleh mewakilkan fungsi
pengurusan hartanya kepada mana-mana orang sebagai ejennya
kecuali melalui suatu perjanjian dalam bentuk bertulis atau
yang dibuktikan secara bertulis dan melainkan jika—

_(a) pemegang amanah itu telah memberikan kepada_
orang itu suatu pernyataan yang memberi panduan
bertulis tentang bagaimana fungsi itu patut dijalankan
(kemudian daripada ini disebut “pernyataan dasar”);
dan

_(b) perjanjian yang di bawahnya ejen itu bertindak_
termasuk suatu terma yang mempunyai kesan bahawa
dia akan mematuhi—

(i) pernyataan dasar itu; atau

(ii) sekiranya pernyataan dasar itu diubah atau
digantikan, pernyataan dasar yang telah
diubah atau digantikan itu.

(3) Pemegang amanah hendaklah merangka apa-apa panduan
yang diberikan dalam pernyataan dasar itu dengan tujuan
untuk memastikan bahawa fungsi itu akan dijalankan demi
kebaikan amanah itu.

(4) Bagi maksud seksyen ini, fungsi pengurusan aset
pemegang amanah adalah fungsi mereka yang berhubungan
dengan—

_(a) pelaburan aset tertakluk kepada amanah itu;_


-----

32 _Rang Undang-Undang_

_(b) pemerolehan harta yang hendaklah tertakluk kepada_
amanah itu; dan

_(c) pengurusan harta yang tertakluk kepada amanah dan_
pelupusan, atau pewujudan atau pelupusan suatu
kepentingan dalam, harta itu.

**Kajian semula ejen**

**36b. (1) Seksyen ini hendaklah terpakai bagi tiap-tiap**
amanah melainkan jika selainnya dikecualikan secara nyata
oleh terma-terma amanah.

(2) Jika seseorang ejen dilantik untuk menjalankan apa-apa
fungsi pemegang amanah yang boleh diwakilkan, pemegang
amanah hendaklah mempunyai kewajipan:

_(a) mengkaji semula perkiraan yang di bawahnya ejen_
itu bertindak dan cara bagaimana perkiraan itu
dilaksanakan; dan

_(b) menjalankan apa-apa kuasa campur tangan yang ada_
padanya jika hal keadaan menjadikannya wajar
berbuat demikian.

(3) Sekiranya ejen itu telah diberi kuasa untuk menjalankan
fungsi pengurusan harta, kewajipan di bawah subseksyen
36a(2) hendaklah termasuk—

_(a) suatu kewajipan untuk menimbangkan sama ada_
wujudnya apa-apa keperluan untuk mengkaji semula
atau menggantikan pernyataan dasar yang dibuat
bagi maksud seksyen 36a;

_(b) sekiranya pemegang amanah berpendapat bahawa_
pernyataan dasar itu perlu dikaji semula atau
digantikan, kewajipan untuk berbuat demikian;
dan

_(c) kewajipan untuk menilai sama ada pernyataan dasar_
itu dipatuhi.

(4) Dalam seksyen ini, “kuasa campur tangan”
termasuk—

_(a) kuasa untuk memberikan arahan kepada ejen; dan_


-----

_Amanah Luar Pesisir Labuan (Pindaan)_ 33

_(b) kuasa untuk membatalkan pewakilan kuasa dan fungsi_
kepada ejen atau pelantikan ejen itu.”.

**Pindaan seksyen 41**

**38. Akta ibu dipinda dengan menggantikan seksyen 41 seksyen**
yang berikut:

“Hak kepada maklumat

**41.** (1) Pemegang amanah hendaklah, apabila menerima
sesuatu permintaan, memberikan maklumat yang tepat tentang
keadaan dan amaun harta amanah dan penjalanan pentadbiran
amanah—

_(a) kepada Mahkamah;_

_(b) kepada pembuat amanah, penguat kuasa atau pelindung_
amanah itu, melainkan jika pemegang amanah itu
mempunyai sebab untuk mempercayai bahawa orang
itu membuat permintaan itu disebabkan oleh dures;
atau

_(c) jika terma-terma amanah membenarkan_
sedemikian—

(i) kepada mana-mana benefisiari yang mempunyai
kepentingan terletak hak pada amanah itu;
atau

(ii) kepada khairat yang disebut dalam surat cara
amanah itu melalui namanya sebagai benefisiari
di bawah amanah itu.

(2) Tertakluk kepada terma-terma amanah dan apa-apa
perintah yang diberikan oleh Mahkamah atas alasan khas dan
berkecuali, pemegang amanah atau orang lain tidak boleh
dikehendaki supaya mendedahkan kepada mana-mana orang
lain yang tidak layak kepadanya di bawah subseksyen (1)
apa-apa dokumen atau maklumat yang mendedahkan—

_(a)_ pertimbangtelitiannya tentang bagaimana dia patut
menjalankan atau telah menjalankan fungsinya
sebagai pemegang amanah;


-----

34 _Rang Undang-Undang_

_(b)_ sebab-sebab bagi apa-apa keputusan dibuat pada
menjalankan fungsi-fungsi itu;

_(c)_ apa-apa benda yang berdasarkannya keputusan itu
telah atau mungkin dibuat;

_(d)_ mana-mana bahagian akaun amanah itu; atau

_(e)_ apa-apa surat hasrat yang diberikan oleh pembuat
amanah atau benefisiari.

(3) Walau apa pun terma-terma amanah—

_(a)_ Mahkamah boleh, atas permohonan yang dibuat
kepadanya, mengisytiharkan bahawa dalam hal
keadaan tertentu yang terma-terma amanah tidak
memperuntukkan pemegang amanah bertanggungjawab
terhadap benefisiari-benefisiari atau mana-mana
antara mereka dengan secukupnya atau sepatutnya;
dan

_(b)_ Mahkamah boleh, menurut pengisytiharan tersebut,
melanjutkan atau mengehadkan hak-hak kepada
maklumat kesemua atau mana-mana benefisiari
berhubungan dengan amanah atau boleh membuat
perintah lain yang difikirkannya patut.

(4) Kecuali sebagaimana yang dikehendaki, dibenarkan
atau selainnya diperuntukkan oleh Akta ini, atau oleh termaterma amanah atau sebagaimana yang perlu bagi maksud
amanah itu, dan walau apa pun peruntukan mana-mana
undang-undang lain—

_(a)_ tiap-tiap pemegang amanah dan tiap-tiap orang
lain hendaklah pada setiap masa menganggap dan
memperlakukan semua dokumen dan maklumat
berhubungan dengan sesuatu amanah sebagai rahsia
dan sulit;

_(b)_ tiada pemegang amanah atau orang lain boleh pada bilabila masa dikehendaki untuk mengemukakan kepada
atau di hadapan mana-mana mahkamah, tribunal,
lembaga, jawatankuasa penyiasatan atau mana-mana
pihak berkuasa yang lain atau menzahirkan kepada
mana-mana pihak berkuasa itu apa-apa perkara atau
benda yang sampai kepada pengetahuannya atau ada


-----

_Amanah Luar Pesisir Labuan (Pindaan)_ 35

dalam milikannya kerana apa-apa sebab jua pun,
jika perkara atau benda itu berhubungan dengan
sesuatu amanah.

(5) Mana-mana pemegang amanah atau orang lain yang,
kecuali sebagaimana yang dikehendaki, dibenarkan atau
selainnya diperuntukkan oleh Akta ini, atau oleh termaterma amanah itu atau oleh Mahkamah, pada bila-bila masa
menyampaikan atau cuba untuk menyampaikan apa-apa
perkara atau benda berhubungan dengan sesuatu amanah
kepada mana-mana orang melakukan suatu kesalahan.

Penalti: Pemenjaraan selama lima tahun atau satu juta
ringgit atau kedua-duanya.”.

**Pindaan seksyen 42**

**38. Seksyen 42 Akta ibu dipinda—**

_(a)_ dengan memotong subseksyen (2) dan (3);

_(b)_ dengan memasukkan selepas subseksyen (9) subseksyen
yang berikut:

“(9a) Suatu terma amanah yang melepaskan pemegang
amanah daripada liabiliti bagi pecah amanah tidak
boleh dikuatkuasakan pada takat yang ia—

_(a) melepaskan pemegang amanah itu daripada liabiliti_
bagi pecah amanah yang dilakukan dengan niat
jahat atau dengan sikap tidak peduli mengenai
maksud amanah itu atau kepentingan benefisiari;
atau

_(b) telah dimasukkan berbangkit daripada_
penyalahgunaan perhubungan fidusiari atau
kerahsiaan oleh pemegang amanah dengan
pembuat amanah.

(9b) Tertakluk kepada subseksyen (9c), pemegang
amanah tidak boleh dipertanggungkan kepada benefisiari
bagi pecah amanah sekiranya benefisiari—

_(a)_ bersetuju dengan kelakuan yang menjadi pecah
amanah itu;


-----

36 _Rang Undang-Undang_

_(b)_ melegakan pemegang amanah daripada liabiliti
bagi pecah amanah itu sebagaimana yang
diperuntukkan dalam subseksyen (9); atau

_(c)_ meratifikasikan transaksi yang menjadi pecah
amanah itu, melainkan jika—

(A) persetujuan, pelepasan atau ratifikasi
benefisiari itu telah didorong oleh
kelakuan tidak wajar pemegang amanah
itu; atau

(B) pada masa persetujuan, pelepasan,
atau ratifikasi itu, benefisiari itu tidak
mengetahui haknya atau fakta material
yang berhubungan dengan pecah amanah
itu.

(9c) Tiada apa-apa jua dalam terma amanah boleh
melegakan, melepaskan atau membebaskan pemegang
amanah daripada liabiliti bagi pecah amanah yang
berbangkit daripada perbuatan fraud, salah laku
sengaja atau kecuaian melampau pemegang amanah
itu sendiri.”; dan

_(c) dengan memotong subseksyen (11)._

**Seksyen baru 42a** **dan 42b**

**40.** Akta ibu dipinda dengan memasukkan selepas seksyen 42
seksyen yang berikut:

**“Pencegahan pecah amanah**

**42a. Mahkamah boleh, dalam mencegah pecah amanah**
daripada berlaku, membuat perintah untuk—

_(a) memaksa pemegang amanah untuk melaksanakan_
kewajipan pemegang amanah;

_(b) menahan pemegang amanah daripada melakukan_
pecah amanah;

_(c)_ melantik fidusiari khas untuk mengambil milikan
harta amanah itu dan mentadbirkan amanah itu;

_(d)_ menggantung pemegang amanah itu; atau

_(e)_ menyingkirkan pemegang amanah itu.


-----

_Amanah Luar Pesisir Labuan (Pindaan)_ 37

**Remedi kerana pecah amanah**

**42b. Mahkamah boleh, untuk meremedikan pecah amanah**
yang telah berlaku, membuat perintah untuk—

_(a) memaksa pemegang amanah untuk melaksanakan_
kewajipan pemegang amanah;

_(b) memaksa pemegang amanah untuk menebus rugi pecah_
amanah dengan membayar wang, mengembalikan
harta atau cara lain;

_(c) memerintahkan pemegang amanah bertanggungan_
kepada pecah amanah tersebut;

_(d) melantik fidusiari khas untuk mengambil milikan_
harta amanah itu dan mentadbirkan amanah itu;

_(e) menggantung pemegang amanah itu;_

_(f) menyingkirkan pemegang amanah itu;_

_(g) mengurangkan atau menafikan pampasan kepada_
pemegang amanah itu;

_(h) tertakluk kepada seksyen 44, menidaksahkan tindakan_
pemegang amanah itu, mengenakan lien atau amanah
konstruktif atas harta amanah itu, atau mengesan
harta amanah yang telah dilupuskan dengan salah
dan mendapatkan balik harta itu atau hasilnya;
atau

_(i) memberikan apa-apa relief lain yang sesuai”._

**Pindaan seksyen 46**

**41.** Seksyen 46 Akta ibu dipinda dengan memasukkan selepas
subseksyen (1) subseksyen yang berikut:

“(1a) Melainkan jika pemegang amanah bersama terus
memegang jawatannya atau Mahkamah memerintahkan selainnya,
dan sehinggalah harta amanah itu dihantar serah kepada pemegang
amanah pengganti atau orang lain yang berhak kepadanya,
pemegang amanah yang telah berhenti atau telah disingkirkan
hendaklah terus mempunyai kewajipan pemegang amanah dan
kuasa yang perlu untuk melindungi harta itu.”.


-----

38 _Rang Undang-Undang_

**Bahagian baru IVa**

**42. Akta ibu dipinda dengan memasukkan selepas seksyen 46**
Bahagian IV Bahagian yang berikut:

“Bahagian IVa

AMANAH KHAS LABUAN

**Pemakaian Bahagian ini**

**46a. Peruntukan Bahagian ini hendaklah terpakai hanya**
jika terma-terma amanah memperuntukkan dengan nyata
dan mengisytiharkan amanah itu sebagai Amanah Khas
Labuan.

**Tafsiran**

**46b. (1) Dalam Bahagian ini, melainkan jika konteksnya**
menghendaki makna yang lain—

“penyiasat yang dilantik”, berhubung dengan suatu amanah,
ertinya mana-mana orang yang mengikut terma-terma amanah
dilantik untuk membuat tuntutan campur tangan;

“perniagaan”, berhubung dengan suatu syarikat, termasuk
pemegangan syer atau aset lain dan aktiviti bukan
komersial;

“risiko perniagaan”, berhubung dengan sesuatu syarikat,
termasuk—

_(a) apa-apa risiko yang terikat kepada apa-apa perniagaan_
syarikat, atau apa-apa syarikat berkaitan, apabila
dijalankan mengikut cara yang ia pada hakikatnya
telah dijalankan; atau

_(b) apa-apa risiko yang boleh dijangkakan terikat_
kepada mana-mana perniagaan syarikat itu yang
diunjurkan;

“syarikat”, berhubung dengan syer yang ditetapkan, ertinya
syarikat Labuan atau liabiliti perkongsian terhad Labuan yang


-----

_Amanah Luar Pesisir Labuan (Pindaan)_ 39

ditubuhkan di bawah Akta Perkongsian Terhad dan Perkongsian
Liabiliti Terhad Labuan 2009 yang telah mengeluarkan syer
yang ditetapkan itu;

“syer yang ditetapkan” ertinya syer dalam syarikat
Labuan atau faedah perkongsian dalam liabiliti perkongsian
terhad Labuan yang ditubuhkan di bawah Akta Perkongsian
Terhad dan Perkongsian Liabiliti Terhad Labuan 2009 yang
terkandung dalam kumpulan wang amanah dan yang berkenaan
dengannya suatu arahan sah di bawah seksyen 46d(1) yang
telah dibuat;

“pemegang amanah yang ditetapkan” ertinya suatu syarikat
yang didaftarkan sebagai syarikat amanah Labuan di bawah
Bahagian V Akta Perkhidmatan Kewangan dan Sekuriti Labuan
2009 untuk menjalankan perniagaan sebagai syarikat amanah
di Labuan;

“pelupusan”, berhubung dengan syer yang ditetapkan,
termasuk—

_(a) penjalanan kuasa mengundi yang membawa kepada,_
atau yang boleh membawa kepada, pelikuidasian
syarikat atau pembatalan syer atau apa-apa hak
yang terikat padanya; dan

_(b) pewujudan apa-apa kepentingan di sisi undang-undang_
atau saksama dalam syer;

“orang berkepentingan”, berhubung dengan suatu amanah,
ertinya—

_(a) benefisiari amanah itu;_

_(b) objek suatu kuasa budi bicara ke atas apa-apa modal_
atau pendapatan amanah itu;

_(c) ibu atau bapa atau penjaga di sisi undang-undang_
kepada mana-mana orang belum dewasa yang
termasuk dalam perenggan _(a) atau_ _(b);_

_(d) penguat kuasa;_

_(e) pelindung; atau_

_(f) penyiasat yang dilantik;_


-----

40 _Rang Undang-Undang_

“tuntutan campur tangan” ertinya tuntutan oleh orang
berkepentingan di bawah subseksyen 46h(1) untuk pemegang
amanah campur tangan dalam hal ehwal syarikat;

“penjaga di sisi undang-undang”, berhubung dengan orang
belum dewasa, ertinya orang yang diiktiraf menurut undangundang sebagai penjaga orang belum dewasa itu dalam manamana bidang kuasa yang orang belum dewasa mempunyai
hubungan yang rapat dengannya;

“kaedah-kaedah jawatan pengarah” ertinya kaedah-kaedah
yang disebut dalam subseksyen 46g(1) dan apa-apa pindaan
yang dibuat kepada kaedah-kaedah itu yang sedang berkuat
kuasa;

“amanah”, berhubung dengan syer yang ditetapkan, ertinya
amanah yang baginya syer yang ditetapkan itu dipegang;

“kumpulan wang amanah”, berhubung dengan suatu amanah,
ertinya harta yang sedang tertakluk kepada amanah.

(2) Dalam Bahagian ini—

_(a) sebutan mengenai kuasa mengundi berkenaan dengan_
syer hendaklah dianggap sebagai termasuk sebutan
mengenai kuasa untuk mengarahkan pengundian
syer yang dipegang oleh penama;

_(b) sebutan, berhubung dengan suatu amanah, kepada_
seorang pelindung termasuk seseorang atau
jawatankuasa yang keizinannya diperlukan bagi
penjalanan mana-mana kuasa;

_(c) sebutan mengenai memorandum dan perkara-perkara_
suatu syarikat adalah mengenai sebutan kepada
memorandum persatuan dan perkara persatuan
syarikat itu;

_(d) suatu syarikat hendaklah dianggap berkaitan dengan_
suatu syarikat yang lain sekiranya—

(i) syarikat lain itu memegang, secara langsung atau
melalui penama, syer dalam syarikat lain itu;

(ii) syarikat itu dikawal secara langsung atau tidak
langsung oleh syarikat yang lain itu; atau


-----

_Amanah Luar Pesisir Labuan (Pindaan)_ 41

(iii) syarikat itu berkaitan dengan suatu syarikat yang
berkaitan dengan syarikat yang lain itu;

_(e)_ suatu alasan bagi aduan berkenaan dengan penjalanan
hal ehwal sesuatu syarikat adalah dibenarkan jika ia
dinyatakan sedemikian dalam surat cara amanah, dan
ungkapan “alasan dibenarkan bagi aduan” hendaklah
ditafsirkan dengan sewajarnya;

_(f)_ sebutan mengenai “syer”, “pengarah”, “dividendividen” dan “memorandum dan perkara-perkara
suatu syarikat” berhubung dengan syer yang
ditetapkan hendaklah, jika syer yang ditetapkan adalah
berkaitan dengan liabiliti perkongsian terhad Labuan,
merupakan sebutan kepada “unit-unit perkongsian”,
“rakan kongsi yang ditetapkan”, “pengagihan” dan
“persefahaman perkongsian” masing-masing dan
peruntukan-peruntukan dalam Bahagian ini hendaklah
ditafsirkan dengan sewajarnya.

**Maksud utama Bahagian ini**

**46c. Maksud utama Bahagian ini ialah untuk membolehkan suatu**
amanah syer syarikat ditubuhkan yang di bawahnya—

_(a) syer itu boleh dipegang simpan untuk selama-lamanya;_
dan

_(b) pengurusan syarikat itu boleh dijalankan oleh_
pengarahnya tanpa apa-apa kuasa campur tangan
dijalankan oleh pemegang amanah.

**Syer yang ditetapkan**

**46d.** (1) Tertakluk kepada subseksyen (3), jika sesuatu amanah
memenuhi syarat yang dinyatakan dalam subseksyen (4),
terma-terma amanah boleh mengarahkan supaya peruntukan
Bahagian ini hendaklah terpakai—

_(a) bagi semua syer yang terkandung dalam kumpulan_
wang amanah itu; atau

_(b) bagi apa-apa syer yang terkandung dalam kumpulan_
wang amanah yang dinyatakan dalam arahan itu.


-----

42 _Rang Undang-Undang_

(2) Bagi maksud subseksyen (1), syer yang terkandung dalam
kumpulan wang amanah hendaklah dikira sebagai termasuk
syer yang akan menjadi terkandung dalam kumpulan wang
amanah itu pada bila-bila masa selepas pewujudan amanah
itu, sama ada ditambah kepada kumpulan wang amanah itu
melalui penyelesaian tambahan oleh pembuat amanah asal
atau mana-mana orang lain, diperoleh atas terbitan baru oleh
syarikat atau dalam penjalanan pengurusan atau pentadbiran
kumpulan wang itu, atau diperoleh mengikut apa-apa cara
lain.

(3) Suatu arahan di bawah subseksyen (1) tidak boleh dibuat
berkenaan dengan syer yang ditambah ke dalam kumpulan
wang amanah oleh pemegang amanah bagi amanah yang
lain dalam menjalankan kuasa dalam amanah yang lain itu.

(4) Syarat yang disebut dalam subseksyen (1) adalah
seperti yang berikut:

_(a)_ amanah itu diwujudkan oleh atau atas terma-terma
surat cara wasiat bertulis atau surat cara _inter_
_vivos;_

_(b) pemegang amanah yang ditetapkan ialah pemegang_
amanah tunggal bagi amanah itu;

_(c)_ terma-terma amanah itu menghendaki supaya manamana pemegang amanah pengganti (pengantara atau
langsung) ialah pemegang amanah yang ditetapkan
yang bertindak sebagai pemegang amanah tunggal;
dan

_(d) amanah itu tidak diwujudkan dalam menjalankan_
kuasa yang diberikan oleh amanah yang lain.

(5) Suatu arahan di bawah subseksyen (1) boleh mengenal
pasti syer yang dengannya berkaitan sama ada secara khusus
atau melalui perihalan am.

(6) Tertakluk kepada subseksyen (7), jika seseorang yang
merupakan pembuat amanah berhubung dengan amanah
syer yang ditetapkan dan harta tambahan diselesaikan atas
terma-terma amanah itu oleh orang lain, orang yang mulamula disebut itu hendaklah dikira sebagai pembuat amanah
berhubung dengan amanah harta tambahan itu bagi maksud
Bahagian ini.


-----

_Amanah Luar Pesisir Labuan (Pindaan)_ 43

(7) Sekiranya surat cara amanah memperuntukkan bahawa
subseksyen (6) tidak terpakai, maka, dalam hal amanah
yang terdiri daripada harta yang telah disediakan oleh lebih
daripada seorang, Akta ini hendaklah terpakai seolah-olah
setiap orang telah mewujudkan suatu amanah berasingan
berhubung dengan harta yang disediakannya.

**Kewajipan pemegang amanah berhubung dengan syer**
**yang ditetapkan**

**46e. (1) Tertakluk kepada seksyen 46i, syer yang ditetapkan**
hendaklah dipegang oleh pemegang amanah atas amanah
untuk memegang simpannya.

(2) Kewajipan pemegang amanah untuk memegang simpan
syer yang ditetapkan itu hendaklah mempunyai keutamaan ke
atas apa-apa kewajipan untuk memelihara atau meningkatkan
nilai kumpulan wang amanah itu.

(3) Tanpa menjejaskan subseksyen (2), pemegang amanah
tidak bertanggungjawab bagi kerugian yang berbangkit secara
langsung atau tidak langsung daripada pemegangan syer yang
ditetapkan, termasuklah kerugian yang berbangkit daripada
mana-mana hal keadaan yang berikut:

_(a) ketiadaan atau ketidakcukupan pulangan kewangan_
daripada mana-mana syer yang ditetapkan;

_(b) penurunan nilai mana-mana syer yang ditetapkan;_

_(c) apa-apa perbuatan atau peninggalan pengarah syarikat,_
tanpa mengira sama ada perbuatan atau peninggalan
itu dibuat atau dilakukan dengan suci hati atau
tidak;

_(d) pelikuidasian atau penerima syarikat itu;_

_(e) turun naik pasaran syer;_

_(f) kehilangan peluang untuk membuat keuntungan daripada_
pelaburan semula hasil syer yang ditetapkan; atau

_(g) liabiliti dan perbelanjaan syarikat itu, termasuklah_
saraan dan perbelanjaan pengarah.


-----

44 _Rang Undang-Undang_

(4) Tiap-tiap sebutan dalam subseksyen (3) mengenai
syarikat hendaklah termasuk sebutan mengenai mana-mana
perbadanan yang berkaitan dengannya.

**Sekatan ke atas kuasa pemegang amanah**

**46f. (1) Tertakluk kepada terma-terma amanah dan kepada**
seksyen 46g dan 46h, obligasi yang ditentukan dalam
subseksyen (2) dan (3) hendaklah terpakai bagi pemegang
amanah syer yang ditetapkan.

(2) Kuasa mengundi atau kuasa lain berkenaan dengan
syer yang ditetapkan tidak boleh dijalankan oleh pemegang
amanah untuk campur tangan dalam pengurusan atau penjalanan
mana-mana perniagaan syarikat, dan khususnya, pemegang
amanah—

_(a) hendaklah meninggalkan penjalanan tiap-tiap perniagaan_
sedemikian, dan semua keputusan tentang pembayaran
atau perbuatan tidak membayar dividen, kepada
pengarah syarikat; dan

_(b) tidak boleh menghendaki pengisytiharan atau_
pembayaran apa-apa dividen oleh syarikat atau
menjalankan apa-apa kuasa yang dipunyai oleh
pemegang amanah untuk memaksa perisytiharan
atau pembayaran sedemikian.

(3) Pemegang amanah syer yang ditetapkan tidak
boleh—

_(a) memulakan atau menyokong apa-apa tindakan oleh_
syarikat terhadap mana-mana pengarahnya bagi
pelanggaran kewajipan terhadap syarikat;

_(b) mendapatkan pelantikan atau penyingkiran mana-mana_
pengarah;

_(c) tertakluk kepada seksyen 46i, menggulungkan syarikat_
itu; dan

_(d) tertakluk kepada peruntukan Bahagian ini, memohon_
kepada Mahkamah apa-apa bentuk relief atau remedi
berkaitan dengan syarikat.


-----

_Amanah Luar Pesisir Labuan (Pindaan)_ 45

**Peruntukan yang berhubungan dengan pengarah**

**46g.** (1) Surat cara amanah boleh mengandungi kaedah-kaedah
bagi menentukan cara pengundian dan kuasa lain berkenaan
dengan syer yang ditetapkan patut dijalankan oleh pemegang
amanah berhubung dengan—

_(a) pelantikan pengarah syarikat;_

_(b) penyingkiran pengarah;_

_(c) ganjaran pengarah; atau_

_(d)_ apa-apa perkara yang disebut dalam subseksyen (2),

dan boleh membuat peruntukan bagi kaedah-kaedah itu untuk
dipinda.

(2) Kaedah-kaedah jawatan pengarah boleh, secara
khususnya—

_(a)_ menghendaki pemegang amanah untuk memastikan
bahawa orang tertentu memegang atau mengekalkan
jawatan sebagai pengarah;

_(b) menghendaki mana-mana orang dilantik ke jawatan_
pengarah pada suatu tarikh hadapan atau apabila
berlakunya sesuatu kejadian pada masa hadapan;

_(c) menghendaki penyingkiran pengarah dalam hal keadaan_
yang dinyatakan;

_(d) menetapkan, tertakluk kepada kehendak memorandum_
dan perkara-perkara suatu syarikat dan apa-apa
undang-undang bertulis yang terpakai bagi syarikat
itu, bilangan minimum dan maksimum pengarah
untuk memegang jawatan pada bila-bila masa;

_(e) menghendaki pemegang amanah, berhubung dengan_
pelantikan dan penyingkiran pengarah, untuk bertindak
secara am atau dalam apa-apa hal keadaan tertentu
atas keputusan pihak ketiga atau jawatankuasa;

_(f) memperuntukkan bagi kewajipan berbincang atau_
fidusiari atas seseorang atau jawatankuasa yang
disebut dalam perenggan _(e); atau_


-----

46 _Rang Undang-Undang_

_(g) memperuntukkan bagi penubuhan, penerusan, dan_
tatacara jawatankuasa yang disebut dalam perenggan
_(e)._

(3) Tertakluk kepada subseksyen (9) dan seksyen 46h,
pemegang amanah hendaklah pada setiap masa menggunakan
kuasa mengundinya dan kuasa lain, setakat yang dibenarkan
oleh kuasa itu, untuk memastikan—

_(a) bahawa syarikat mempunyai sekurang-kurangnya_
bilangan pengarah yang minimum untuk memenuhi
kehendak memorandum dan perkara-perkaranya dan
apa-apa undang-undang bertulis yang terpakai bagi
syarikat itu; dan

_(b) bahawa, kecuali dalam hal yang dikecualikan, identiti_
pengarah syarikat mematuhi kaedah-kaedah jawatan
pengarah, jika ada, yang sedang terpakai.

(4) Tiada seorang pun yang menjadi atau yang kekal
sebagai pengarah syarikat, sama ada disebabkan oleh kaedahkaedah jawatan pengarah atau selainnya, boleh, atas sifatnya
sebagai pengarah, mempunyai obligasi fidusiari atau obligasi
lain di bawah amanah, atau mempunyai apa-apa obligasi
fidusiari atau obligasi lain kepada pemegang amanah, tetapi
tiada apa-apa dalam subseksyen ini boleh menyentuh apaapa kewajipan yang orang itu terhutang, sebagai pengarah,
kepada syarikat itu.

(5) Orang yang pelantikannya boleh diperuntukkan
di bawah kaedah-kaedah jawatan pengarah termasuk—

_(a) seseorang pembuat amanah atau pelindung amanah;_
dan

_(b) kedua-dua orang yang ditentukan dan boleh_
ditentukan.

(6) Pemegang amanah tidak menanggung apa-apa liabiliti
kerana mendapatkan, membenarkan atau tidak membantah
pelantikan seseorang pengarah jika pelantikan itu mematuhi
kaedah-kaedah jawatan pengarah.

(7) Jika tidak terdapat kaedah-kaedah jawatan pengarah,
dan dalam hal yang dikecualikan, pemegang amanah


-----

_Amanah Luar Pesisir Labuan (Pindaan)_ 47

tidak menanggung apa-apa liabiliti kerana mendapatkan,
membenarkan, atau tidak membantah, pelantikan seseorang
pengarah yang dipilih oleh pemegang amanah itu sendiri,
sekiranya—

_(a) pemegang amanah itu memutuskan dengan suci hati_
bahawa pelantikan yang berkenaan itu selaras dengan
hasrat pembuat amanah; dan

_(b)_ pemilihan itu tidak bermotivasikan hasrat di pihak
pemegang amanah itu untuk mengurangkan risiko
perniagaan, kecuali pada takat, sekiranya, bahawa
pemegang amanah itu memutuskan dengan suci hati
bahawa suatu pengurangan risiko itu adalah selaras
dengan hasrat pembuat amanah.

(8) Bagi maksud seksyen ini, suatu hal dikecualikan ialah
apa-apa hal yang sama ada—

_(a)_ kaedah-kaedah jawatan pengarah tidak membuat
peruntukan mengenai hal itu; atau

_(b) terdapat peruntukan sedemikian dalam kaedah-kaedah_
itu membuat peruntukan itu tetapi pemegang amanah
memutuskan dengan suci hati bahawa adalah tidak
mungkin, tidak sah, tidak praktik, atau tidak selaras
dengan hasrat pembuat amanah, untuk memastikan
pematuhan kaedah-kaedah dalam hal keadaan itu.

(9) Pemegang amanah tidak mempunyai kewajipan
untuk—

_(a)_ bertindak menurut subseksyen (3) melainkan jika
dan sehingga ia menerima notis sebenar bahawa
hal keadaan yang menghendaki tindakan sedemikian
telah berbangkit; atau

_(b) menyiasat tentang sama ada hal keadaan yang_
menghendaki tindakan menurut subseksyen (3)
wujud.

(10) Jika, atas apa-apa persoalan yang berkenaan dengan
pelantikan pengarah, pemegang amanah membuat permohonan
kepada Mahkamah di bawah seksyen 49, Mahkamah, dalam
memberikan arahannya, tidak boleh bermaksud untuk


-----

48 _Rang Undang-Undang_

mengurangkan risiko perniagaan, kecuali pada takat, sekiranya,
yang Mahkamah memutuskan bahawa pengurangan itu akan
selaras dengan hasrat pembuat amanah.

**Campur tangan oleh pemegang amanah dalam pengurusan**
**dalam hal keadaan yang ditetapkan**

**46h. (1) Jika, berhubung dengan amanah syer yang ditetapkan,**
orang berkepentingan mempunyai aduan berkenaan dengan
penjalanan hal ehwal syarikat, dan alasan bagi aduan itu
dibenarkan, dia boleh, secara bertulis, menuntut pemegang
amanah untuk campur tangan dalam hal ehwal syarikat itu
untuk menangani aduan itu.

(2) Suatu surat cara amanah boleh menentukan satu alasan
dibenarkan atau lebih alasan yang dibenarkan bagi aduan.

(3) Apabila menerima suatu tuntutan campur tangan,
pemegang amanah hendaklah, sekiranya berpuas hati bahawa
aduan itu berasas, mengambil apa-apa tindakan, sekiranya
ada, yang difikirkannya sesuai untuk menangani aduan itu
demi kepentingan amanah itu dan boleh termasuk seperti
yang berikut:

_(a)_ membuat atau mendapatkan perubahan dalam
jawatan pengarah syarikat itu mengikut peruntukan
memorandum dan perkara-perkaranya dan apa-apa
undang-undang bertulis yang terpakai bagi syarikat
itu, tetapi selainnya atas apa-apa terma yang difikirkan
patut oleh pemegang amanah, dengan syarat bahawa
dalam pembuatan, pendapatan atau pengekalan apaapa perubahan sedemikian, pemegang amanah boleh
tidak mengambil kira perenggan 46g(3)(b) jika dan
selagi, pada pendapat pemegang amanah itu, adalah
suai manfaat untuk berbuat demikian bagi maksud
menangani aduan itu;

_(b) mendapatkan tindakan oleh syarikat itu untuk_
mendapat balik apa-apa kerugian yang disebabkan
oleh perbuatan yang membangkitkan aduan itu;
atau

_(c) mendapatkan apa-apa nasihat mengenai aduan itu_
dan mengenai cara menguruskannya sebagaimana
yang pemegang amanah fikirkan patut.


-----

_Amanah Luar Pesisir Labuan (Pindaan)_ 49

(4) Dalam menimbangkan dan mengambil tindakan di
bawah subseksyen (3), pemegang amanah hendaklah—

_(a)_ mengambil kira—

(i) apa-apa hasrat pembuat amanah; dan

(ii) pelaksanaan fungsi syarikat dengan efisien;
dan

_(b)_ tidak mengambil kira risiko perniagaan, kecuali pada
takat bahawa—

(i) alasan bagi aduan itu terdiri daripada atau
berbangkit daripada perbalahan di antara
pengarah tentang risiko perniagaan; atau

(ii) apa-apa hasrat pembuat amanah yang
menghendaki risiko perniagaan itu diambil
kira.

(5) Selepas bertindak menurut subseksyen (3), atau
memutuskan untuk tidak bertindak, obligasi pemegang
amanah untuk campur tangan hendaklah berakhir melainkan
jika dan sehinggalah suatu tuntutan campur tangan yang lain
dibuat.

(6) Menjadi suatu alasan bagi menolak untuk bertindak
atas suatu tuntutan campur tangan jika, selain apa-apa sebab
lain untuk menolak, tuntutan itu dibuat yang sebahagian besar
alasan yang sama yang dibuat sebelum ini, dan pemegang
amanah mendapati bahawa tiada apa-apa sebab untuk mengubah,
atau mengambil tindakan lanjut atas, keputusan yang telah
dibuatnya dahulu.

(7) Jika suatu surat cara amanah menentukan satu atau
lebih alasan yang dibenarkan bagi aduan itu, peruntukan
yang berikut hendaklah terpakai:

_(a) orang berkepentingan boleh meminta pemegang amanah_
untuk memberikan apa-apa maklumat berkenaan
dengan hal ehwal syarikat dan apa-apa syarikat
berkaitan yang dikehendaki secara munasabahnya
oleh orang itu untuk memutuskan sama ada


-----

50 _Rang Undang-Undang_

suatu tuntutan campur tangan adalah perlu, dan
pemegang amanah hendaklah menggunakan segala
usaha munasabah untuk memberikan maklumat itu
dan boleh, jika didapati perlu bagi maksud ini,
mendapatkan penggantian mana-mana pengarah oleh
wakil pemegang amanah itu sendiri;

_(b)_ jika terdapat seorang penyiasat dilantik dia hendaklah
mempunyai kewajipan yang berikut:

(i) kewajipan untuk membuat siasatan munasabah
tentang sama ada wujudnya alasan dibenarkan
bagi aduan seberapa kerap yang ternyata
sesuai dalam hal keadaan itu, dan tidak
kurang daripada sekali dalam tempoh dua
belas bulan;

(ii) kewajipan untuk membuat tuntutan campur
tangan di bawah seksyen ini, dan memberikan
pemegang amanah bukti mengenai alasan
yang berkaitan dengan aduan itu, bilamana
ternyata padanya adalah wajar;

_(c) jika tidak terdapat penyiasat dilantik, pemegang_
amanah hendaklah menggunakan segala usaha
munasabah untuk memastikan bahawa pada setiap masa
sekurang-kurangnya seorang orang berkepentingan
yang berkeupayaan penuh diberikan dokumen dan
maklumat yang berikut berkenaan dengan amanah
itu, tetapi tanpa menjejaskan apa-apa hak orang itu
untuk mendapatkan dokumen dan maklumat selain
perenggan ini:

(i) salinan surat cara amanah dan dokumen amanah
lain;

(ii) nama dan alamat pemegang amanah;

(iii) nama, pejabat berdaftar dan tempat perniagaan
utama syarikat;

(iv) nama dan alamat semua pengarah syarikat;

(v) jenis aktiviti semasa syarikat itu,

dengan syarat bahawa, jika boleh dilaksanakan, manamana orang yang kepadanya maklumat itu diberikan
di bawah perenggan ini hendaklah orang yang, pada
pendapat munasabah pemegang amanah itu, telah


-----

_Amanah Luar Pesisir Labuan (Pindaan)_ 51

memperoleh, atau berkemungkinan memperoleh,
melalui pelantikan atau selainnya, sebahagian besar
kepentingan saksama dalam beberapa atau semua
syer yang ditetapkan atau hasilnya atau ialah ibu
atau bapa atau penjaga di sisi undang-undang orang
itu.

(8) Semua perbelanjaan yang dilakukan dalam menangani
suatu tuntutan campur tangan atau menimbangkan aduan yang
menjadi asas tuntutan campur tangan itu, termasuklah saraan
pemegang amanah, jika berkenaan, dan kos bagi apa-apa
nasihat, hendaklah ditanggung oleh kumpulan wang amanah
dan pendapatannya pada apa-apa kadar yang diputuskan
oleh pemegang amanah, dan jika ada apa-apa kekurangan
dalam dana cair, pemegang amanah boleh mengambil apaapa langkah yang sedia ada kepada pemegang amanah itu di
bawah memorandum dan perkara-perkara syarikat dan apaapa undang-undang bertulis yang terpakai bagi syarikat itu,
untuk menampung kurangan itu daripada dividen syarikat dan
boleh, jika didapatinya perlu bagi maksud ini, mendapatkan
penggantian mana-mana pengarah dengan wakil pemegang
amanah itu sendiri.

(9) Pemegang amanah hendaklah, jika boleh dilaksanakan,
mendapatkan penyingkiran daripada jawatan pengarah yang
dilantik bagi maksud yang dinyatakan dalam perenggan
(7)(a) atau subseksyen (8) apabila maksud yang baginya
pengarah itu dilantik telah tercapai, jika penyingkiran itu
wajar bagi maksud apa-apa tindakan yang diputuskan oleh
pemegang amanah menurut subseksyen (3) atau, tertakluk
kepada tindakan itu, bagi maksud pematuhan kaedah-kaedah
jawatan pengarah.

**Kuasa pelupusan syer yang ditetapkan**

**46i. (1) Tertakluk kepada subseksyen (2) dan kepada terma-**
terma surat cara amanah, pemegang amanah hendaklah
mempunyai kuasa, dalam pengurusan atau pentadbiran kumpulan
wang amanah, untuk menjual atau selainnya melupuskan syer
yang ditetapkan, tetapi kewujudan kuasa ini—

_(a) tidak boleh mengandungi suatu kewajipan tersirat_
untuk menjalankan kuasa itu bagi maksud memelihara
atau meningkatkan nilai harta amanah itu atau untuk
menimbangkan penjalanannya bagi maksud itu;
dan


-----

52 _Rang Undang-Undang_

_(b) tidak boleh menjadikan pemegang amanah_
bertanggungan, akibat daripada tidak menjalankan
kuasa itu, bagi kerugian daripada jenis yang disebut
dalam subseksyen 46e(3).

(2) Tertakluk kepada seksyen 46k, pemegang amanah
tidak boleh, melainkan jika surat cara itu memperuntukkan
selainnya, menjual atau melupuskan syer yang ditetapkan
dalam pengurusan atau pentadbiran kumpulan wang amanah
tanpa—

_(a) persetujuan pengarah syarikat itu atau majoriti daripada_
mereka jika lebih daripada satu; dan

_(b) persetujuan itu, jika ada, sebagaimana yang dijadikan_
kehendak oleh surat cara amanah itu.

(3) Kuasa untuk menjual atau melupuskan syer yang
ditetapkan di bawah subseksyen (1) hendaklah dibuat mengikut
cara, dan atas apa-apa terma dan syarat, sebagaimana yang
pemegang amanah, dalam bertindak atas sifat fidusiarinya,
fikirkan patut.

(4) Seksyen 48 tidak terpakai bagi amanah itu pada takat
yang ia membenarkan Mahkamah untuk memberikan apaapa kuasa menjual atau kuasa melupuskan yang lain kepada
pemegang amanah.

**Penguatkuasaan**

**46j. (1) Jika dalam hal suatu amanah syer yang ditetapkan**
berlaku pelanggaran kewajipan atau obligasi yang dikenakan
oleh Bahagian ini ke atas pemegang amanahnya, mana-mana
orang yang ditentukan dalam subseksyen (3) boleh, tertakluk
kepada terma-terma amanah, memohon kepada Mahkamah
untuk relief.

(2) Mahkamah hendaklah, sekiranya berpuas hati bahawa
permohonan di bawah subseksyen (1) itu mempunyai asas
yang kukuh, memberikan relief melalui—

_(a) pembuatan apa-apa perintah yang difikirkannya_
sesuai untuk mendapatkan, dengan seberapa hampir
yang boleh, hasil yang Mahkamah berpendapat
patut didapati, atau yang paling mungkin boleh


-----

_Amanah Luar Pesisir Labuan (Pindaan)_ 53

didapati berkenaan dengan amanah itu, syarikat itu,
pengarahnya dan secara amnya jika pelanggaran itu
tidak berlaku; dan

_(b)_ pembuatan apa-apa perintah tambahan atau
bersampingan, jika ada, yang disifatkan, dalam
hal keadaan kes itu, dikehendaki secara munasabah
dengan mengambil kira maksud utama Bahagian
ini,

dengan syarat bahawa tiada perintah boleh dibuat di bawah
subseksyen ini untuk menjejaskan apa-apa kepentingan
mengenai harta yang telah diperoleh daripada pemegang
amanah secara suci hati, bagi nilai dan tanpa notis benar atau
konstruktif mengenai amanah itu, atau daripada syarikat dengan
suci hati dan bagi balasan penuh, atau untuk menjejaskan
apa-apa kepentingan yang diperoleh daripada kepentingan
sedemikian.

(3) Orang yang disebut dalam subseksyen (1) adalah
seperti yang berikut:

_(a) mana-mana orang berkepentingan;_

_(b) mana-mana pengarah syarikat itu; dan_

_(c)_ mana-mana orang yang, di bawah kaedah-kaedah
jawatan pengarah yang terpakai, sepatutnya menjadi
pengarah jika pemegang amanah telah mematuhi
obligasinya di bawah seksyen 46g.

(4) Tanpa menjejaskan subseksyen (1) hingga (3), tetapi
tertakluk kepada subseksyen (5), jika dalam hal suatu
amanah yang terdapatnya suatu pelanggaran kewajipan atau
obligasi yang dikenakan di bawah Akta ini ke atas pemegang
amanahnya, pelanggaran itu hendaklah, dan boleh diambil
tindakan dalam prosiding sivil, menjadi suatu pecah amanah
yang boleh dianggap sebagai merujuk kepada bakal pecah
amanah yang akan berlaku.

(5) Jika prosiding sivil telah dimulakan berhubung dengan
pelanggaran kewajipan atau obligasi, Mahkamah hendaklah,
dalam memberikan apa-apa remedi, mengambil kira apa

-----

54 _Rang Undang-Undang_

apa relief yang diberikan atau yang tersedia berkenaan
dengan pelanggaran atas suatu permohonan di bawah
subseksyen (1).

(6) Tertakluk kepada terma-terma amanah dan kepada
seksyen 46g dan 46h, jika syer yang ditetapkan dipegang
atas amanah, tiada perbuatan atau peninggalan pengarah
syarikat itu boleh dijadikan alasan bagi mana-mana orang
untuk menuntut campur tangan oleh Mahkamah dalam hal
ehwal amanah itu.

**Kuasa Mahkamah untuk memerintahkan pelupusan**

**46k.** (1) Jika Mahkamah mendapati bahawa pemegangan
syer yang ditetapkan itu tidak lagi sesuai dengan hasrat
pembuat amanah, Mahkamah hendaklah mempunyai kuasa,
atas permohonan mana-mana orang berkepentingan, untuk
memerintahkan atau membenarkan suatu penjualan atau
pelupusan lain apa-apa syer yang ditetapkan, dan suatu
penjualan atau pelupusan lain yang diperintahkan atau
dibenarkan sedemikian tidak menghendaki apa-apa persetujuan
yang disebut dalam subseksyen 46i(3).

(2) Dalam membuat sesuatu perintah atau memberikan
kuasa, di bawah subseksyen (1), Mahkamah boleh mengenakan
apa-apa terma dan syarat, sekiranya ada, berhubung dengan
penjualan atau pelupusan lain itu sebagaimana yang
difikirkannya patut.

**Benefisiari yang tidak berhak**

**46l. (1) Walau apa pun apa-apa rukun ekuiti atau amalan**
Mahkamah yang berlawanan, tetapi tertakluk kepada subseksyen
(2), tiada benefisiari yang hanya mempunyai kepentingan dalam
apa-apa syer yang ditetapkan mahupun semua benefisiari yang
bersesama adalah orang yang mempunyai kepentingan dalam
apa-apa syer yang ditetapkan, adalah berhak, walaupun wujud
dan ditentukan dan berkeupayaan penuh, untuk memanggil atau
mengarahkan sesuatu pindah milik syer itu atau menamatkan
atau mengubah suai amanah yang berhubungan dengan syer
itu, jika dan setakat yang hak itu, tanpa menyalahi manamana kaedah mengenai tempoh selama-lamanya atau kejauhan,
dikecualikan oleh surat cara amanah.


-----

_Amanah Luar Pesisir Labuan (Pindaan)_ 55

(2) Tiada apa-apa pengecualian hak sedemikian boleh
dikuatkuasakan, atau terus berkuat kuasa, selepas habis tempoh
dua puluh tahun dari kewujudan amanah itu.

(3) Jika seseorang yang menerima syer yang ditetapkan,
atau kepentingan dalam syer yang ditetapkan itu, ialah seorang
yang, menurut kuasa pengecualian hak sedemikian, tidak
mempunyai hak untuk menerima syer atau kepentingan itu
pada masa ini, dia hendaklah, tanpa menjejaskan keluasan
subseksyen (1), memegang syer atau kepentingan itu atas
amanah bagi memindahkan syer atau kepentingan itu kepada
pemegang amanah, dan Mahkamah boleh memerintahkannya
berbuat demikian atas permohonan oleh pemegang amanah
atau mana-mana orang yang dinyatakan dalam subseksyen
46j(3).

(4) Dalam masa apa-apa pengecualian hak sedemikian,
seksyen 47 tidak terpakai bagi amanah itu.

**Kehilangan kelayakan pemegang amanah sebagai**
**pengarah**

**46m. Pemegang amanah syer yang ditetapkan tidak menjadi,**
atau tidak boleh menjadi, pengarah syarikat itu.

**Memastikan hasrat pembuat amanah**

**46n. (1) Jika menjadi perlu di bawah Akta ini bagi Mahkamah**
atau pemegang amanah untuk menentukan hasrat pembuat
amanah, peruntukan seksyen ini hendaklah terpakai.

(2) Jika pembuat amanah masih hidup, pembuat amanah
hendaklah, jika mungkin dan boleh dilaksanakan, dirundingi
tentang hasratnya.

(3) Jika pembuat amanah telah mati, atau adalah mustahil
atau tidak dapat dilaksanakan untuk merundinginya, hasratnya
hendaklah dikira sebagai—

_(a) apa-apa hasrat yang terakhir sekali yang telah_
disampaikannya kepada pemegang amanah; atau

_(b) jika tiada hasrat atau hasrat yang telah disampaikan,_
sebagaimana yang Mahkamah, atau pemegang
amanah dengan suci hati, mempercayai bahawa besar


-----

56 _Rang Undang-Undang_

kemungkinan daripada keterangan yang sedia ada
merupakan hasratnya berkenaan dengan hasratnya
itu.

**Had ke atas kewajipan pemegang amanah**

**46o.** (1) Pemegang amanah syer yang ditetapkan tidak
mempunyai tanggungjawab fidusiari atau kewajipan berjagajaga berkenaan dengan harta, atau penjalanan hal ehwal
syarikat, kecuali apabila bertindak, atau dikehendaki untuk
bertindak, atas suatu tuntutan campur tangan.

(2) Tanpa menjejaskan keluasan subseksyen (1), pemegang
amanah syer yang ditetapkan—

_(a) tidak dikehendaki membuat apa-apa siasatan tentang_
sama ada apa-apa fakta wujud yang akan, atau
mungkin, sama ada dengan atau tanpa apa-apa
maklumat lain, membentuk asas bagi suatu tuntutan
campur tangan;

_(b) tidak mempunyai obligasi untuk memaklumkan mana-_
mana orang berkepentingan mengenai apa-apa fakta
yang diketahuinya, atau yang disyakinya, adalah
berkenaan dengan harta syarikat atau penjalanan
hal ehwal syarikat; dan

_(c) tidak boleh menanggung liabiliti sebagai pensubahat_
bagi pelanggaran kewajipan pengarah oleh sebab
apa-apa peninggalan di pihak pemegang amanah
untuk mengambil tindakan apabila pemegang amanah
menyedari, atau mengesyaki, bahawa telah atau
akan berlaku pelanggaran sedemikian, atau oleh
sebab apa-apa perbuatan atau peninggalan dalam
mematuhi peruntukan seksyen 46g.

**Sekatan ke atas amanah Labuan hendaklah terpakai**

**46p.** Sekatan dalam seksyen 7 hendaklah terpakai bagi suatu
Amanah Khas Labuan yang terkandung dalam Bahagian
ini.”.

**Pindaan seksyen 49**

**43.** Subseksyen 49(4) Akta ibu dipinda dengan menggantikan
perkataan “luar pesisir” dengan perkataan “Labuan”.


-----

_Amanah Luar Pesisir Labuan (Pindaan)_ 57

**Pindaan seksyen 52**

**44.** Subseksyen 52(2) Akta ibu dipinda, dengan menggantikan
perkataan “enam” dengan perkataan “tiga”.

**Pindaan seksyen 53**

**45.** Seksyen 53 Akta ibu dipinda—

(i) dalam subseksyen (1), dengan menggantikan perkataan
“luar pesisir” dengan perkataan “Labuan”; dan

(ii) dengan menggantikan subseksyen (3) dengan subseksyen
yang berikut:

“(3) Mana-mana orang yang tanpa alasan yang
munasabah tidak mematuhi kehendak subseksyen (1)
atau (2) melakukan suatu kesalahan.

Penalti: Pemenjaraan selama lima tahun atau
tiga juta ringgit atau kedua-duanya.”.

**Pindaan seksyen 56**

**46.** Akta ibu dipinda dengan menggantikan seksyen 56 dengan
seksyen yang berikut:

“Kuasa mengkompaun

**56. (1) Lembaga boleh, dengan keizinan Pendakwa Raya**
secara bertulis, mengkompaun apa-apa kesalahan yang dilakukan
oleh mana-mana orang di bawah Akta ini dengan membuat
suatu tawaran bertulis kepada orang yang disyaki melakukan
kesalahan untuk mengkompaun kesalahan itu apabila dibayar
kepada Lembaga suatu jumlah wang yang tidak melebihi
lima puluh peratus daripada amaun denda maksimum bagi
kesalahan itu dalam apa-apa masa yang dinyatakan dalam
tawaran bertulis itu.


-----

58 _Rang Undang-Undang_

(2) Suatu tawaran di bawah subseksyen (1) boleh dibuat
pada bila-bila masa selepas kesalahan itu dilakukan tetapi
sebelum apa-apa pendakwaan baginya dimulakan, dan jika
amaun yang dinyatakan dalam tawaran itu tidak dibayar
dalam masa yang dinyatakan dalam tawaran itu atau apa-apa
perlanjutan yang boleh diberikan oleh Lembaga, pendakwaan
bagi kesalahan itu boleh dimulakan pada bila-bila masa selepas
itu terhadap orang yang kepadanya tawaran itu dibuat.

(3) Jika sesuatu kesalahan telah dikompaun di bawah
subseksyen (1), tiada pendakwaan boleh dimulakan berkenaan
dengan apa-apa kesalahan terhadap orang yang kepadanya
tawaran itu dibuat.

(4) Apa-apa dokumen atau benda yang disita berkaitan
dengan kesalahan boleh dikompaun boleh dilepaskan atau
dilucut hak oleh Lembaga, tertakluk kepada apa-apa terma
dan syarat yang Lembaga fikirkan patut untuk dikenakan
mengikut syarat untuk mengkompaun.

(5) Semua jumlah wang yang diterima oleh Lembaga
di bawah seksyen ini hendaklah dibayar ke dalam Kumpulan
Wang yang ditubuhkan di bawah seksyen 29 Akta Lembaga
Perkhidmatan Kewangan Labuan 1996.”.

**Pindaan seksyen 57**

**47.** Akta ibu dipinda dengan menggantikan seksyen 57 dengan
seksyen yang berikut:

“Kuasa Menteri untuk membuat peraturan-peraturan

**57.** (1) Menteri boleh, atas syor Lembaga, membuat peraturanperaturan yang perlu atau suai manfaat bagi penjalanan atau
pelaksanaan sepenuhnya peruntukan Akta ini.

(2) Peraturan-peraturan yang dibuat di bawah Akta ini boleh
memperuntukkan bagi apa-apa perbuatan atau peninggalan
yang melanggar mana-mana peraturan-peraturan merupakan
suatu kesalahan dan boleh memperuntukkan penalti denda
yang tidak melebihi dua puluh lima ribu riggit.”.


-----

_Amanah Luar Pesisir Labuan (Pindaan)_ 59

**Pindaan seksyen 58**

**48.** Akta ibu dipinda dengan menggantikan seksyen 58 dengan
seksyen yang berikut:

“Kuasa Menteri untuk memberikan pengecualian

**58. Menteri boleh, atas syor Lembaga, mengecualikan mana-**
mana amanah Labuan atau Amanah Khas Labuan daripada
mana-mana peruntukan Akta ini dan boleh, dalam memberikan
pengecualian itu, mengenakan apa-apa terma dan syarat yang
difikirkannya patut.”.

**Pindaan seksyen 59**

**49.** Perenggan 59(1)(b) Akta ibu dipinda dengan menggantikan
perkataan “luar pesisir” dengan perkataan “Labuan”.

**Pindaan seksyen 62**

**50.** Seksyen 62 Akta ibu dipinda dengan menggantikan perkataan
“luar pesisir” dengan perkataan “Labuan”,

**Seksyen baru 63**

**51.** Akta ibu dipinda dengan memasukkan selepas seksyen 62
seksyen yang berikut:

“Pemakaian Akta Lembaga Perkhidmatan Kewangan
**Labuan 1996**

**63. Jika terdapat apa-apa percanggahan atau ketidakselarasan**
antara peruntukan Akta ini dengan Akta Lembaga Perkhidmatan
Kewangan Labuan 1996, peruntukan Akta Lembaga
Perkhidmatan Kewangan Labuan 1996 hendaklah dipakai.”.

**Kecualian**

**52.** Semua sebutan mengenai Akta Amanah Luar Pesisir Labuan
1996 dalam mana-mana undang-undang bertulis atau dokumen
hendaklah, apabila Akta ini mula berkuat kuasa, ditafsirkan sebagai
sebutan mengenai Akta Amanah Labuan 1996.


-----

60 _Rang Undang-Undang_

HURAIAN

Rang Undang-Undang ini bertujuan untuk meminda Akta Amanah Luar Pesisir
Labuan 1996 “(Akta 554)”.

2. _Fasal 1 mengandungi tajuk ringkas Akta dan peruntukan mengenai_
permulaan kuat kuasa Akta yang dicadangkan.

3. _Fasal 2 dan 3 bertujuan untuk meminda tajuk panjang dan tajuk ringkas Akta_
554 masing-masing dengan memotong perkataan “Luar Pesisir”. Pemotongan itu
ekoran langkah penjenamaan semula Labuan sebagai Pusat Kewangan Labuan
Antarabangsa yang baru dan bagi memastikan keselarasan berkenaan dengan
penetapan Lembaga Perkhidmatan Kewangan Luar Pesisir Labuan (selepas ini
disebut sebagai “LOFSA”) dengan perundangan Labuan yang lain.

4. _Fasal 4 bertujuan untuk meminda seksyen 2 Akta 554 untuk memperkenalkan_
tafsiran baru dan meminda tafsiran sedia ada yang digunakan dalam Akta
554.

5. _Fasal 5 bertujuan untuk memotong seksyen 4 dan 5 Akta 554 yang sekarang_
dirangkumi di bawah seksyen baru 11a hingga 11e, yang dimasukkan oleh fasal
_15_ ke dalam Akta yang dicadangkan. Tujuan utama pindaan itu ialah untuk
menempatkan perkara utama seksyen yang dipotong itu, i.e. amanah bermaksud
dan amanah khairat, di bawah Bahagian II Akta 554 yang berhubungan dengan
pewujudan dan pengiktirafan amanah luar pesisir.

6. _Fasal 6 bertujuan untuk meminda seksyen 6 Akta 554 untuk mengadakan_
peruntukan bagi suatu pengertian “undang-undang yang sepatutnya” yang
komprehensif, khususnya, bagaimana undang-undang yang sepatutnya itu
ditentukan dan juga menyatakan perkara yang dikawal oleh undang-undang
yang sepatutnya itu. Fasal ini selanjutnya mengadakan peruntukan bagi tempat
pentadbiran amanah.

7. _Fasal 7 bertujuan untuk memperkenalkan Bahagian baru, i.e. Bahagian_
Ia, yang mengandungi dua seksyen baru, iaitu seksyen 6a dan 6b ke dalam
Akta 554. Seksyen 6a manyatakan bahawa LOFSA bertanggunggjawab bagi
pentadbiran Akta tertakluk kepada arahan am Menteri manakala seksyen 6b
memberi LOFSA kuasa untuk melantik pegawai diberi kuasa.

8. _Fasal_ _9 bertujuan untuk meminda seksyen 7 Akta 554 untuk membenarkan_
harta tak alih Malaysia dimasukkan sebagai sebahagian daripada harta amanah.
_Fasal_ ini juga bertujuan untuk membenarkan pemastautin Malaysia menjadi
benefisiari kepada suatu amanah Labuan dengan syarat harta amanah itu
adalah harta asing, dan untuk membenarkan pemastautin Malaysia menjadi
pembuat amanah suatu amanah Labuan dengan syarat harta amanah itu adalah
harta asing. _Fasal_ ini selanjutnya menghendaki sekurang-kurangnya seorang
daripada pemegang amanah amanah Labuan itu merupakan suatu syarikat
amanah Labuan.

9. Fasal _11 bertujuan untuk memperkenalkan dua seksyen baru, iaitu seksyen_
8A dan 8B ke dalam Akta 554. Seksyen 8a memperuntukkan bahawa semua
prosiding (selain prosiding jenayah) berkenaan dengan sesuatu amanah Labuan


-----

_Amanah Luar Pesisir Labuan (Pindaan)_ 61

hendaklah dijalankan secara tertutup dan bertujuan untuk melarang penzahiran
apa-apa maklumat yang berhubungan dengan hal-ehwal sesuatu amanah Labuan
sementara seksyen 8B berhubung dengan pemegangan hak-hak tertentu oleh
pembuat amanah.

10. _Fasal 13 bertujuan untuk meminda seksyen 10 Akta 554 untuk mengadakan_
peruntukan bagi perlindungan harta amanah yang lebih komprehensif dan untuk
memasukkan perlindungan daripada tuntutan asing atau pemakaian undangundang asing berkenaan dengan apa-apa pelupusan harta amanah itu dan sifat
pembuat amanah.

11. _Fasal 14 bertujuan untuk memperkenalkan subseksyen baru (6a) ke dalam_
seksyen 11 Akta 554. Pindaan ini bertujuan untuk mengehadkan pemakaian
seksyen 11 dalam hal keadaan pembuat amanah seorang pemastautin.

12. _Fasal 15 bertujuan untuk memasukkan seksyen baru 11a, 11b, 11c, 11d_
dan 11e ke dalam Akta 554. Sebagaimana yang dinyatakan terdahulu, dalam
perenggan 5, seksyen baru itu menyatakan peruntukan mengenai amanah
bermaksud dan amanah khairat yang dahulunya terkandung dalam seksyen
4 dan 5 yang dipotong. Seksyen baru 11c bertujuan untuk memperkenalkan
peruntukan berhubungan dengan “penguat kuasa” manakala seksyen 11d
memperuntukkan bahawa sesuatu amanah bermaksud tidak boleh menjadi
terbatal semata-mata kerana ketidakpastian. Seksyen baru 11e mengadakan
peruntukan mengenai amanah pemborosan atau perlindungan.

13. _Fasal 16 bertujuan untuk meminda seksyen 12 Akta 554 untuk menangani isu_
amanah Labuan menggunakan nama yang mengelirukan dan tidak diingini.

14. _Fasal 20 bertujuan untuk meminda seksyen 16 Akta 554 untuk menjelaskan_
bahawa amanah Labuan tidak tertakluk kepada kaedah selama-lamanya, dan
juga memberi pemegang amanah kuasa untuk menukar suatu amanah selamalamanya menjadi suatu amanah yang jangka masanya ditetapkan dan menetapkan
suatu jangka masa tetap atau untuk mengubah jangka masa sesuatu amanah.

15. _Fasal 23 bertujuan untuk meminda seksyen 19 Akta 554 untuk memastikan_
bahawa peruntukan statutori tidak menafikan niat pembuat amanah untuk
mewujudkan amanah. Pindaan itu bertujuan untuk menjadikan hasrat benefisiari
dan hasrat pembuat amanah seimbang. Fasal ini juga memperuntukkan bahawa
jika terma amanah tidak membenarkan penamatan amanah itu oleh benefisiari,
benefisiari itu boleh memohon kepada Mahkamah untuk penamatan amanah
itu dan Mahkamah boleh meluluskan penamatan sedemikian jika Mahkamah
berpuas hati bahawa penamatan itu selaras dengan maksud material amanah
itu.

16. _Fasal 26 bertujuan untuk meminda seksyen 22 Akta 554 untuk_
membolehkan terma sesuatu amanah membuat peruntukan bagi penambahan
seseorang untuk menjadi benefisiari, untuk mengeluarkan seseorang daripada
menjadi benefisiari dan mengenakan apa-apa kewajipan sebagai syarat bagi
sesuatu faedah di bawah amanah itu.

17. _Fasal 27 bertujuan untuk meminda seksyen 23 Akta 554 sedia ada untuk_
membolehkan benefisiari menolak keseluruhan atau mana-mana bahagian
kepentingannya walau apa pun terma amanah itu.


-----

62 _Rang Undang-Undang_

18. _Fasal 31 bertujuan untuk memperkenalkan subseksyen baru (1a) ke dalam_
seksyen 30 Akta 554. Pindaan ini bertujuan untuk menerima pakai pendekatan
yang lebih moden berkenaan dengan kewajipan berjaga-jaga pemegang amanah
berdasarkan Akta Pemegang Amanah 2000 United Kingdom dan Akta Pemegang
Amanah Singapura. Apa-apa pengetahuan atau pengalaman khas yang pemegang
amanah ada atau yang dikatakan ada oleh pemegang amanah itu, dan apa-apa
pengetahuan atau pengalaman khas yang dijangkakan dengan munasabah ada
pada seseorang pemegang amanah profesional diambil kira dalam pelaksanaan
kewajipannya sebagai seorang pemegang amanah.

19. _Fasal 32 bertujuan untuk meminda seksyen 31 Akta 554 yang menghendaki_
seseorang pemegang amanah, yang keputusannya bertentangan daripada
keputusan sebilangan besar pemegang amanah, menyebabkan keputusannya
yang bertentangan itu direkodkan secara bertulis.

20. _Fasal 33 bertujuan untuk meminda seksyen 33 Akta 554 yang menghendaki_
seseorang pemegang amanah untuk menginsuranskan harta amanah terhadap
apa-apa kerugian atau kerosakan dan untuk membayar premium daripada
pendapatan atau modal kumpulan wang amanah.

21. _Fasal 34 bertujuan untuk memperkenalkan dua seksyen baru, iaitu seksyen_
33a dan 33b ke dalam Akta 554. Seksyen 33a bertujuan untuk mengadakan
peruntukan bagi kuasa pelaburan oleh pemegang amanah. Seksyen 33a
mengenakan perlindungan ke atas kuasa pelaburan oleh pemegang amanah,
khususnya, menghendaki pemegang amanah untuk mengambil kira kriteria
standard pelaburan dan balasannya, termasuk kesesuaian pelaburan yang
dicadangkan dan keperluan untuk mempelbagaikan pelaburan amanah itu.
Seksyen 33B menghendaki pemegang amanah untuk mendapatkan nasihat yang
sepatutnya yang berhubungan dengan apa-apa pelaburan yang dicadangkan
daripada orang yang berkelayakan.

22. _Fasal 35 bertujuan untuk meminda seksyen 35 Akta 554 untuk menyatakan_
peranan dan kuasa seorang pelindung secara terperinci.

23. _Fasal 36 bertujuan untuk meminda seksyen 36 Akta 554 untuk_
memperkenalkan perlindungan tertentu berhubung dengan kuasa pewakilan oleh
pemegang amanah, khususnya, untuk menentukan fungsi tertentu yang tidak
boleh diwakilkan dan dalam hal ini, fungsi yang boleh diwakilkan berkenaan
dengan amanah khairat hendaklah berlainan daripada fungsi sedemikian bagi
amanah bukan khairat dan untuk mengenakan kehendak yang lebih ketat
berkenaan dengan pewakilan fungsi pengurusan harta dan untuk menghendaki
pemegang amanah untuk mengkaji semula terma pewakilan dan bagaimana
prestasi kerja orang yang dilantik.

24. _Fasal 37_ bertujuan untuk memperkenalkan dua seksyen baru, iaitu
seksyen 36a dan 36b ke dalam Akta 554.Seksyen 36a memperkatakan tentang
pewakilan kuasa berhubung dengan fungsi pengurusan harta manakala seksyen
36b memperkatakan tentang kajian semula ejen.


-----

_Amanah Luar Pesisir Labuan (Pindaan)_ 63

25. _Fasal 38 bertujuan untuk meminda seksyen 41 Akta 554 bagi mengadakan_
peruntukan mengenai pengecualian yang perlu bagi kerahsiaan maklumat
amanah dan selanjutnya, untuk menyekat obligasi untuk menzahirkan apa-apa
maklumat kepada mana-mana benefisiari yang mempunyai kepentingan terletak
hak atau kontingen dalam sesuatu amanah.

26. _Fasal 39 bertujuan untuk meminda seksyen 42 Akta 554. Pindaan ini_
bertujuan untuk memotong subseksyen 42(2) dan (3) kerana subseksyen itu
mewujudkan diskriminasi yang tidak wajar terhadap pengarah dalam urusan
fidusiari jika dibandingkan dengan profesional lain dan kewujudan diskriminasi
itu secara berterusan boleh menghalang pemberi perkhidmatan antarabangsa
daripada menubuhkan perniagaan di Labuan. Selanjutnya, pindaan itu bertujuan
untuk memperuntukkan bahawa klausa pembebasan daripada tanggungan dalam
surat cara amanah tidak boleh dikuatkuasakan di bawah hal keadaan tertentu
yang dinyatakan. Pemegang amanah tidak bertanggungan kepada benefisiari
bagi pecah amanah jika benefisiari mengizinkan kelakuan yang membentuk
pecah amanah itu, melepaskan pemegang amanah daripada liabiliti bagi pecah
amanah atau meratifikasikan transaksi yang membentuk pecah amanah itu.

27. _Fasal 40 bertujuan untuk memperkenalkan dua seksyen baru 42a dan 42b_
ke dalam Akta 554. Seksyen 42a memberi Mahkamah kuasa untuk membuat
suatu perintah bagi mencegah pecah amanah daripada berlaku manakala seksyen
42b memberi Mahkamah kuasa untuk membuat suatu perintah untuk meremedi
pecah amanah yang telah berlaku.

28. _Fasal 41_ bertujuan untuk meminda seksyen 46 Akta 554 untuk
memperkenalkan langkah yang sewajarnya untuk mengelakkan kekosongan
dalam jawatan pemegang amanah apabila pemegang amanah bersara.

29. _Fasal 42 bertujuan untuk memperkenalkan Bahagian baru, iaitu Bahagian_
IVA yang mengandungi seksyen 46a, 46b, 46c, 46d, 46e, 46f, 46g, 46h, 46i,
46j, 46k, 46l, 46m, 46n, 46o dan 46p, ke dalam Akta 554. Bahagian baru ini
mengadakan peruntukan bagi pewujudan Amanah Khas Labuan.

30. _Fasal 44 bertujuan untuk meminda seksyen 52 Akta 554 untuk memendekkan_
tempoh had masa di bawah subseksyen 52(2) daripada enam tahun yang ada
sekarang kepada tiga tahun. Tempoh had masa enam tahun sekarang di bawah
subseksyen 52(2) adalah terlalu panjang jika dibandingkan dengan bidang
kuasa lain.

31. _Fasal 45 bertujuan untuk meminda seksyen 53 Akta 554 untuk menaikkan_
penalti bagi kesalahan menerima wang atau harta lain daripada aktiviti yang
menyalahi undang-undang daripada tiga puluh ribu ringgit kepada tiga juta
ringgit.

32. _Fasal 47 bertujuan untuk meminda seksyen 57 Akta 554 untuk memberi_
Menteri kuasa untuk menyatakan penalti yang ditetapkan dalam peraturanperaturan yang dibuat di bawah Akta.

33. _Fasal 48 bertujuan untuk meminda seksyen 58 Akta 554 untuk memberi_
Menteri kuasa, atas syor LOFSA, mengecualikan mana-mana orang daripada
mana-mana peruntukan Akta ini.


-----

64 _Rang Undang-Undang_

34. _Fasal 51 bertujuan untuk memperkenalkan seksyen baru, iaitu seksyen 63_
ke dalam Akta 554 untuk memperuntukkan bahawa sekiranya berlaku apa-apa
percanggahan antara peruntukan Akta 554 dengan Akta Lembaga Perkhidmatan
Kewangan Labuan 1996 [Akta 545], peruntukan Akta Lembaga Perkhidmatan
Kewangan Labuan 1996 hendaklah dipakai.

35. _Fasal 52 Akta yang dicadangkan mengandungi peruntukan kecualian._

36. Pindaan lain yang tidak perkatakan secara khusus dalam Huraian ini
adalah pindaan kecil dan berbangkit.

_Implikasi Kewangan_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U[2])2667]


-----

