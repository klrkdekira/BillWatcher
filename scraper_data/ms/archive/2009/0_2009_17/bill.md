---
Year: 2009
Bill: D.R.37/2009 - Rang Undang-Undang Cukai Barang dan Perkhidmatan 2009 ( Ditarik Balik )
Title: D.R.37/2009 - Rang Undang-Undang Cukai Barang dan Perkhidmatan 2009 ( Ditarik Balik )
Download URL: https://www.parlimen.gov.my/files/billindex/pdf/2009/DR372009.pdf
URL: https://www.parlimen.gov.my/files/billindex/pdf/2009/DR372009.pdf
---
---
Reading:
---

_Cukai Barang dan Perkhidmatan_

**D.R. 37/2009**

RANG UNDANG-UNDANG CUKAI BARANG DAN
PERKHIDMATAN 2009

SUSUNAN FASAL

BAHAGIAN I

PERMULAAN

Fasal

1. Tajuk ringkas dan permulaan kuat kuasa

2. Tafsiran

3. Pengertian “perniagaan”

4. Pengertian “pembekalan”

BAHAGIAN II

PENTADBIRAN

5. Ketua Pengarah dan pegawai lain dan tanggungjawab mereka

6. Pengiktirafan jawatan

7. Pegawai hendaklah menjadi penjawat awam

8. Kerahsiaan maklumat

BAHAGIAN III

PENGENAAN DAN SKOP CUKAI

9. Pengenaan dan skop cukai barang dan perkhidmatan

10. Kadar cukai

11. Masa pembekalan

12. Tempat pembekalan

13. Pembekalan perkhidmatan diimport

14. Tempat beradanya pembekal atau penerima perkhidmatan

15. Nilai pembekalan barang atau perkhidmatan


-----

_Rang Undang-Undang_

Fasal

16. Nilai barang yang diimport

17. Pembekalan berkadar sifar

18. Pembekalan dikecualikan

BAHAGIAN IV

PENDAFTARAN

19. Pendaftaran orang kena cukai

20. Tanggungan untuk berdaftar

21. Pemberitahuan tanggungan dan pendaftaran

22. Pemberhentian tanggungan untuk berdaftar

23. Arahan untuk mengira orang sebagai orang kena cukai tunggal

24. Pendaftaran secara sukarela

25. Pemberitahuan pemberhentian tanggungan atau pendaftaran secara
sukarela

26. Pembatalan pendaftaran

27. Pendaftaran kumpulan

28. Pendaftaran perkongsian

29. Pendaftaran pertubuhan atau organisasi yang serupa

30. Perdaftaran cawangan atau bahagian

31. Wakil peribadi disifatkan sebagai orang kena cukai

32. Pengecualian pendaftaran bagi orang yang membuat atau berniat untuk
membuat pembekalan berkadar sifar

BAHAGIAN V

PERAKAUNAN, TAKSIRAN, MENDAPATKAN, DSB.

33. Pengeluaran invois cukai

34. Pengeluaran invois cukai oleh komputer

35. Nota kredit dan nota debit

36. Kewajipan untuk menyimpan rekod

37. Asas pengakaunan

38. Kredit bagi cukai input terhadap cukai output

39. Amaun cukai input yang dibenarkan

40. Tempoh bercukai


-----

_Cukai Barang dan Perkhidmatan_ 3

Fasal

41. Pemberian penyata dan pembayaran cukai

42. Pemberian perisytiharan dan pembayaran cukai oleh orang selain orang
kena cukai

43. Kuasa untuk mentaksir

44. Ketua Pengarah boleh tidak mengambil kira atau mengubah perkiraan
tertentu

45. Penalti pembayaran lewat

46. Mengimbangi cukai belum bayar terhadap pembayaran balik

47. Mendapatkan cukai, dsb., sebagai suatu hutang sivil

48. Penyitaan barang untuk mendapatkan semula cukai, dsb.

49. Kuasa untuk memungut cukai, dsb., daripada orang yang berhutang wang
kepada orang kena cukai

50. Mendapatkan cukai daripada orang yang meninggalkan Malaysia

51. Kuasa untuk menghendaki jaminan

52. Pembayaran secara ansuran

53. Barang diimport tidak boleh dilepaskan sehingga cukai dibayar

54. Tanggungan pengarah, dsb.

BAHAGIAN VI

KUMPULAN WANG BAGI PEMBAYARAN BALIK CBP

55. Penubuhan Kumpulan Wang bagi Pembayaran Balik CBP

56. Ketidakbolehpakaian seksyen 14A Akta Tatacara Kewangan 1957

BAHAGIAN VII

PELEPASAN, PENGECUALIAN, PEMBAYARAN BALIK DAN PEREMITAN

57. Kuasa Menteri untuk membenarkan pelepasan dan pengecualian

58. Pembayaran balik cukai, dsb., yang terlebih bayar atau terkhilaf bayar

59. Pelepasan hutang lapuk

60. Pelepasan barang terpakai

61. Mendapatkan cukai, dsb., yang dibayar balik secara terkhilaf

62. Skim Bayar Balik Pelancong

63. Peremitan cukai, dsb.

64. Peremitan cukai ke atas barang yang hilang, dsb., di bawah kawalan
kastam


-----

_Rang Undang-Undang_

BAHAGIAN VIII

KES KHAS

65. Ketidakpakaian kepada Kerajaan

66. Ejen

67. Bekalan menjangkaui perubahan kadar atau perihalan

68. Pelarasan kontrak pada perubahan cukai

69. Pemindahan usaha berterusan

70. Usaha sama

71. Skim Penggudangan

72. Skim Pedagang Diluluskan

73. Skim Pengilang Tol Diluluskan

74. Skim Tukang Emas Diluluskan

75. Skim Kadar Rata

76. Ekuiti dan pasaran niaga hadapan

BAHAGIAN IX

KETETAPAN CUKAI BARANG DAN PERKHIDMATAN

77. Ketetapan umum

78. Ketetapan awal

79. Kemuktamadan ketetapan awal

80. Penerimaan dua ketetapan awal

81. Ketetapan tidak terpakai apabila peruntukan Akta dipinda atau
dimansuhkan

BAHAGIAN X

PENGUATKUASAAN

82. Kuasa pemeriksaan dan penyiasatan

83. Akses ke tempat atau premis

84. Akses kepada maklumat yang direkodkan atau data berkomputer

85. Majistret boleh mengeluarkan waran geledah

86. Menggeledah boleh dilakukan tanpa waran

87. Kuasa untuk menahan dan menggeledah pengangkut

88. Penyitaan barang, dsb., yang menjadi subjek kesalahan


-----

_Cukai Barang dan Perkhidmatan_ 5

Fasal

89. Senarai barang, dsb., yang disita

90. Pemulangan atau pelupusan barang boleh alih

91. Kuasa menangkap

92. Kuasa untuk memeriksa orang

93. Kebolehterimaan pernyataan sebagai keterangan

BAHAGIAN XI

KESALAHAN DAN PENALTI

94. Penalti bagi penyata yang tidak betul

95. Penalti bagi pengelakan cukai, fraud

96. Penalti bagi memperoleh pembayaran balik secara tidak wajar, dsb.

97. Penalti bagi kesalahan berhubungan dengan barang, invois dan resit

98. Penalti bagi menghalang, dsb., pegawai cukai barang dan perkhidmatan

99. Penalti bagi keengganan untuk menjawab soalan atau memberikan
maklumat palsu

100. Penalti bagi kesalahan oleh orang yang diberi kuasa dan tidak diberi
kuasa

101. Percubaan dan persubahatan

102. Penalti am

103. Kesalahan oleh kumpulan orang, dsb.

104. Cukai, dsb., hendaklah kena dibayar walau apa pun apa-apa prosiding,
dsb.

BAHAGIAN XII

PERBICARAAN DAN PROSIDING

105. Pendakwaan

106. Bidang kuasa untuk membicarakan kesalahan

107. Sabitan di bawah undang-undang lain

108. Beban pembuktian

109. Peruntukan keterangan

110. Nilai keterangan salinan notis elektronik

111. Keterangan melalui perakuan, dsb.

112. Pemeriksaan atau ujian berkadar barang yang disita hendaklah diterima
oleh mahkamah


-----

6 _Rang Undang-Undang_

Fasal

113. Pengemukaan perakuan analisis

114. Bukti tentang pendaftaran atau pelesenan vesel dan pengangkut di Malaysia
atau Singapura

115. Bukti tentang tanan atau buatan suatu pesawat

116. Bukti tentang ketepatan meter atau peranti lain bagi penyukatan
petroleum

117. Pemenjaraan kerana tidak membayar denda

118. Cara penyitaan tidak boleh diperiksa dalam perbicaraan di hadapan
mahkamah atau rayuan ke Mahkamah Tinggi

119. Obligasi kerahsiaan

120. Perlindungan pemberi maklumat daripada diketahui

121. Pelucuthakan dan pelepasan barang yang boleh disita

122. Tiada kos atau ganti rugi yang berbangkit daripada penyitaan boleh
didapatkan melainkan jika penyitaan dibuat tanpa sebab yang munasabah
atau sebab yang mungkin

123. Mahkamah hendaklah memerintahkan pelupusan barang yang disita

124. Barang yang disita yang berkenaan dengannya tiada pendakwaan, atau
hasil jualannya, terlucut hak jika tidak dituntut dalam masa sebulan

125. Barang atau amaun yang dilucuthakkan boleh diserahkan atau dibayar
balik kepada pemunya atau orang lain

126. Penyampaian saman

127. Pengkompaunan kesalahan

128. Perintah mahkamah

BAHAGIAN XIII

KAJIAN SEMULA DAN RAYUAN

129. Tafsiran

130. Permohonan semakan dan kajian semula

131. Penubuhan Tribunal

132. Hak untuk merayu

133. Bidang kuasa Tribunal

134. Keanggotaan Tribunal

135. Penjalanan sementara fungsi Pengerusi

136. Pembatalan pelantikan

137. Peletakan jawatan

138. Pengosongan jawatan dan pelantikan pemangkuan


-----

_Cukai Barang dan Perkhidmatan_ 7

Fasal

139. Setiausaha Tribunal dan pegawai lain

140. Penjawat awam

141. Pendengaran rayuan

142. Pendengaran oleh anggota tunggal

143. Penzahiran kepentingan

144. Pengetepian bidang kuasa mahkamah

145. Notis rayuan dan pendengaran

146. Rundingan bagi penyelesaian

147. Pewakilan semasa pendengaran

148. Keterangan

149. Tribunal boleh meminta maklumat

150. Keputusan

151. Keputusan dan penyelesaian hendaklah direkodkan secara bertulis

152. Keputusan Tribunal adalah muktamad

153. Pemberesan rayuan

154. Rujukan persoalan undang-undang kepada Mahkamah Tinggi

155. Rayuan lanjutan

156. Tribunal hendaklah menerima pakai tatacara

157. Tidak mengikut bentuk

158. Peruntukan yang berhubungan dengan kos dan perbelanjaan

159. Pelupusan dokumen, dsb.

160. Tindakan atau peninggalan yang dilakukan dengan suci hati

BAHAGIAN XIV

KAWASAN DITETAPKAN

161. Tafsiran

162. Pembekalan barang atau perkhidmatan yang dibuat dalam atau antara
kawasan ditetapkan

163. Barang atau perkhidmatan yang diimport ke dalam atau dibekalkan dari
kawasan ditetapkan

164. Pembekalan barang atau perkhidmatan dalam Malaysia

165. Perisytiharan barang yang dibekalkan dari kawasan ditetapkan ke
Malaysia

166. Pemungutan cukai di kawasan ditetapkan

167. Kuasa Menteri untuk mengenakan cukai


-----

8 _Rang Undang-Undang_

BAHAGIAN XV

PELBAGAI

Fasal

168. Kuasa untuk mengambil sampel

169. Orang yang terikat untuk mengemukakan barang atau memberikan
maklumat, dsb.

170. Penggunaan perkhidmatan elektronik

171. Penyampaian notis

172. Pengesahan notis, dsb.

173. Bayaran pos percuma

174. Ejen cukai

175. Ganjaran

176. Borang yang hendaklah digunakan

177. Kuasa Ketua Pengarah untuk mengenakan fi

178. Pemakaian perundangan Kastam

179. Perlindungan Kerajaan daripada liabiliti

180. Perlindungan pegawai cukai barang dan perkhidmatan daripada liabiliti

181. Kuasa untuk membuat peraturan-peraturan

BAHAGIAN XVI

PEMANSUHAN DAN KECUALIAN AKTA CUKAI JUALAN 1972

182. Pemansuhan dan kecualian Akta Cukai Jualan 1972

183. Pemberian penyata bagi tempoh bercukai yang terakhir

184. Pembayaran cukai jualan bagi orang tidak berdaftar

BAHAGIAN XVII

PEMANSUHAN DAN KECUALIAN AKTA CUKAI PERKHIDMATAN 1975

185. Pemansuhan dan kecualian Akta Cukai Perkhidmatan 1975

186. Pemberian penyata bagi tempoh bercukai yang terakhir


-----

_Cukai Barang dan Perkhidmatan_ 9

BAHAGIAN XVIII

PERUNTUKAN PERALIHAN

Fasal

187. Pembayaran, invois dan pengimportan sebelum tarikh ditetapkan

188. Pendaftaran sebelum tarikh ditetapkan

189. Kesan ke atas cukai jualan dan cukai perkhidmatan

190. Nilai bekalan barang dan perkhidmatan

191. Kontrak tanpa peluang untuk dikaji semula

192. Bekalan berperingkat atau berkala

193. Hak yang diberikan sepanjang hayat

194. Pembayaran balik cukai jualan bagi barang dalam pegangan

195. Tuntutan bagi pembayaran balik khas

196. Mengimbangi cukai jualan belum bayar atau penalti terhadap pembayaran
balik khas

197. Pelarasan bagi potongan cukai jualan yang dibuat di bawah seksyen 31B
Akta Cukai Jualan 1972

198. Perjanjian pembinaan yang dibuat sebelum tarikh ditetapkan

199. Bayaran tahanan

200. Baucar yang tidak ditebus

201. Pembekalan daripada mesin yang dikendalikan oleh syiling, token,
dsb.

JADUAL PERTAMA

JADUAL KEDUA

JADUAL KETIGA

JADUAL KEEMPAT


-----

10 _Rang Undang-Undang_


-----

_Cukai Barang dan Perkhidmatan_ 11

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pengenaan dan
pemungutan cukai barang dan perkhidmatan dan bagi perkaraperkara yang berkaitan dengannya.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Cukai Barang dan**
Perkhidmatan 2009.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan kuat
kuasa bahagian yang berlainan atau peruntukan yang berlainan
dalam Akta ini.

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“Akta ini” termasuklah mana-mana perundangan subsidiari yang
dibuat di bawah Akta ini;


-----

12 _Rang Undang-Undang_

“balasan” berhubung dengan pembekalan barang atau perkhidmatan
kepada mana-mana orang, termasuklah apa-apa bayaran yang
dibuat atau hendaklah dibuat, sama ada dalam bentuk wang atau
selainnya, atau apa-apa perbuatan atau perbuatan menahan diri,
sama ada secara sukarela atau tidak, berkenaan dengan, gerak
balas kepada, atau bagi mendorong, pembekalan barang atau
perkhidmatan, sama ada oleh orang itu atau mana-mana orang
lain:

Dengan syarat bahawa suatu deposit, sama ada boleh dibayar
balik atau tidak, yang diberikan berkenaan dengan pembekalan
barang atau perkhidmatan tidak boleh dianggap sebagai bayaran
yang dibuat bagi pembekalan itu melainkan jika pembekal
menggunakan deposit itu sebagai balasan bagi pembekalan itu;

“barang” ertinya apa-apa jenis harta alih dan tak alih tetapi
tidaklah termasuk wang kecuali—

_(a)_ wang kertas atau syiling sebelum ia menjadi sah diperlakukan
di Malaysia atau di mana-mana negara lain; atau

_(b)_ item yang digemari pengumpul, artikel pelaburan atau
item yang bernilai numismatik;

“cukai” ertinya cukai barang dan perkhidmatan;

“cukai input” ertinya—

_(a)_ apa-apa cukai ke atas apa-apa pembekalan bercukai barang
atau perkhidmatan kepada orang kena cukai; dan

_(b)_ apa-apa cukai yang dibayar atau hendaklah dibayar
oleh orang kena cukai ke atas apa-apa pengimportan
barang,

dan barang atau perkhidmatan itu digunakan atau akan digunakan
bagi maksud apa-apa perniagaan yang dijalankan atau akan
dijalankan oleh orang kena cukai itu:

Dengan syarat bahawa jika barang atau perkhidmatan itu
digunakan atau akan digunakan sebahagiannya bagi maksud apaapa perniagaan yang dijalankan atau akan dijalankan oleh orang
kena cukai dan sebahagiannya bagi maksud lain, cukai ke atas
pembekalan dan pengimportan hendaklah diagihkan supaya hanya
sebanyak yang berkaitan dengan maksud perniagaannya dikira
sebagai cukai inputnya;


-----

_Cukai Barang dan Perkhidmatan_ 13

“cukai output” ertinya apa-apa cukai ke atas apa-apa pembekalan
bercukai barang atau perkhidmatan yang dibuat oleh orang
kena cukai dalam perjalanan atau penerusan perniagaannya
di Malaysia;

“ditetapkan” ertinya ditetapkan oleh peraturan-peraturan yang
dibuat di bawah Akta ini;

“dokumen” mempunyai erti yang diberikan kepadanya dalam
seksyen 3 Akta Keterangan 1950 [Akta 56];

“duti eksais” mempunyai erti yang diberikan kepadanya dalam
seksyen 2 Akta Eksais 1976 [Akta 176];

“duti kastam” mempunyai erti yang diberikan kepadanya dalam
seksyen 2 Akta Kastam 1967 [Akta 235];

“elektronik” mempunyai erti yang diberikan kepadanya dalam
seksyen 5 Akta Aktiviti Kerajaan Elektronik 2007 [Akta 680];

“import” mempunyai erti yang diberikan kepadanya dalam
seksyen 2 Akta Kastam 1967;

“invois” termasuklah apa-apa dokumen yang serupa dengan
suatu invois;

“invois cukai” ertinya suatu invois yang dikehendaki supaya
dikeluarkan oleh orang kena cukai di bawah seksyen 33;

“kawalan eksais” mempunyai erti yang diberikan kepadanya
dalam seksyen 2 Akta Eksais 1976;

“kawalan kastam” mempunyai erti yang diberikan kepadanya
dalam seksyen 2 Akta Kastam 1967;

“kawasan ditetapkan” ertinya Labuan, Langkawi atau
Tioman;

“Ketua Pengarah” ertinya Ketua Pengarah Kastam dan Eksais
yang dilantik di bawah seksyen 3 Akta Kastam 1967;

“komputer” mempunyai erti yang diberikan kepadanya dalam
seksyen 2 Akta Jenayah Komputer 1997 [Akta 563];


-----

14 _Rang Undang-Undang_

“Labuan” ertinya Pulau Labuan dan pulau takluknya, iaitu,
Rusukan Besar, Rusukan Kecil, Keraman, Burong, Papan dan
Daat;

“Langkawi” ertinya Pulau Langkawi dan semua pulau yang
berdampingan dan terletak lebih hampir dengan Pulau Langkawi
berbanding dengan tanah besar;

“Malaysia” ertinya wilayah-wilayah dalam Persekutuan Malaysia,
perairan wilayah Malaysia dan dasar laut dan tanih bawah
perairan wilayah itu, dan termasuklah mana-mana kawasan yang
melangkaui had wilayah perairan Malaysia, dan dasar laut dan tanih
bawah mana-mana kawasan sedemikian, yang telah atau mungkin
selepas ini ditetapkan di bawah undang-undang Malaysia sebagai
kawasan yang terhadapnya Malaysia mempunyai hak kedaulatan
bagi maksud menjelajah dan mengeksploitasi sumber semula jadi,
sama ada yang berupa hidupan atau bukan hidupan;

“Menteri” ertinya Menteri yang dipertanggungkan dengan
tanggungjawab bagi kewangan;

“notis elektronik” ertinya apa-apa dokumen yang dihantar oleh
pengguna berdaftar dengan cara perkhidmatan elektronik;

“orang berdaftar” ertinya seseorang yang didaftarkan di bawah
Bahagian IV;

“orang kena cukai” ertinya mana-mana orang yang atau yang
bertanggungan untuk didaftarkan di bawah Akta ini;

“pegawai cukai barang dan perkhidmatan” ertinya mana-mana
pegawai kastam yang bertindak dalam menjalankan kewajipannya
di bawah Akta ini, sama ada kewajipan itu diberikan kepadanya
secara khusus atau am, atau secara nyata atau tersirat;

“pegawai kanan cukai barang dan perkhidmatan” ertinya—

_(a)_ mana-mana pegawai kanan kastam sebagaimana yang
ditakrifkan dalam seksyen 2 Akta Kastam 1967; atau

_(b)_ mana-mana pegawai cukai barang dan perkhidmatan yang
diberi kuasa seorang pegawai kanan cukai barang dan
perkhidmatan di bawah seksyen 5;

“pegawai kastam” mempunyai erti yang diberikan kepadanya
dalam seksyen 2 Akta Kastam 1967;


-----

_Cukai Barang dan Perkhidmatan_ 15

“pembekalan” mempunyai erti yang diberikan kepadanya dalam
seksyen 4;

“pembekalan bercukai” ertinya suatu pembekalan barang atau
perkhidmatan, selain pembekalan dikecualikan tetapi termasuklah
pembekalan berkadar sifar;

“pembekalan berkadar sifar” ertinya suatu pembekalan berkadar
sifar di bawah seksyen 17;

“pembekalan dikecualikan” ertinya suatu pembekalan dikecualikan
yang ditentukan di bawah seksyen 18;

“pemunya”—

_(a)_ berkenaan dengan barang, termasuklah mana-mana orang
yang merupakan atau yang mengemukakan dirinya
sebagai pemunya, atau orang yang memiliki, atau yang
berkepentingan secara benefisial dalam, atau mempunyai
apa-apa kawalan ke atas, atau kuasa melupuskan, barang
itu;

_(b)_ berkenaan dengan sesuatu vesel, termasuklah mana-mana
orang yang bertindak sebagai seorang ejen bagi pemunya
vesel itu atau yang menerima tambang muatan atau
caj-caj lain yang kena dibayar berkenaan dengan vesel
itu;

“pengangkut” termasuklah apa-apa vesel, kereta api, kenderaan,
pesawat udara atau apa-apa cara pengangkutan lain yang boleh
mengangkut orang atau barang;

“perkhidmatan” ertinya apa-apa yang dilakukan atau hendak
dilakukan termasuk pemberian, peletakhakan atau penyerahan
apa-apa hak atau penyediaan apa-apa kemudahan atau faedah
tetapi tidak termasuk pembekalan barang atau wang;

“perkhidmatan diimport” ertinya apa-apa perkhidmatan oleh
pembekal yang tempatnya di suatu negara selain Malaysia atau
yang menjalankan perniagaan di luar Malaysia, kepada penerima
yang tempatnya di Malaysia, dan perkhidmatan itu digunakan di
Malaysia;

“perkhidmatan elektronik” ertinya perkhidmatan yang disediakan
oleh Ketua Pengarah kepada pengguna berdaftar di bawah seksyen
170;


-----

16 _Rang Undang-Undang_

“perkiraan” ertinya apa-apa perjanjian, kontrak, pelan,
persefahaman, skim, amanah, pemberian, waad, pelupusan atau
transaksi dan termasuklah segala langkah yang melaluinya ia
dilaksanakan;

“perniagaan” mempunyai erti yang diberikan kepadanya dalam
seksyen 3;

“surcaj” berkenaan dengan apa-apa kemungkiran membayar
apa-apa ansuran, ertinya caj yang terakru di bawah subseksyen
52(3);

“tambahan kadar rata” ertinya tambahan kadar rata yang
ditetapkan di bawah seksyen 75;

“tarikh ditetapkan” ertinya tarikh yang ditetapkan oleh Menteri
melalui pemberitahuan dalam _Warta bagi permulaan kuat kuasa_
seksyen 9 dan Bahagian XVI dan XVII;

“tempat tinggal biasa” ertinya—

_(a) berhubungan dengan pertubuhan perbadanan, tempat yang_
perbadanan itu diperbadankan atau selainnya ditubuhkan
di sisi undang-undang;

_(b)_ berhubungan dengan pertubuhan orang bukan perbadanan,
tempat yang perbadanan itu mempunyai pusat
pentadbirannya;

_(c)_ berhubungan dengan individu, tempat yang dia biasa
tinggal;

“tempoh bercukai” ertinya apa-apa kategori tempoh bercukai
yang diberikan oleh Ketua Pengarah kepada setiap orang kena
cukai di bawah seksyen 40;

“Tioman” ertinya Pulau Tioman dan pulau-pulau Soyak, Rengis,
Tumok, Tulai, Chebeh, Labas, Sepoi dan Jahat;

“wang” termasuklah mata wang sama ada mata wang Malaysia
atau mana-mana negara lain.

**Pengertian “perniagaan”**

**3. (1) Dalam Akta ini, “perniagaan” termasuklah apa-apa tred,**
perdagangan, profesion, pekerjaan atau apa-apa aktiviti serupa
yang lain, sama ada bagi keuntungan wang atau tidak.


-----

_Cukai Barang dan Perkhidmatan_ 17

(2) Tanpa menjejaskan keluasan apa-apa yang lain dalam Akta
ini, yang berikut adalah disifatkan sebagai menjalankan suatu
perniagaan:

_(a)_ kemudahan atau manfaat yang tersedia kepada anggotaanggotanya atau pemilik petaknya, mengikut mana-mana
yang berkenaan, oleh sesuatu kelab, persatuan, pertubuhan,
perbadanan pengurusan, badan pengurusan bersama atau
organisasi (bagi suatu yuran atau balasan lain); dan

_(b) penerimaan masuk seseorang ke mana-mana premis bagi_
suatu balasan.

(3) Apa-apa yang dilakukan berkaitan dengan penamatan atau
penamatan yang diniatkan sesuatu perniagaan dikira sebagai telah
dilakukan dalam perjalanan atau penerusan perniagaan itu.

(4) Tertakluk kepada Jadual Kedua, pelupusan apa-apa perniagaan
sebagai suatu usaha berterusan, atau aset atau tanggungannya
(sama ada atau tidak berkaitan dengan penstrukturan semula atau
penggulungannya atau tidak), ialah suatu pembekalan yang dibuat
dalam perjalanan atau penerusan perniagaan itu.

(5) Jika mana-mana orang, dalam menjalankan apa-apa tred,
perdagangan, profesion, pekerjaan atau apa-apa aktiviti serupa
yang lain menerima apa-apa jawatan, apa-apa perkhidmatan yang
dibekalkan oleh orang itu sebagai pemegang jawatan hendaklah
dikira sebagai dibekalkan dalam perjalanan atau penerusan tred,
perdagangan, profesion, pekerjaan atau apa-apa aktiviti serupa
yang lain itu.

**Pengertian “pembekalan”**

**4. (1) Tertakluk kepada subseksyen (2) dan (3), “pembekalan”**
ertinya semua bentuk pembekalan, termasuk pembekalan
perkhidmatan diimport, dilakukan bagi suatu balasan dan apaapa yang bukan pembekalan barang tetapi dilakukan bagi suatu
balasan ialah suatu pembekalan perkhidmatan.

(2) Perkara yang hendaklah dikira sebagai suatu pembekalan
barang atau suatu pembekalan perkhidmatan adalah sebagaimana
yang dinyatakan dalam Jadual Pertama.


-----

18 _Rang Undang-Undang_

(3) Perkara yang hendaklah dikira sebagai bukan suatu
pembekalan barang mahupun suatu pembekalan perkhidmatan
adalah sebagaimana yang dinyatakan dalam Jadual Kedua.

(4) Menteri boleh, melalui perintah yang disiarkan dalam
_Warta, meminda Jadual Pertama dan Jadual Kedua._

(5) Apa-apa perintah yang dibuat di bawah subsekyen (4)
hendaklah dibentangkan dalam Dewan Rakyat.

BAHAGIAN II

PENTADBIRAN

**Ketua Pengarah dan pegawai lain dan tanggungjawab**
**mereka**

**5. (1) Ketua Pengarah hendaklah mempunyai pengawasan ke**
atas semua perkara yang berhubungan dengan cukai barang dan
perkhidmatan, tertakluk kepada arahan dan kawalan Menteri.

(2) Tertakluk kepada arahan dan penyeliaan am Ketua
Pengarah, pegawai kastam yang berpangkat Penguasa atau apa-apa
pangkat yang lebih tinggi daripada pangkat Penguasa hendaklah
mempunyai dan menjalankan semua kuasa yang diberikan kepada
Ketua Pengarah di bawah Akta ini selain yang diberikan oleh
seksyen 8, 63, 77, 78, 176 dan 177.

(3) Mana-mana orang selain pegawai kastam boleh dilantik
oleh atau diambil kerja dengan persetujuan Ketua Pengarah bagi
apa-apa tugas atau perkhidmatan yang berhubungan dengan cukai
barang dan perkhidmatan dan orang itu hendaklah disifatkan
sebagai pegawai cukai barang dan perkhidmatan.

(4) Ketua Pengarah boleh, melalui pemberikuasaan secara
bertulis, memberi mana-mana pegawai yang bukan pegawai kanan
cukai barang dan perkhidmatan semua atau mana-mana kuasa
pegawai kanan cukai barang dan perkhidmatan bagi suatu tempoh
yang tidak melebihi sembilan puluh hari berkenaan dengan manamana satu pemberikuasaan.

(5) Mana-mana pegawai cukai barang dan perkhidmatan hendaklah
mempunyai semua kewajipan dan kuasa untuk menguatkuasakan
dan memastikan pematuhan sewajarnya peruntukan Akta ini.


-----

_Cukai Barang dan Perkhidmatan_ 19

**Pengiktirafan jawatan**

**6. (1) Tiap-tiap pegawai cukai barang dan perkhidmatan apabila**
melaksanakan kewajipannya hendaklah, apabila diminta oleh manamana orang, mengisytiharkan jawatannya dan mengemukakan
kad kuasa atau lencana yang ditetapkan di bawah seksyen 8A
Akta Kastam 1967 kepada orang itu atau dalam hal mana-mana
pegawai cukai barang dan perkhidmatan yang bukan pegawai
kastam, apa-apa kad kuasa lain sebagaimana yang diluluskan oleh
Ketua Pengarah.

(2) Tidaklah menjadi suatu kesalahan bagi mana-mana orang
yang enggan untuk mematuhi apa-apa permintaan, tuntutan atau
perintah yang dibuat oleh mana-mana pegawai cukai barang dan
perkhidmatan yang bertindak atau yang berupa sebagai bertindak
di bawah Akta ini jika pegawai itu enggan untuk mengisytiharkan
jawatannya dan mengemukakan kad kuasa atau lencananya apabila
diminta berbuat demikian oleh orang itu.

(3) Mana-mana orang, yang bukan pegawai cukai barang
dan perkhidmatan, yang secara tidak sah di sisi undang-undang
memakai, menggunakan, memiliki atau mempamerkan, melainkan
dalam perjalanan suatu pertunjukan pentas atau persembahan
teater, apa-apa kad kuasa atau lencana yang disebut dalam
subseksyen (1), melakukan suatu kesalahan dan boleh, apabila
disabitkan, didenda tidak melebihi lima puluh ribu ringgit atau
dipenjarakan selama tempoh tidak melebihi tiga tahun atau keduaduanya.

**Pegawai hendaklah menjadi penjawat awam**

**7. Semua pegawai cukai barang dan perkhidmatan hendaklah**
disifatkan sebagai penjawat awam mengikut pengertian Kanun
Keseksaan [Akta 574].

**Kerahsiaan maklumat**

**8.** (1) Tiap-tiap orang, yang mempunyai apa-apa kewajipan
rasmi atau yang dilantik atau yang diambil kerja di bawah Akta
ini, hendaklah menganggap dan menguruskan semua dokumen,
maklumat, penyata atau perisytiharan yang berhubungan dengan
perniagaan, nilai pembekalan barang atau perkhidmatan oleh
mana-mana orang kena cukai atau nilai barang yang diimport
sebagai rahsia.


-----

20 _Rang Undang-Undang_

(2) Tertakluk kepada subseksyen (4), tiap-tiap orang yang
mempunyai milikan atau kawalan ke atas apa-apa dokumen,
maklumat, penyata atau perisytiharan atau salinannya yang
berhubungan dengan perniagaan atau nilai pembekalan barang
atau perkhidmatan mana-mana orang kena cukai atau nilai barang
yang diimport, yang pada bila-bila masa, melainkan bagi maksud
Akta ini atau dengan kuasa nyata Ketua Pengarah—

_(a)_ menyampaikan atau cuba untuk menyampaikan maklumat
itu atau apa-apa yang terkandung dalam dokumen, penyata
atau perisytiharan itu atau salinannya kepada mana-mana
orang; atau

_(b)_ membiarkan atau membenarkan mana-mana orang untuk
mempunyai akses kepada apa-apa maklumat itu atau
kepada apa-apa yang terkandung dalam dokumen, penyata
atau perisytiharan itu atau salinannya,

melakukan suatu kesalahan.

(3) Tiada seorang pun yang mempunyai apa-apa kewajipan
rasmi atau yang dilantik atau yang diambil kerja di bawah Akta
ini atau yang disebut dalam subseksyen (4) dikehendaki untuk
mengemukakan dalam apa-apa perkara atau prosiding dalam manamana mahkamah atau tribunal apa-apa dokumen, maklumat, penyata
atau perisytiharan atau untuk mendedahkan atau menyampaikan
dalam perkara atau prosiding itu, apa-apa perkara atau benda, yang
dibawa kepada pengetahuannya dalam pelaksanaan kewajipannya
di bawah Akta ini, kecuali sebagaimana yang perlu bagi maksud
melaksanakan peruntukan Akta ini atau bagi memulakan suatu
pendakwaan atau dalam perjalanan suatu pendakwaan bagi manamana kesalahan yang dilakukan di bawah Akta ini.

(4) Ketua Pengarah boleh, sebagaimana yang difikirkannya
patut, menghantar atau menyampaikan apa-apa dokumen, maklumat,
penyata atau perisytiharan yang disebut dalam subseksyen (1) atau
apa-apa yang terkandung dalamnya, kepada Ketua Pengarah Hasil
Dalam Negeri atau Ketua Perangkaan yang boleh dikehendaki
dalam melaksanakan kewajipan rasminya.

(5) Walau apa pun subseksyen (4), Menteri boleh, sebagaimana
yang difikirkannya patut, membenarkan Ketua Pengarah untuk
menghantar atau menyampaikan apa-apa dokumen, maklumat,
penyata atau perisytiharan yang disebut dalam subseksyen (1)
atau apa-apa yang terkandung dalamnya kepada mana-mana orang
lain.


-----

_Cukai Barang dan Perkhidmatan_ 21

BAHAGIAN III

PENGENAAN DAN SKOP CUKAI

**Pengenaan dan skop cukai barang dan perkhidmatan**

**9. (1) Suatu cukai, yang dikenali sebagai cukai barang dan**
perkhidmatan, hendaklah dikenakan dan dilevikan ke atas—

_(a)_ apa-apa pembekalan barang atau perkhidmatan yang dibuat
di Malaysia, termasuk apa-apa yang dikira sebagai suatu
pembekalan di bawah Akta ini; dan

_(b)_ apa-apa pengimportan barang ke Malaysia.

(2) Cukai hendaklah dikenakan ke atas apa-apa pembekalan
barang atau perkhidmatan yang dibuat di Malaysia jika ia suatu
pembekalan bercukai yang dibuat oleh orang kena cukai dalam
perjalanan atau penerusan apa-apa perniagaan yang dijalankan
olehnya.

(3) Cukai yang dikenakan ke atas apa-apa pembekalan barang
atau perkhidmatan ialah tanggungan orang yang membuat bekalan
itu dan tertakluk kepada Bahagian V, menjadi genap masa dan
kena dibayar pada masa pembekalan.

(4) Cukai ke atas apa-apa pengimportan barang ke Malaysia
hendaklah dikenakan, dilevikan dan kena dibayar seolah-olah ia
suatu duti kastam atau duti eksais dan seolah-olah barang yang
diimport itu adalah berduti dan boleh dikenakan duti kastam atau
duti eksais.

(5) Bagi maksud Akta ini, “pembekalan barang atau perkhidmatan
yang dibuat di Malaysia” hendaklah dikira sebagai barang atau
perkhidmatan yang dibekalkan di Malaysia.

**Kadar cukai**

**10.** (1) Cukai hendaklah dikenakan dan dilevikan pada kadar yang
ditetapkan di bawah seksyen ini ke atas pembekalan barang atau
perkhidmatan atau ke atas pengimportan barang dengan merujuk
kepada nilai pembekalan atau pengimportan sebagaimana yang
ditentukan di bawah Akta ini.


-----

22 _Rang Undang-Undang_

(2) Menteri boleh, melalui perintah yang disiarkan dalam
_Warta—_

_(a)_ menetapkan kadar cukai yang akan dikenakan ke atas
pembekalan barang atau perkhidmatan atau ke atas
pengimportan barang; dan

_(b)_ mengubah atau meminda kadar cukai yang ditetapkan di
bawah perenggan _(a)._

(3) Apa-apa perintah yang dibuat di bawah subseksyen (2)
hendaklah, pada mesyuarat Dewan Rakyat yang berikutnya
dibentangkan di Dewan Rakyat dan hendaklah, apabila habis tempoh
satu ratus dua puluh hari dari tarikh perintah itu dibentangkan
atau dari apa-apa tempoh lanjutan sebagaimana yang diarahkan
oleh Dewan Rakyat melalui ketetapan, terhenti berkuat kuasa jika
dan setakat yang ia tidak disahkan oleh ketetapan yang diluluskan
oleh Dewan Rakyat dalam tempoh satu ratus dua puluh hari itu
atau, jika tempoh itu telah dilanjutkan, dalam apa-apa tempoh
yang dilanjutkan itu.

(4) Jika suatu perintah terhenti berkuat kuasa secara
keseluruhannya atau sebahagiannya sebagaimana yang diperuntukkan
dalam subseksyen (3), apa-apa cukai yang telah dikenakan dan
dilevikan menurut perintah itu, mengikut mana-mana yang berkenaan,
bagi apa-apa bahagian perintah itu yang terhenti berkuat kuasa
hendaklah, tertakluk kepada subseksyen (5) dan (6), kena dibayar
balik kepada orang yang membayar cukai itu.

(5) Melainkan jika Menteri mengarahkan selainnya, tiada cukai
yang kena dibayar balik di bawah subseksyen (4) boleh dibayar
balik, melainkan jika orang yang membayar cukai itu membuat
tuntutan secara bertulis kepada Ketua Pengarah dalam tempoh
satu tahun dari tarikh perintah itu terhenti berkuat kuasa secara
keseluruhannya atau sebahagiannya dan tuntutan itu hendaklah
mengandungi apa-apa butir sebagaimana yang dikehendaki oleh
Ketua Pengarah.

(6) Ketua Pengarah boleh mengurangkan atau menolak apa-apa
cukai yang kena dibayar balik di bawah subseksyen (4) setakat
yang pembayaran balik itu akan secara tidak patut mengayakan
orang yang membayar cukai itu.


-----

_Cukai Barang dan Perkhidmatan_ 23

**Masa pembekalan**

**11. (1) Seksyen ini hendaklah terpakai dalam menentukan masa**
pembekalan barang atau perkhidmatan bagi maksud mengenakan
cukai kecuali sebagaimana yang diperuntukkan selainnya dalam
Akta ini.

(2) Tertakluk kepada subseksyen (4), (5), (6) dan (7), masa
pembekalan barang hendaklah—

_(a)_ pada masa pengalihan barang itu jika barang itu hendak
dialihkan;

_(b)_ pada masa barang itu tersedia kepada orang yang barang itu
dibekalkan kepadanya jika barang itu tidak dialihkan;

_(c)_ jika barang, yang dihantar atau diambil dengan kelulusan
atau jualan atau dipulangkan atau terma yang serupa
dengannya, dialihkan sebelum diketahui sama ada
pembekalan bercukai akan berlaku, pada masa ia menjadi
pasti bahawa pembekalan bercukai itu telah berlaku atau
dua belas bulan selepas pengalihan itu, mengikut yang
mana-mana terdahulu.

(3) Tertakluk kepada subseksyen (4), (5), (6) dan (8), masa
pembekalan perkhidmatan hendaklah pada masa perkhidmatan itu
dilaksanakan.

(4) Jika, sebelum masa yang terpakai di bawah subseksyen
(2) atau (3), orang yang membuat pembekalan mengeluarkan
suatu invois cukai berkenaan dengan pembekalan itu atau jika,
sebelum masa yang terpakai di bawah perenggan (2)(a) atau
_(b) atau subseksyen (3), dia menerima pembayaran berkenaan_
dengan pembekalan itu, pembekalan itu hendaklah, setakat yang
diliputi oleh invois atau pembayaran itu, dikira sebagai berlaku
pada masa invois itu dikeluarkan atau pembayaran itu diterima,
mengikut mana-mana yang berkenaan, atau mengikut yang manamana terdahulu.

(5) Jika, dalam tempoh dua puluh satu hari selepas masa yang
terpakai di bawah subseksyen (2) atau (3), orang yang membuat
pembekalan mengeluarkan suatu invois cukai berkenaan dengan
pembekalan itu, maka, pembekalan itu hendaklah, setakat yang
pembekalan itu tidak dikira sebagai berlaku pada masa yang
disebut dalam subseksyen (4) hendaklah dikira sebagai berlaku
pada masa invois itu dikeluarkan.


-----

24 _Rang Undang-Undang_

(6) Atas permintaan yang dibuat secara bertulis oleh orang
kena cukai, Ketua Pengarah boleh secara bertulis, sebagaimana
yang difikirkannya patut, mengubah masa pembekalan yang dibuat
oleh orang kena cukai dikira sebagai telah berlaku.

(7) Jika ada pembekalan barang semata-mata oleh sebab pindah
hakmilik atau pelupusan aset perniagaan di bawah subperenggan
4(1) Jadual Pertama, masa pembekalan ialah pada masa barang
itu dipindah hakmilik atau dilupuskan.

(8) Jika ada pembekalan perkhidmatan semata-mata menurut
kuasa subperenggan 4(3) Jadual Pertama, masa pembekalan ialah
pada masa barang itu diuntukkan bagi penggunaan yang disebut
dalam subperenggan itu.

(9) Walau apa pun subseksyen (1), (2), (3), (4), (5), (6), (7)
dan (8), jika ada—

_(a)_ pembekalan barang atau perkhidmatan bagi suatu balasan
yang keseluruhannya atau sebahagiannya ditentukan atau
kena dibayar secara berkala, atau dari semasa ke semasa,
atau pada akhir apa-apa tempoh;

_(b)_ pembekalan barang bagi suatu balasan yang keseluruhannya
atau sebahagiannya ditentukan pada masa barang itu
diuntukkan bagi apa-apa maksud;

_(c)_ pembekalan perkhidmatan menurut kuasa subperenggan
4(3) Jadual Pertama bagi suatu tempoh masa;

_(d)_ pembekalan barang atau perkhidmatan di bawah apa-apa
hal keadaan yang ditetapkan,

masa yang pembekalan itu dibuat dalam perjalanan atau penerusan
apa-apa perniagaan di Malaysia hendaklah ditentukan mengikut
peraturan-peraturan yang dibuat di bawah Akta ini.

(10) Bagi mana-mana hal yang disebut dalam subseksyen (9),
peraturan-peraturan itu boleh memperuntukkan supaya barang atau
perkhidmatan itu dikira sebagai dibekalkan secara berasingan dan
berturutan pada masa atau lat tempoh yang ditetapkan.

**Tempat pembekalan**

**12.** (1) Seksyen ini hendaklah terpakai untuk menentukan,
bagi maksud untuk mengenakan cukai, sama ada barang atau
perkhidmatan dibekalkan di Malaysia.


-----

_Cukai Barang dan Perkhidmatan_ 25

(2) Jika pembekalan apa-apa barang melibatkan pengalihannya
dari suatu tempat di Malaysia ke suatu tempat yang lain di Malaysia,
barang itu hendaklah dikira sebagai dibekalkan di Malaysia jika
barang itu berada di Malaysia dan jika pembekalan barang itu
melibatkan pengalihannya dari suatu tempat di luar Malaysia ke
suatu tempat yang lain di luar Malaysia, barang itu hendaklah
dikira sebagai dibekalkan di luar Malaysia.

(3) Jika pembekalan apa-apa barang melibatkan pengalihannya
dari suatu tempat di Malaysia ke suatu tempat di luar Malaysia,
barang itu hendaklah dikira sebagai dibekalkan di Malaysia dan
jika pembekalan barang itu melibatkan pengalihannya dari suatu
tempat di luar Malaysia ke suatu tempat di Malaysia, barang itu
hendaklah dikira sebagai dibekalkan di luar Malaysia.

(4) Suatu pembekalan perkhidmatan hendaklah disifatkan
sebagai dibuat—

_(a)_ di Malaysia jika pembekalnya berada di Malaysia; dan

_(b)_ di negara yang lain, jika pembekalnya berada di negara
yang lain itu.

**Pembekalan perkhidmatan diimport**

**13. (1) Jika perkhidmatan diimport, yang merupakan suatu**
pembekalan bercukai jika dibuat di Malaysia, dibekalkan kepada
seseorang (kemudian daripada ini disebut “penerima”) bagi
maksud apa-apa perniagaan yang dijalankan olehnya, pembekalan
itu hendaklah dikira sebagai suatu pembekalan kepada dan oleh
penerima dalam perjalanan atau penerusan perniagaannya, dan
pembekalan itu ialah pembekalan bercukai.

(2) Jika penerima ialah orang kena cukai, peruntukan Akta ini
hendaklah terpakai baginya mengenai pembekalan perkhidmatan
diimport itu.

(3) Jika cukai genap masa dan kena dibayar di bawah subseksyen
(1) dan penerima ialah seseorang yang selain orang kena cukai,
dia hendaklah bertanggungan bagi apa-apa cukai yang genap masa
dan kena dibayar ke atas pembekalan perkhidmatan diimport
itu.


-----

26 _Rang Undang-Undang_

(4) Walau apa pun seksyen 11 dan bagi maksud subseksyen (1),
masa pembekalan perkhidmatan diimport hendaklah, setakat yang
diliputi oleh apa-apa pembayaran oleh penerima, hendaklah dikira
sebagai dibuat apabila bekalan itu dibayar.

**Tempat beradanya pembekal atau penerima perkhidmatan**

**14.** (1) Pembekal perkhidmatan hendaklah dikira sebagai berada
di sesuatu negara jika—

_(a)_ dia mempunyai suatu establismen perniagaan atau establismen
tetap di negara itu dan tiada establismen sedemikian di
tempat lain;

_(b)_ dia tidak mempunyai establismen sedemikian di manamana negara tetapi tempat tinggal biasanya ialah di
negara itu; atau

_(c)_ dia mempunyai establismen sedemikian di kedua-dua
negara itu dan di tempat lain dan establismennya yang
paling berkaitan secara langsung dengan pembekalan itu
ialah di negara itu.

(2) Penerima perkhidmatan hendaklah dikira sebagai berada
di sesuatu negara jika—

_(a)_ dia mempunyai tempat tinggal biasanya di negara itu
jika pembekalan itu dibuat kepadanya sebagai seorang
individu dan dia menerimanya selain bagi maksud apaapa perniagaan yang dijalankan olehnya; dan

_(b)_ jika perenggan _(a) tidak terpakai—_

(i) dia mempunyai suatu establismen perniagaan
atau establismen tetap di negara itu dan tiada
establismen sedemikian di tempat lain;

(ii) dia tidak mempunyai establismen sedemikian di
mana-mana negara tetapi tempat tinggal biasanya
ialah di negara itu; atau

(iii) dia mempunyai establismen sedemikian di kedua-dua
negara itu dan di tempat lain dan establismennya di
mana, atau bagi maksud yang baginya, perkhidmatan
itu paling digunakan atau akan digunakan secara
langsung ialah di negara itu.


-----

_Cukai Barang dan Perkhidmatan_ 27

(3) Bagi maksud seksyen ini, suatu establismen tetap di
mana-mana negara termasuklah suatu cawangan atau ejensi yang
melaluinya seseorang menjalankan suatu perniagaan di negara
itu.

**Nilai pembekalan barang atau perkhidmatan**

**15. (1) Tertakluk kepada Jadual Ketiga, nilai apa-apa pembekalan**
barang atau perkhidmatan hendaklah ditentukan mengikut seksyen
ini.

(2) Jika pembekalan ialah bagi suatu balasan wang, nilai
pembekalan itu hendaklah diambil sebagai suatu amaun, dengan
tambahan cukai yang dikenakan, yang bersamaan dengan balasan
itu.

(3) Jika pembekalan ialah bagi suatu balasan bukan wang, nilai
pembekalan itu hendaklah diambil sebagai nilai pasaran terbuka
bagi balasan itu.

(4) Jika pembekalan ialah bagi suatu balasan yang bukan
keseluruhannya wang, nilai pembekalan itu hendaklah diambil
sebagai suatu amaun, dengan tambahan cukai yang dikenakan,
yang bersamaan dengan agregat—

_(a)_ setakat yang pembekalan itu ialah bagi suatu balasan
wang, amaun wang itu; dan

_(b)_ setakat yang pembekalan itu bukan bagi balasan wang,
nilai pasaran terbuka bagi balasan itu.

(5) Jika pembekalan bukan bagi suatu balasan, nilai pembekalan
itu hendaklah diambil sebagai nilai pasaran terbuka bagi pembekalan
itu.

(6) Jika pembekalan ialah bukan semata-mata perkara yang
dengannya suatu balasan wang adalah berhubungan, pembekalan
itu hendaklah disifatkan sebagai sebahagian balasan sebagaimana
yang balasan itu boleh dikaitkan dengan sewajarnya dengan
pembekalan itu.

(7) Bagi maksud seksyen ini, nilai pembekalan barang
termasuklah duti eksais yang dibayar atau yang hendaklah dibayar
jika terpakai.


-----

28 _Rang Undang-Undang_

(8) Menteri boleh, melalui perintah yang disiarkan dalam Warta,
meminda Jadual Ketiga dan memperuntukkan bagi penentuan nilai
pembekalan selain mengikut seksyen ini.

(9) Apa-apa perintah yang dibuat di bawah subseksyen (8)
hendaklah dibentangkan dalam Dewan Rakyat.

**Nilai barang yang diimport**

**16.** Nilai barang yang diimport ke Malaysia hendaklah jumlah
amaun yang berikut, iaitu—

_(a)_ nilai barang bagi maksud duti kastam yang ditentukan
mengikut Akta Kastam 1967;

_(b)_ amaun duti kastam, jika ada, yang dibayar atau yang
hendaklah dibayar ke atas barang itu; dan

_(c)_ amaun duti eksais, jika ada, yang dibayar atau yang
hendaklah dibayar ke atas barang itu.

**Pembekalan berkadar sifar**

**17.** (1) Pembekalan berkadar sifar ialah—

_(a)_ apa-apa pembekalan barang atau perkhidmatan yang
ditentukan sebagai suatu pembekalan berkadar sifar oleh
Menteri di bawah subseksyen (4); dan

_(b)_ apa-apa pembekalan barang jika barang itu dieksport.

(2) Jika orang kena cukai membekalkan barang atau perkhidmatan
dan pembekalan itu ialah berkadar sifar, sama ada cukai akan
dikenakan ke atas pembekalan selain seksyen ini atau tidak, tiada
cukai boleh dikenakan ke atas pembekalan itu.

(3) Pembekalan yang disebut dalam subseksyen (2) hendaklah,
dalam apa-apa hal lain, dikira sebagai suatu pembekalan bercukai
dan kadar yang cukai itu dikira sebagai dikenakan ke atas
pembekalan itu hendaklah sifar peratus.

(4) Menteri boleh, melalui perintah yang disiarkan dalam
_Warta, menentukan apa-apa pembekalan barang atau perkhidmatan_
di Malaysia sebagai suatu pembekalan berkadar sifar.


-----

_Cukai Barang dan Perkhidmatan_ 29

(5) Apa-apa perintah yang dibuat di bawah subseksyen (4)
hendaklah, pada mesyuarat Dewan Rakyat yang berikutnya,
dibentangkan di Dewan Rakyat dan hendaklah, apabila habis tempoh
satu ratus dua puluh hari dari tarikh perintah itu dibentangkan atau
dari apa-apa tempoh lanjutan sebagaimana yang diarahkan oleh
Dewan Rakyat melalui ketetapan, terhenti berkuat kuasa jika dan
setakat yang ia tidak disahkan oleh ketetapan yang diluluskan oleh
Dewan Rakyat dalam tempoh satu ratus dua puluh hari tersebut
atau, jika tempoh itu telah dilanjutkan, dalam apa-apa tempoh
yang dilanjutkan itu.

(6) Jika suatu perintah terhenti berkuat kuasa secara
keseluruhannya atau sebahagiannya sebagaimana yang diperuntukkan
dalam subseksyen (5), apa-apa cukai yang telah dikenakan dan
dilevikan menurut perintah itu atau, mengikut mana-mana yang
berkenaan, bagi apa-apa bahagian perintah itu yang terhenti berkuat
kuasa hendaklah, tertakluk kepada subseksyen (7) dan (8), kena
dibayar balik kepada orang yang membayar cukai itu.

(7) Melainkan jika Menteri mengarahkan selainnya, tiada
cukai yang kena dibayar balik di bawah subseksyen (6) boleh
dibayar balik, melainkan jika orang yang membayar cukai itu
membuat tuntutan secara bertulis kepada Ketua Pengarah dalam
tempoh satu tahun dari tarikh perintah itu terhenti berkuat kuasa
secara keseluruhannya atau sebahagiannya dan tuntutan itu
hendaklah mengandungi apa-apa butir yang dikehendaki oleh
Ketua Pengarah.

(8) Ketua Pengarah boleh mengurangkan atau menolak apa-apa
cukai yang kena dibayar balik di bawah subseksyen (6) setakat
yang pembayaran balik itu akan secara tidak patut mengayakan
orang yang membayar cukai itu.

(9) Jika apa-apa barang yang dinyatakan dalam perintah yang
dibuat di bawah subseksyen (4) diimport ke Malaysia, tiada cukai
boleh dikenakan ke atas pengimportannya.

(10) Jika apa-apa barang dikatakan telah atau hendak dieksport
dan pembekalan barang itu ialah suatu pembekalan berkadar sifar,
yang bukan barang berkadar sifar jika dibekalkan bagi kegunaan
tempatan dan—

_(a)_ barang itu didapati di Malaysia selepas tarikh yang barang
itu dikatakan telah atau hendak dieksport; dan


-----

30 _Rang Undang-Undang_

_(b)_ kewujudan barang itu di Malaysia selepas tarikh itu tidak
diluluskan oleh Ketua Pengarah,

cukai yang sepatutnya dikenakan ke atas pembekalan itu tetapi
jika tidak kerana berkadaran sifar hendaklah menjadi genap masa
dan kena dibayar serta-merta oleh pembekal atau oleh mana-mana
orang yang dalam milikannya barang itu didapati di Malaysia dan
barang itu boleh disita di bawah Akta ini.

**Pembekalan dikecualikan**

**18. (1) Pembekalan dikecualikan ialah pembekalan apa-apa**
barang atau perkhidmatan yang tidak tertakluk kepada pengenaan
cukai di bawah seksyen 9.

(2) Menteri boleh, melalui perintah yang disiarkan dalam
_Warta, menentukan apa-apa pembekalan barang atau perkhidmatan_
di Malaysia sebagai suatu pembekalan dikecualikan.

(3) Apa-apa perintah yang dibuat di bawah subseksyen (2)
hendaklah, pada mesyuarat Dewan Rakyat yang berikutnya,
dibentangkan di Dewan Rakyat dan hendaklah, apabila habis tempoh
satu ratus dua puluh hari dari tarikh perintah itu dibentangkan
atau apa-apa tempoh lanjutan sebagaimana yang diarahkan oleh
Dewan Rakyat melalui ketetapan, terhenti berkuat kuasa jika dan
setakat yang ia tidak disahkan oleh ketetapan yang diluluskan
oleh Dewan Rakyat dalam tempoh satu ratus dua puluh hari itu
atau, jika tempoh itu telah dilanjutkan, dalam apa-apa tempoh
yang dilanjutkan itu.

(4) Jika suatu perintah terhenti berkuat kuasa secara
keseluruhannya atau sebahagiannya sebagaimana yang diperuntukkan
dalam subseksyen (3), apa-apa cukai yang dikenakan dan dilevikan
menurut perintah itu, mengikut mana-mana yang berkenaan,
bagi apa-apa bahagian perintah itu yang terhenti berkuat kuasa
hendaklah, tertakluk kepada subseksyen (5) dan (6), kena dibayar
balik kepada orang yang membayar cukai itu.

(5) Melainkan jika Menteri mengarahkan selainnya, tiada cukai
yang kena dibayar balik di bawah subseksyen (4) boleh dibayar
balik, melainkan jika orang yang membayar cukai itu membuat
tuntutan secara bertulis kepada Ketua Pengarah dalam tempoh


-----

_Cukai Barang dan Perkhidmatan_ 31

satu tahun dari tarikh perintah itu terhenti berkuat kuasa secara
keseluruhannya atau sebahagiannya dan tuntutan itu hendaklah
mengandungi apa-apa butir sebagaimana yang dikehendaki oleh
Ketua Pengarah.

(6) Ketua Pengarah boleh mengurangkan atau menolak apa-apa
cukai yang kena dibayar balik di bawah subseksyen (4) setakat
yang pembayaran balik itu akan secara tidak patut mengayakan
orang yang membayar cukai itu.

(7) Jika apa-apa barang yang dinyatakan dalam perintah yang
dibuat di bawah subseksyen (2) diimport ke Malaysia, tiada cukai
boleh dikenakan ke atas pengimportannya.

BAHAGIAN IV

PENDAFTARAN

**Pendaftaran orang kena cukai**

**19. (1) Pendaftaran orang kena cukai di bawah Akta ini**
hendaklah mengikut peruntukan Bahagian ini dan mengikut cara
yang ditetapkan.

(2) Dalam Bahagian ini—

_(a)_ sebutan mengenai pembekalan ialah sebutan mengenai
pembekalan yang dibuat dalam perjalanan atau penerusan
perniagaan;

_(b)_ sebutan mengenai nilai suatu pembekalan barang atau
perkhidmatan ialah sebutan mengenai nilai yang ditentukan
atas asas bahawa tiada cukai boleh dikenakan ke atas
pembekalan atau tiada tambahan kadar rata dimasukkan
dalam balasan bagi pembekalan itu.

**Tanggungan untuk berdaftar**

**20. (1) Menteri boleh, melalui perintah yang disiarkan dalam**
_Warta, menyatakan amaun pembekalan bercukai untuk melaksanakan_
peruntukan seksyen ini.

(2) Apa-apa perintah yang dibuat di bawah subseksyen (1)
hendaklah dibentangkan dalam Dewan Rakyat.


-----

32 _Rang Undang-Undang_

(3) Tertakluk kepada subseksyen (5) dan (6), mana-mana orang
yang tidak berdaftar yang membuat apa-apa pembekalan bercukai
adalah bertanggungan untuk berdaftar—

_(a)_ pada akhir mana-mana bulan, jika jumlah nilai bagi
semua pembekalan bercukainya dalam bulan itu dan
sebelas bulan sebaik sebelum bulan itu telah melebihi
amaun pembekalan bercukai yang ditentukan di bawah
subseksyen (1); atau

_(b)_ pada akhir mana-mana bulan, jika ada alasan yang
munasabah bagi mempercayai bahawa jumlah nilai bagi
semua pembekalan bercukainya dalam bulan itu dan
sebelas bulan sebaik selepas bulan itu akan melebihi
amaun pembekalan bercukai yang ditentukan di bawah
subseksyen (1).

(4) Tertakluk kepada subseksyen (5) dan (6), jika apa-apa
perniagaan yang dijalankan oleh mana-mana orang kena cukai
dipindahkan kepada orang yang lain sebagai usaha berterusan
di bawah seksyen 69 dan penerima pindahan itu tidak berdaftar pada
masa pemindahan itu, penerima pindahan itu adalah bertanggungan
untuk berdaftar pada masa itu jika—

_(a)_ jumlah nilai bagi semua pembekalan bercukainya dalam
tempoh dua belas bulan sebaik sebelum masa pemindahan
itu telah melebihi amaun pembekalan bercukai yang
ditentukan di bawah subseksyen (1); atau

_(b)_ ada alasan yang munasabah untuk mempercayai bahawa
jumlah nilai bagi semua pembekalan bercukainya
dalam tempoh dua belas bulan yang bermula dari masa
pemindahan itu akan melebihi amaun pembekalan bercukai
yang ditentukan di bawah subseksyen (1).

(5) Dalam menentukan nilai pembekalan mana-mana orang
bagi maksud perenggan (3)(a) dan (4)(a), apa-apa pembekalan
yang dibuat pada masa dia berdaftar sebelumnya tidaklah boleh
diambil kira jika—

_(a)_ pendaftarannya dibatalkan selain di bawah subseksyen
26(3); dan

_(b)_ Ketua Pengarah berpuas hati bahawa sebelum pendaftarannya
dibatalkan, dia telah memberikan segala maklumat yang
dikehendaki oleh Ketua Pengarah bagi tujuan untuk
menentukan sama ada untuk membatalkan pendaftaran
itu.


-----

_Cukai Barang dan Perkhidmatan_ 33

(6) Dalam menentukan nilai pembekalan mana-mana orang
bagi maksud subseksyen (3) dan (4), pembekalan yang berikut
hendaklah dikecualikan:

_(a)_ pembekalan barang yang merupakan aset modal perniagaan
yang dalam perjalanan atau penerusannya barang itu
dibekalkan atau akan dibekalkan;

_(b)_ pembekalan perkhidmatan diimport;

_(c)_ pembekalan yang dibuat menurut Skim Penggudangan di
bawah seksyen 71; dan

_(d)_ pembekalan yang dibuat di dalam atau di antara kawasan
ditetapkan di bawah seksyen 162.

(7) Mana-mana orang yang bertanggungan untuk berdaftar di
bawah subseksyen (3) atau (4) tetapi tidak berdaftar melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan selama tempoh
tidak melebihi tiga tahun atau kedua-duanya.

**Pemberitahuan tanggungan dan pendaftaran**

**21.** (1) Seseorang yang bertanggungan untuk berdaftar di
bawah subseksyen 20(3) hendaklah memberitahu Ketua Pengarah
tentang tanggungan itu dengan memohon untuk didaftarkan dalam
borang yang ditetapkan dalam tempoh dua puluh lapan hari dari
berakhirnya bulan yang disebut dalam perenggan 20(3)(a) atau
_(b), mengikut mana-mana yang berkenaan._

(2) Ketua Pengarah hendaklah mendaftarkan mana-mana
orang yang memberitahu tanggungannya di bawah subseksyen
(1) berkuat kuasa dari hari pertama bulan yang berikutnya yang
jatuhnya dua puluh lapan hari itu atau dari apa-apa tarikh yang
lebih awal sebagaimana yang dipersetujui antara Ketua Pengarah
dengan orang itu tetapi tarikh itu tidak boleh lebih awal daripada
tarikh yang orang itu menjadi bertanggungan untuk berdaftar.

(3) Seseorang yang bertanggungan untuk berdaftar di bawah
subseksyen 20(4) hendaklah memberitahu Ketua Pengarah tentang
tanggungan itu dengan memohon untuk didaftarkan dalam borang
yang ditetapkan dalam tempoh dua puluh lapan hari dari masa
perniagaan itu dipindahkan.


-----

34 _Rang Undang-Undang_

(4) Ketua Pengarah hendaklah mendaftarkan mana-mana orang
yang memberitahu tentang tanggungannya di bawah subseksyen
(3) berkuat kuasa dari tarikh perniagaan itu dipindahkan.

(5) Jika orang kena cukai gagal untuk mematuhi subseksyen
(1) atau (3)—

_(a)_ Ketua Pengarah hendaklah mendaftarkannya pada tarikh
sebagaimana yang ditentukan oleh Ketua Pengarah
tetapi tidak lebih awal daripada tarikh tanggungannya
untuk berdaftar diketahui atau diberitahu kepada Ketua
Pengarah; dan

_(b)_ orang itu hendaklah bertanggungan untuk membayar
suatu penalti pendaftaran lewat yang bersamaan dengan
peratusan cukai yang ditentukan yang sepatutnya telah
dibayar dari tarikh dia sepatutnya didaftarkan sehingga
tarikh dia didaftarkan dan selepas ini disebut sebagai
tempoh pendaftaran lewat.

(6) Peratusan yang disebut dalam subseksyen (5) hendaklah
terpakai bagi tempoh pendaftaran lewat yang berikut:

_(a)_ lima peratus jika dalam tempoh tiga puluh hari;

_(b)_ tambahan lima peratus selepas tiga puluh hari tetapi tidak
melebihi enam puluh hari; dan

_(c)_ tambahan tiga peratus bagi tiap-tiap tiga puluh hari yang
berikutnya atau sebahagian daripadanya,

dan tertakluk kepada maksimum dua puluh lima peratus.

(7) Sebutan mengenai pendaftaran dalam Bahagian ini ialah
sebutan mengenai pendaftaran dalam suatu daftar yang disimpan
oleh Ketua Pengarah dalam bentuk yang ditentukan olehnya bagi
maksud Akta ini.

(8) Mana-mana orang yang melanggar subseksyen (1) atau (3)
melakukan suatu kesalahan.

**Pemberhentian tanggungan untuk berdaftar**

**22. (1) Tertakluk kepada subseksyen (2), mana-mana orang kena**
cukai hendaklah terhenti daripada bertanggungan untuk berdaftar
pada akhir mana-mana bulan jika Ketua Pengarah berpuas hati


-----

_Cukai Barang dan Perkhidmatan_ 35

bahawa nilai bagi semua pembekalan bercukainya dalam tempoh
bermulanya dua belas bulan, tidak akan melebihi amaun pembekalan
bercukai yang ditentukan di bawah subseksyen 20(1).

(2) Seseorang tidak berhenti daripada bertanggungan untuk
berdaftar menurut kuasa subseksyen (1) jika Ketua Pengarah berpuas
hati bahawa alasan nilai bagi semua pembekalan bercukainya tidak
akan melebihi amaun pembekalan bercukai yang ditentukan di bawah
subseksyen 20(1) ialah bahawa dalam tempoh yang berkenaan dia
akan berhenti daripada membuat pembekalan bercukai, atau akan
berhenti sementara daripada membuat pembekalan bercukai bagi
tempoh tiga puluh hari atau lebih.

(3) Dalam menentukan nilai pembekalan mana-mana orang
bagi maksud subseksyen (1), pembekalan yang berikut hendaklah
dikecualikan:

_(a)_ pembekalan barang yang merupakan aset modal perniagaan
yang dalam perjalanan atau penerusannya barang itu
dibekalkan atau akan dibekalkan;

_(b)_ pembekalan perkhidmatan diimport;

_(c)_ pembekalan yang dibuat menurut Skim Penggudangan di
bawah seksyen 71; dan

_(d)_ pembekalan yang dibuat di dalam atau di antara
kawasan ditetapkan di bawah seksyen 162.

**Arahan untuk mengira orang sebagai orang kena cukai**
**tunggal**

**23.** (1) Tanpa menjejaskan seksyen 20, jika Ketua Pengarah
berpuas hati bahawa apa-apa perasingan aktiviti perniagaan adalah
dibuat-buat yang menyebabkan pengelakan cukai, dia boleh
membuat suatu arahan mengarahkan supaya orang yang dinamakan
dalam arahan itu dikira sebagai orang kena cukai tunggal yang
menjalankan aktiviti perniagaan yang diperihalkan dalam arahan itu
dan bahawa orang kena cukai tunggal itu hendaklah bertanggungan
untuk berdaftar berkuat kuasa dari tarikh yang ditentukan dalam
arahan itu.


-----

36 _Rang Undang-Undang_

(2) Bagi maksud subseksyen (1), dalam menentukan sama
ada apa-apa perasingan aktiviti perniagaan adalah dibuat-buat,
hendaklah diambil kira setakat manakah orang yang berlainan yang
menjalankan aktiviti perniagaan itu berkait rapat antara satu sama
lain melalui hubungan kewangan, ekonomi dan organisasi.

(3) Ketua Pengarah boleh membuat arahan dengan menamakan
mana-mana orang jika Ketua Pengarah berpuas hati—

_(a)_ bahawa orang itu membuat atau telah membuat pembekalan
bercukai;

_(b)_ bahawa aktiviti yang dalam perjalanannya orang itu
membuat atau telah membuat pembekalan bercukai itu
menjadi hanya sebahagian daripada aktiviti tertentu dalam
perniagaan itu dan bahawa aktiviti lain dalam perniagaan
itu sama ada aktiviti itu serupa dengan aktiviti yang
dijalankan oleh orang itu sedang dijalankan serentak
atau sebelumnya atau tidak, atau kedua-duanya, oleh
seorang orang lain atau lebih; dan

_(c)_ bahawa jika semua pembekalan bercukai yang dibuat dalam
perniagaan itu diambil kira, orang yang menjalankan
perniagaan itu akan, pada masa arahan itu, dikehendaki
untuk berdaftar menurut kuasa seksyen 20.

(4) Apa-apa arahan yang dibuat hendaklah disampaikan kepada
setiap orang yang dinamakan dalam arahan itu.

(5) Jika, selepas suatu arahan telah diberikan di bawah seksyen
ini dengan menyatakan perihal perniagaan itu, ternyata pada Ketua
Pengarah bahawa mana-mana orang yang tidak dinamakan dalam
arahan itu sedang membuat pembekalan bercukai dalam perjalanan
aktiviti yang patut dianggap sebagai sebahagian daripada aktiviti
perniagaan itu, Ketua Pengarah boleh membuat dan menyampaikan
kepada orang itu suatu arahan tambahan yang merujuk kepada
arahan yang terdahulu dan perihal perniagaan yang dinyatakan
dalam arahan itu, dan menambah nama orang itu kepada nama
orang-orang yang dinamakan dalam arahan yang terdahulu berkuat
kuasa dari—

_(a)_ tarikh orang itu mula-mula membuat pembekalan bercukai;
atau

_(b)_ tarikh yang dinyatakan dalam arahan yang terdahulu
yang orang kena cukai tunggal yang disebut itu adalah
berdaftar di bawah subseksyen (1),

yang mana terkemudian


-----

_Cukai Barang dan Perkhidmatan_ 37

(6) Jika, sebaik sebelum apa-apa arahan, termasuk arahan
tambahan, dibuat, mana-mana orang yang dinamakan dalam arahan
itu didaftarkan berkenaan dengan pembekalan bercukai yang dibuat
olehnya sebagaimana yang dinyatakan dalam subseksyen (3) atau
(5), pendaftarannya hendaklah dibatalkan oleh Ketua Pengarah
berkuat kuasa dari tarikh orang kena cukai tunggal itu didaftarkan
di bawah subseksyen (1) dan sebaik pembatalan pendaftarannya,
dia berserta dengan semua orang yang dinamakan dalam arahan
itu hendaklah dikira sebagai orang kena cukai tunggal di bawah
seksyen ini.

(7) Berhubung dengan sesuatu perniagaan yang dinyatakan
dalam sesuatu arahan, orang yang dinamakan dalam arahan itu
berserta dengan orang yang dinamakan dalam arahan tambahan
itu yang berhubungan dengan perniagaan itu sebagai orang yang
bersama-sama dikira sebagai orang kena cukai tunggal adalah
disebut sebagai “anggota konstituen” dalam subseksyen (8) dan
(9).

(8) Jika apa-apa arahan dibuat di bawah seksyen ini—

_(a)_ orang kena cukai tunggal yang menjalankan perniagaan
yang dinyatakan dalam arahan itu hendaklah didaftarkan
dengan nama yang akan dicadangkan secara bersesama
oleh orang yang dinamakan dalam arahan itu melalui
notis secara bertulis diberikan kepada Ketua Pengarah
tidak kurang daripada empat belas hari selepas tarikh
arahan itu atau, jika cadangan itu tidak dibuat, dengan
nama sebagaimana yang dinyatakan dalam arahan itu;

_(b)_ mana-mana pembekalan bercukai yang dibuat oleh salah
seorang daripada anggota konstituen dalam perjalanan
aktiviti orang kena cukai tunggal hendaklah dikira sebagai
pembekalan bercukai yang dibuat oleh orang kena cukai
tunggal;

_(c)_ setiap anggota konstituen hendaklah bertanggungan secara
bersesama dan berasingan bagi apa-apa cukai yang genap
masa dan kena dibayar oleh orang kena cukai tunggal;

_(d)_ tanpa menjejaskan perenggan (c), apa-apa kegagalan oleh
orang kena cukai tunggal itu untuk mematuhi apa-apa
kehendak yang dikenakan oleh atau di bawah Akta ini
hendaklah dikira sebagai suatu kegagalan oleh setiap
anggota konstituen secara berasingan; dan


-----

38 _Rang Undang-Undang_

_(e)_ tertakluk kepada perenggan _(a) hingga_ _(d), anggota_
konstituen hendaklah dikira sebagai suatu perkongsian
yang menjalankan perniagaan orang kena cukai tunggal
dan apa-apa persoalan tentang skop aktiviti perniagaan
itu pada bila-bila masa hendaklah ditentukan dengan
sewajarnya.

(9) Jika ternyata pada Ketua Pengarah bahawa mana-mana
orang yang merupakan salah seorang daripada anggota konstituen
tidak patut lagi dianggap sedemikian bagi maksud perenggan (8)
_(c) dan (d) dan Ketua Pengarah memberikan notis secara bertulis_
yang bermaksud sedemikian, orang itu tidak lagi mempunyai
apa-apa tanggungan menurut kuasa perenggan itu bagi apa-apa
jua yang dilakukan selepas tarikh yang dinyatakan dalam notis
itu dan dengan itu dan sewajarnya pada tarikh itu dia hendaklah
dikira sebagai telah terhenti menjadi anggota perkongsian yang
disebut dalam perenggan (8)(e).

**Pendaftaran secara sukarela**

**24.** (1) Jika mana-mana orang yang tidak bertanggungan untuk
berdaftar memuaskan hati Ketua Pengarah bahawa dia menjalankan
suatu perniagaan dan dia—

_(a)_ membuat pembekalan bercukai termasuk pembekalan
bercukai yang tidak diambil kira di bawah Akta ini;
atau

_(b)_ berniat untuk membuat pembekalan bercukai,

dalam perjalanan atau penerusan perniagaan itu, Ketua Pengarah
boleh, jika orang itu memohon dalam borang yang ditetapkan
dan tertakluk kepada apa-apa syarat sebagaimana yang difikirkan
patut untuk dikenakan oleh Ketua Pengarah, mendaftarkan orang
itu dari apa-apa tarikh yang ditentukan oleh Ketua Pengarah
dan orang itu hendaklah kekal berdaftar bagi tempoh yang tidak
kurang daripada dua tahun atau apa-apa tempoh lain yang lebih
pendek.

(2) Jika mana-mana orang yang tidak bertanggungan untuk
berdaftar memuaskan hati Ketua Pengarah bahawa dia menjalankan
suatu perniagaan dan dia—

_(a)_ membuat pembekalan di luar Malaysia yang akan menjadi
suatu pembekalan bercukai jika dibuat di Malaysia;
atau


-----

_Cukai Barang dan Perkhidmatan_ 39

_(b)_ berniat untuk membuat pembekalan di luar Malaysia yang
akan menjadi suatu pembekalan bercukai jika dibuat di
Malaysia,

dalam perjalanan atau penerusan perniagaan itu, dan dalam manamana yang berkenaan dia—

(A) mempunyai suatu establismen perniagaan di Malaysia
atau tempat tinggal biasanya ialah di Malaysia; dan

(B) tidak membuat dan tidak berniat untuk membuat pembekalan
bercukai di Malaysia,

Ketua Pengarah boleh, jika orang itu memohon dalam borang
yang ditetapkan dan tertakluk kepada apa-apa syarat sebagaimana
yang difikirkan patut untuk dikenakan oleh Ketua Pengarah,
mendaftarkan orang itu dari apa-apa tarikh yang ditentukan oleh
Ketua Pengarah.

(3) Ketua Pengarah boleh membatalkan pendaftaran seseorang
di bawah perenggan (1)(b) atau (2)(b) jika dia belum bermula
untuk membuat suatu pembekalan mengikut tarikh yang diniatkan
dalam permohonannya itu atau jika dia melanggar apa-apa syarat
yang dikenakan di bawah subseksyen (1) atau (2).

(4) Ketua Pengarah boleh menolak apa-apa permohonan
bagi pendaftaran yang dibuat di bawah subseksyen (1) atau (2)
sebagaimana yang difikirkannya patut.

**Pemberitahuan pemberhentian tanggungan atau pendaftaran**
**secara sukarela**

**25. (1) Seseorang yang berdaftar di bawah seksyen 21 atau**
subseksyen 24(1) yang berhenti membuat atau tidak lagi mempunyai
niat untuk membuat suatu pembekalan bercukai hendaklah
memberitahu Ketua Pengarah tentang hakikat itu secara bertulis
dalam tempoh tiga puluh hari dari tarikh pemberhentian atau
ketiadaan niat itu.

(2) Seseorang yang berdaftar di bawah subseksyen 24(2)
yang—

_(a)_ berhenti membuat atau tidak lagi berniat untuk membuat
pembekalan di luar Malaysia yang akan menjadi suatu
pembekalan bercukai jika dibuat di Malaysia; atau


-----

40 _Rang Undang-Undang_

_(b)_ membuat atau berniat untuk membuat pembekalan bercukai
di Malaysia,

hendaklah memberitahu Ketua Pengarah tentang hakikat itu secara
bertulis dalam masa tiga puluh hari dari tarikh ia berlaku.

(3) Mana-mana orang yang melanggar subseksyen (1) atau (2)
melakukan suatu kesalahan.

**Pembatalan pendaftaran**

**26. (1) Jika seseorang orang berdaftar membuat permintaan**
secara bertulis untuk membatalkan pendaftarannya atau membuat
pemberitahuan di bawah seksyen 25, Ketua Pengarah boleh
membatalkan pendaftaran orang itu dari apa-apa tarikh yang
ditentukan oleh Ketua Pengarah jika dia berpuas hati bahawa
orang itu boleh dibatalkan pendaftarannya.

(2) Jika Ketua Pengarah berpuas hati bahawa seseorang orang
berdaftar telah terhenti dari boleh didaftarkan, Ketua Pengarah
boleh membatalkan pendaftarannya berkuat kuasa dari tarikh dia
terhenti dari boleh didaftarkan atau dari apa-apa tarikh terkemudian
yang ditentukan oleh Ketua Pengarah.

(3) Jika Ketua Pengarah berpuas hati bahawa pada hari yang
seseorang orang berdaftar telah didaftarkan dia bukan orang
yang boleh didaftarkan, Ketua Pengarah boleh membatalkan
pendaftarannya berkuat kuasa dari tarikh pemberitahuan secara
bertulis oleh Ketua Pengarah.

(4) Bagi maksud seksyen ini, **“boleh didaftarkan” ertinya**
bertanggungan untuk berdaftar di bawah seksyen 20 atau layak
untuk berdaftar di bawah seksyen 24.

**Pendaftaran kumpulan**

**27. (1) Dua syarikat atau lebih adalah layak untuk dikira sebagai**
anggota suatu kumpulan jika syarikat itu memenuhi syarat-syarat
yang ditetapkan.

(2) Anggota-anggota suatu kumpulan boleh memohon kepada
Ketua Pengarah dalam borang yang ditetapkan untuk dikira
sebagai suatu kumpulan dan tiap-tiap anggota hendaklah, dalam
permohonan itu, mencalonkan seorang anggota untuk menjadi
anggota wakil mereka


-----

_Cukai Barang dan Perkhidmatan_ 41

(3) Ketua Pengarah boleh, sebagaimana yang difikirkannya
patut, meluluskan atau menolak apa-apa permohonan yang dibuat
di bawah subseksyen (2) dan apabila diluluskan, mengenakan
syarat-syarat.

(4) Ketua Pengarah boleh, sebagaimana yang difikirkannya
patut, menolak untuk mendaftarkan anggota yang dinamakan oleh
anggota-anggota kumpulan sebagai anggota wakil.

(5) Pendaftaran suatu kumpulan hendaklah atas nama anggota
wakil itu.

(6) Jika syarikat telah dikira sebagai suatu kumpulan—

_(a)_ apa-apa pembekalan bercukai barang atau perkhidmatan
oleh suatu anggota kumpulan kepada suatu anggota
kumpulan yang lain tidaklah boleh diambil kira;

_(b)_ apa-apa pembekalan bercukai barang atau perkhidmatan
oleh atau kepada suatu anggota kumpulan hendaklah
dikira sebagai suatu pembekalan oleh atau kepada anggota
wakil;

_(c)_ apa-apa perniagaan yang dijalankan oleh anggota kumpulan
hendaklah dikira sebagai dijalankan oleh anggota wakil;
dan

_(d)_ apa-apa pengimportan barang atau pembekalan perkhidmatan
yang diimport oleh mana-mana anggota hendaklah dikira
sebagai diimport oleh anggota wakil dan apa-apa cukai
yang dibayar atau genap masa dan kena dibayar oleh
anggota kumpulan ke atas pengimpotan barang atau
pembekalan perkhidmatan yang diimport itu hendaklah
dikira sebagai dibayar atau genap masa dan kena dibayar
oleh anggota wakil.

(7) Semua anggota kumpulan hendaklah bertanggungan secara
bersesama dan berasingan bagi apa-apa cukai yang genap masa
dan kena dibayar oleh anggota wakil.

(8) Ketua Pengarah boleh membatalkan pendaftaran sesuatu
kumpulan atau menamatkan layanan sesuatu syarikat sebagai
anggota suatu kumpulan sebagaimana yang difikirkannya patut.


-----

42 _Rang Undang-Undang_

**Pendaftaran perkongsian**

**28. (1) Pendaftaran—**

_(a)_ orang yang menjalankan perniagaan dalam suatu perkongsian
hendaklah atas nama firma itu; dan

_(b)_ orang yang sama yang menjalankan perniagaan yang
berasingan dalam suatu perkongsian boleh atas nama
berasingan firma masing-masing.

(2) Dalam menentukan sama ada barang atau perkhidmatan
dibekalkan kepada atau oleh orang yang disebut dalam subseksyen
(1), tidaklah boleh diambil kira apa-apa perubahan dalam perkongsian
itu.

(3) Walau apa pun apa-apa undang-undang bertulis yang
berlawanan, sehingga pemberitahuan secara bertulis tentang
tarikh suatu perubahan dalam perkongsian dibuat kepada Ketua
Pengarah, mana-mana orang yang terhenti menjadi rakan kongsi
dalam perkongsian itu hendaklah dianggap sebagai terus menjadi
rakan kongsi bagi maksud Akta ini dan hendaklah bertanggungan
bagi perkadaran tanggungan perkongsian ke atas apa-apa cukai
yang genap masa dan kena dibayar ke atas apa-apa pembekalan
barang atau perkhidmatan oleh perkongsian itu.

(4) Jika mana-mana orang terhenti menjadi rakan kongsi dalam
suatu perkongsian selama apa-apa tempoh bercukai atau dikira
sebagai berbuat demikian menurut kuasa subseksyen (3), apa-apa
notis, sama ada taksiran atau selainnya, yang disampaikan kepada
perkongsian itu dan yang berhubungan dengan tempoh bercukai
itu atau apa-apa tempoh bercukai yang lain selama keseluruhan
atau sebahagian yang dia menjadi rakan kongsi dalam perkongsian
itu, hendaklah disifatkan sebagai disampaikan juga kepadanya.

(5) Walau apa pun apa-apa undang-undang bertulis yang
berlawanan, apa-apa notis, sama ada taksiran atau selainnya,
yang dialamatkan kepada suatu perkongsian mengikut nama
yang dengannya perkongsian itu didaftarkan di bawah Akta ini,
dan disampaikan menurut Akta ini hendaklah disifatkan sebagai
telah disampaikan dengan sepatutnya kepada perkongsian itu dan
dengan demikian itu, jika subseksyen (4) terpakai, sebagai telah
disampaikan dengan sepatutnya kepada mana-mana rakan kongsi
yang terdahulu.


-----

_Cukai Barang dan Perkhidmatan_ 43

(6) Subseksyen (1) dan (4) tidaklah boleh menjejaskan takat,
di bawah mana-mana undang-undang bertulis yang lain, seorang
rakan kongsi bertanggungan bagi cukai yang terhutang oleh firma
itu.

(7) Jika seseorang ialah rakan kongsi dalam suatu firma semasa
sebahagian sahaja suatu tempoh bercukai, tanggungannya bagi
cukai ke atas apa-apa pembekalan barang atau perkhidmatan
oleh firma itu semasa tempoh bercukai hendaklah perkadaran
tanggungan firma sebagaimana yang patut.

(8) Jika apa-apa notis dikehendaki supaya diberikan oleh suatu
perkongsian di bawah Akta ini, maka menjadi tanggungan semua
rakan kongsi secara bersesama dan berasingan untuk memberikan
notis itu, kecuali bahawa jika suatu notis diberikan oleh manamana satu rakan kongsi, ia hendaklah dianggap sebagai pematuhan
yang mencukupi bagi kehendak itu.

(9) Mana-mana orang yang tidak membayar perkadaran
tanggungan perkongsian ke atas apa-apa cukai yang genap masa
dan kena dibayar yang dia bertanggungan untuk membayar di
bawah subseksyen (3) melakukan suatu kesalahan.

**Pendaftaran pertubuhan atau organisasi yang serupa**

**29. (1) Pendaftaran apa-apa pertubuhan atau organisasi yang**
serupa boleh atas nama pertubuhan atau organisasi yang serupa
itu dan dalam menentukan sama ada barang atau perkhidmatan
dibekalkan kepada atau oleh pertubuhan atau organisasi yang
serupa itu, tidaklah boleh diambil kira apa-apa perubahan dalam
mana-mana anggotanya.

(2) Jika apa-apa dikehendaki dibuat di bawah Akta ini oleh
atau bagi pihak pertubuhan atau organisasi yang serupa, yang hal
ehwalnya diuruskan oleh suatu jawatankuasa, atau jawatankuasa
anggota-anggotanya, ia hendaklah menjadi tanggungjawab secara
bersesama dan berasingan—

_(a)_ tiap-tiap anggota yang memegang jawatan sebagai presiden,
pengerusi, bendahari, setiausaha atau apa-apa jawatan
yang serupa; atau

_(b)_ dalam ketiadaan mana-mana anggota sedemikian, tiap-tiap
anggota yang memegang jawatan sebagai anggota suatu
jawatankuasa,


-----

44 _Rang Undang-Undang_

kecuali bahawa jika ia dikehendaki dibuat atau dengan sepenuhnya
dibuat oleh mana-mana pegawai atau anggota jawatankuasa, ia
hendaklah dianggap sebagai pematuhan yang mencukupi kehendak
itu.

**Pendaftaran cawangan atau bahagian**

**30. (1) Jika apa-apa perniagaan orang kena cukai dijalankan**
oleh satu atau lebih cawangan atau bahagian, orang kena cukai itu
boleh memohon kepada Ketua Pengarah bagi pendaftaran dalam
borang yang ditetapkan mana-mana cawangan atau bahagian untuk
didaftarkan atas nama cawangan atau bahagian itu.

(2) Ketua Pengarah boleh meluluskan permohonan yang dibuat
di bawah subseksyen (1) tertakluk kepada apa-apa syarat yang
difikirkannya patut dikenakan jika dia berpuas hati bahawa orang
kena cukai itu memenuhi kehendak yang berikut:

_(a)_ berkemungkinan akan menyebabkan kesulitan sebenar bagi
orang kena cukai untuk mengemukakan suatu penyata
tunggal berkenaan dengan semua cawangan atau bahagian
jika tidak kerana pendaftaran berasingan;

_(b)_ setiap cawangan atau bahagian mengekalkan suatu akaun
yang berasingan berkenaan dengan aktivitinya;

_(c)_ setiap cawangan atau bahagian boleh dikenal pasti secara
berasingan dengan merujuk kepada sifat aktiviti yang
dijalankan oleh atau lokasi cawangan atau bahagian itu;
dan

_(d)_ setiap cawangan atau bahagian mempunyai tempoh bercukai
yang sama.

(3) Ketua Pengarah boleh, pada bila-bila masa melalui notis
secara bertulis kepada orang berdaftar, membatalkan pendaftaran
yang diluluskan di bawah subseksyen (2) berkenaan dengan manamana atau semua cawangan atau bahagian jika dia berpuas hati
bahawa—

_(a)_ orang berdaftar itu tidak mematuhi apa-apa syarat yang
dikenakan oleh Ketua Pengarah di bawah subseksyen
(2);

_(b)_ apa-apa kehendak yang disebut dalam subseksyen (2)
telah terhenti untuk terpakai;


-----

_Cukai Barang dan Perkhidmatan_ 45

_(c)_ orang berdaftar itu telah menyediakan apa-apa perisytiharan
atau maklumat palsu, mengelirukan atau tidak tepat
dalam permohonannya di bawah subseksyen (1); atau

_(d)_ ia adalah perlu bagi perlindungan hasil.

(4) Jika Ketua Pengarah membatalkan pendaftaran mengikut
subseksyen (3), pembatalan itu hendaklah berkuat kuasa dari
tarikh pembatalan itu sebagaimana yang ditentukan oleh Ketua
Pengarah.

(5) Tertakluk kepada subseksyen (6), orang kena cukai boleh
memohon secara bertulis kepada Ketua Pengarah bagi mana-mana
cawangan atau bahagian yang didaftarkan secara berasingan di
bawah subseksyen (2) supaya terhenti didaftarkan sedemikian, dan
Ketua Pengarah boleh membatalkan pendaftaran secara berasingan
itu berkuat kuasa dari tarikh permohonan itu atau dari apa-apa
tarikh terkemudian sebagaimana yang ditentukan oleh Ketua
Pengarah.

(6) Seseorang orang kena cukai yang berdaftar di bawah
subseksyen (2) hendaklah terus berdaftar bagi suatu tempoh yang
tidak kurang daripada dua tahun atau apa-apa tempoh lain yang
lebih pendek sebagaimana yang ditentukan oleh Ketua Pengarah.

**Wakil peribadi disifatkan sebagai orang kena cukai**

**31.** (1) Jika orang kena cukai—

_(a)_ mati;

_(b)_ adalah di bawah likuidasi atau penerimaan;

_(c)_ menjadi bankrap; atau

_(d)_ menjadi tidak upaya,

Ketua Pengarah boleh menyifatkan mana-mana wakil peribadi yang
menjalankan perniagaan dalam tempoh interim sebagai seorang
orang kena cukai dari tarikh wakil peribadi itu mengambil alih
sehingga masa apabila seseorang didaftarkan berkenaan dengan
perniagaan itu atau dalam hal ketidakupayaan, sehingga masa
ketidakupayaan itu terhenti.

(2) Apa-apa kehendak untuk membayar cukai ke atas wakil
peribadi yang menjalankan perniagaan yang disebut dalam
subseksyen (1) hendaklah terpakai baginya setakat aset yang
dikawal olehnya


-----

46 _Rang Undang-Undang_

(3) Wakil peribadi yang menjalankan perniagaan yang disebut
dalam subseksyen (1) hendaklah, dalam tempoh dua puluh satu
hari dari dia mula-mula berbuat demikian, memberitahu secara
bertulis kepada Ketua Pengarah tentang hakikat itu dan tentang
tarikh kematian, likuidasi, penerimaan, kebankrapan atau sifat
ketidakupayaan dan tarikh bila ia bermula.

(4) Walau apa pun mana-mana undang-undang bertulis yang
berlawanan, wakil peribadi yang menjalankan perniagaan yang
disebut dalam subseksyen (1) hendaklah, sebelum melupuskan
apa-apa aset orang kena cukai itu, mengetepikan sejumlah wang
daripada aset itu yang ternyata pada Ketua Pengarah sebagai
mencukupi untuk membayar apa-apa cukai dan penalti, jika ada,
yang atau akan selepas itu menjadi genap masa dan kena dibayar
atau kena dibayar, mengikut mana-mana yang berkenaan, berkenaan
dengan apa-apa pembekalan bercukai barang atau perkhidmatan
yang telah dibekalkan oleh orang kena cukai itu sebelum wakil
peribadi itu disifatkan sebagai seorang orang kena cukai yang
menjalankan perniagaan dalam tempoh interim dan wakil peribadi
itu hendaklah membayar cukai atau penalti itu.

(5) Wakil peribadi yang menjalankan perniagaan yang disebut
dalam subseksyen (1) yang tidak mematuhi subseksyen (4)
hendaklah bertanggungan secara peribadi untuk membayar cukai
atau penalti itu, yang atau akan selepas itu menjadi genap masa
dan kena dibayar atau kena dibayar, mengikut mana-mana yang
berkenaan.

(6) Jika dua wakil peribadi atau lebih menjalankan perniagaan
yang disebut dalam subseksyen (1), obligasi dan tanggungan
wakil peribadi itu hendaklah dihubungkaitkan secara bersesama
dan berasingan dengan mereka, tertakluk kepada hak sumbangan
antara mereka sebagaimana dalam hal kontrak.

(7) Mana-mana orang yang melanggar subseksyen (3) melakukan
suatu kesalahan dan boleh, apabila disabitkan, didenda tidak
melebihi lima ribu ringgit atau dipenjarakan selama tempoh tidak
melebihi satu tahun atau kedua-duanya.

**Pengecualian pendaftaran bagi orang yang membuat atau**
**berniat untuk membuat pembekalan berkadar sifar**

**32. (1) Walau apa pun apa-apa peruntukan Akta ini, jika mana-**
mana orang yang membuat atau berniat untuk membuat pembekalan
bercukai memuaskan hati Ketua Pengarah bahawa pembekalan itu


-----

_Cukai Barang dan Perkhidmatan_ 47

ialah suatu pembekalan berkadar sifar, Ketua Pengarah boleh, jika
difikirkannya patut dan atas permintaan orang itu, mengecualikan
orang itu daripada pendaftaran sehingga pengecualian itu ditarik
balik.

(2) Jika terdapat suatu perubahan dalam sifat pembekalan
yang dibuat oleh orang yang dikecualikan daripada pendaftaran di
bawah subseksyen (1), dia hendaklah memberitahu secara bertulis
kepada Ketua Pengarah tentang perubahan itu dalam tempoh tiga
puluh hari dari tarikh berlakunya perubahan itu.

BAHAGIAN V

PENGAKAUNAN, TAKSIRAN, MENDAPATKAN, DSB.

**Pengeluaran invois cukai**

**33. (1) Kecuali sebagaimana yang diperuntukkan selainnya dalam**
seksyen ini, tiap-tiap orang berdaftar yang membuat apa-apa
pembekalan bercukai barang atau perkhidmatan dalam perjalanan
atau penerusan apa-apa perniagaan di Malaysia, hendaklah
mengeluarkan suatu invois cukai—

_(a)_ yang mengandungi butir-butir yang ditetapkan berkenaan
dengan pembekalan itu;

_(b)_ dalam masa dua puluh satu hari selepas masa apabila
pembekalan itu disifatkan sebagai telah dibuat di bawah
seksyen 11 atau dalam apa-apa tempoh yang lebih panjang
sebagaimana yang dibenarkan oleh Ketua Pengarah;
dan

_(c)_ menyatakan amaun kena dibayar yang tidak termasuk
cukai, kadar cukai dan jumlah cukai yang boleh dikenakan
yang ditunjukkan sebagai suatu amaun yang berasingan,
kecuali jika Ketua Pengarah membenarkan selainnya
dan tertakluk kepada syarat yang difikirkannya patut
dikenakan.

(2) Ketua Pengarah boleh, apabila terdapat permintaan secara
bertulis dan tertakluk kepada syarat yang difikirkannya patut
dikenakan, membenarkan—

_(a)_ mana-mana satu atau lebih butir-butir yang ditetapkan
untuk tidak dikandung dalam suatu invois cukai jika
dia berpuas hati bahawa terdapat atau akan terdapat
rekod yang mencukupi untuk membuktikan butir-butir
pembekalan itu; atau


-----

48 _Rang Undang-Undang_

_(b)_ invois cukai untuk tidak dikeluarkan jika dia berpuas
hati bahawa tidak wajar bagi orang berdaftar untuk
mengeluarkan suatu invois cukai.

(3) Tertakluk kepada syarat yang ditetapkan, jika seseorang
orang berdaftar menyediakan dokumen kepada dirinya sendiri iaitu
suatu invois bil kendiri yang berupa sebagai suatu invois cukai
berkenaan dengan suatu pembekalan barang atau perkhidmatan
kepadanya oleh orang berdaftar yang lain, dokumen itu boleh,
dengan kelulusan Ketua Pengarah terlebih dahulu, dikira sebagai
invois cukai.

(4) Jika barang atau perkhidmatan yang diperihalkan dalam
subseksyen 66(4) atau subperenggan 4(7) Jadual Pertama dijual
secara lelong atau selain secara lelong, pelelong atau orang yang
menjual barang atau perkhidmatan itu hendaklah mengeluarkan
suatu dokumen yang mengandungi butir-butir cukai yang boleh
dikenakan sebagaimana yang ditetapkan dan dokumen yang
dikeluarkan kepada pembeli hendaklah dikira sebagai suatu invois
cukai yang disediakan oleh orang yang disifatkan membekalkan
barang atau perkhidmatan itu mengikut subseksyen 66(4) atau
subperenggan 4(7) Jadual Pertama.

(5) Tiada invois yang menunjukkan suatu amaun yang berupa
sebagai suatu cukai boleh dikeluarkan—

_(a)_ atas apa-apa pembekalan barang atau perkhidmatan yang
bukan suatu pembekalan bercukai;

_(b)_ atas apa-apa pembekalan berkadar sifar; atau

_(c)_ oleh mana-mana orang yang bukan seorang orang
berdaftar.

(6) Suatu invois cukai di bawah subseksyen (1) tidak perlu
dikeluarkan jika seorang orang berdaftar membuat pembekalan
yang berikut:

_(a)_ pembekalan berkadar sifar; atau

_(b)_ pembekalan yang dibuat tanpa balasan yang dikenakan
cukai.

(7) Walau apa pun subseksyen (1), tiada invois cukai boleh
dikeluarkan bagi—

_(a)_ apa-apa pembekalan barang terpakai di bawah seksyen
60; atau

_(b)_ apa-apa pembekalan perkhidmatan diimport.


-----

_Cukai Barang dan Perkhidmatan_ 49

(8) Mana-mana orang yang melanggar seksyen ini melakukan
suatu kesalahan.

**Pengeluaran invois cukai oleh komputer**

**34.** Bagi maksud mana-mana peruntukan di bawah Akta ini
berhubung dengan suatu invois cukai, seorang orang berdaftar
hendaklah dikira sebagai mengeluarkan suatu invois cukai kepada
orang yang lain walau pun tiada penyerahan apa-apa dokumen
yang setara dengannya dalam bentuk kertas kepada orang itu jika
butir-butir yang dikehendaki direkodkan dalam komputer dan—

_(a)_ dihantar atau dijadikan tersedia kepada orang itu secara
elektronik; atau

_(b)_ dikeluarkan atas apa-apa bahan selain kertas dan diserahkan
kepada orang itu.

**Nota kredit dan nota debit**

**35. Jika apa-apa pembekalan bercukai dibuat oleh atau kepada**
mana-mana orang berdaftar yang melibatkan pengeluaran dan
penerimaan nota kredit atau nota debit di bawah hal keadaan dan
syarat yang ditetapkan, orang berdaftar itu, sama ada dia pembekal
atau penerima bekalan bercukai, hendaklah membuat pelarasan
dalam penyatanya dengan sewajarnya dan nota kredit dan nota
debit itu hendaklah mengandungi butir-butir yang ditetapkan.

**Kewajipan untuk menyimpan rekod**

**36. (1) Tiap-tiap orang kena cukai hendaklah menyimpan**
rekod yang lengkap dan benar yang ditulis secara kemas kini
mengenai semua tranksaksi yang menyentuh atau boleh menyentuh
tanggungannya untuk dikenakan cukai, termasuk rekod-rekod yang
berikut:

_(a)_ semua rekod barang dan perkhidmatan yang dibekalkan
oleh atau kepada orang kena cukai itu termasuk invois
cukai, invois, resit, nota debit, nota kredit dan borang
perisytiharan eksport;

_(b)_ semua rekod pengimportan barang; dan

_(c)_ apa-apa rekod lain sebagaimana yang ditetapkan.


-----

50 _Rang Undang-Undang_

(2) Apa-apa rekod yang disimpan di bawah seksyen ini
hendaklah—

_(a) dipelihara bagi tempoh tujuh tahun dari tarikh terakhir_
yang berhubungan dengan rekod itu;

_(b)_ dalam bahasa kebangsaan atau bahasa Inggeris; dan

_(c)_ disimpan di Malaysia, kecuali jika diluluskan selainnya
oleh Ketua Pengarah dan tertakluk kepada syarat yang
difikirkannya patut.

(3) Jika rekod itu adalah dalam bentuk yang boleh dibaca
secara elektronik, rekod itu hendaklah disimpan mengikut apa-apa
cara yang membolehkan rekod itu menjadi tersedia boleh diakses
dan ditukar ke dalam tulisan.

(4) Jika rekod itu pada asalnya dalam bentuk manual dan
kemudiannya ditukar ke dalam bentuk elektronik, rekod itu
hendaklah dikekalkan dalam bentuk asalnya sebelum pertukaran
itu.

(5) Suatu salinan rekod itu hendaklah boleh diterima sebagai
keterangan dalam apa-apa prosiding ke takat yang bersamaan
dengan rekod itu sendiri.

(6) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan selama tempoh
tidak melebihi tiga tahun atau kedua-duanya.

**Asas pengakaunan**

**37. (1) Bagi maksud seksyen 41, tiap-tiap orang kena cukai**
hendaklah mengakaunkan cukai mengikut masa pembekalan di
bawah seksyen 11, 13, 71, 73 dan 74.

(2) Walau apa pun subseksyen (1), Ketua Pengarah boleh,
atas permohonan secara bertulis oleh mana-mana orang berdaftar
dan tertakluk kepada syarat yang ditetapkan, meluluskan orang
berdaftar itu untuk mengakaunkan cukai semata-mata atas asas
pembayaran.


-----

_Cukai Barang dan Perkhidmatan_ 51

(3) Jika orang berdaftar itu telah diluluskan untuk mengakaunkan
cukai atas asas pembayaran di bawah subseksyen (2), orang
berdaftar itu hendaklah mengakaunkan cukai mengikut cara yang
ditetapkan.

(4) Jika orang berdaftar itu telah diluluskan untuk mengakaunkan
cukai atas asas pembayaran di bawah subseksyen (2) dan
memilih untuk tidak meneruskan dengan asas pembayaran itu,
dia boleh memohon secara bertulis kepada Ketua Pengarah untuk
mengakaunkan cukai mengikut subseksyen (1).

(5) Ketua Pengarah boleh enggan untuk meluluskan permohonan
yang dibuat di bawah subseksyen (2) atau (4) sebagaimana yang
difikirkannya patut.

(6) Ketua Pengarah boleh, melalui notis secara bertulis,
membatalkan kelulusan di bawah subseksyen (2) di bawah hal
keadaan yang ditetapkan.

(7) Jika terdapat perubahan dalam asas pengakaunan, orang
berdaftar itu hendaklah membuat pelarasan cukai mengikut cara
yang ditetapkan.

**Kredit bagi cukai input terhadap cukai output**

**38. (1) Mana-mana orang kena cukai berhak kepada suatu**
kredit sebanyak mana cukai inputnya sebagaimana yang boleh
dibenarkan di bawah seksyen 39 untuk dipotong daripada apa-apa
cukai output yang kena dibayar olehnya.

(2) Bagi maksud apa-apa cukai ke atas suatu pembekalan
bercukai barang atau perkhidmatan kepada seseorang orang kena
cukai, apa-apa tambahan kadar rata yang termasuk dalam balasan
bagi apa-apa bekalan yang diperoleh oleh orang berdaftar daripada
orang yang diluluskan di bawah seksyen 75 hendaklah dikira
sebagai suatu cukai ke atas pembekalan itu.

(3) Tertakluk kepada subseksyen (4) dan (5), jika—

_(a)_ tiada cukai output yang kena dibayar pada akhir apa-apa
tempoh bercukai; atau

_(b)_ amaun kredit yang orang kena cukai berhak kepadanya
menurut kuasa subseksyen (1) melebihi cukai output,


-----

52 _Rang Undang-Undang_

amaun kredit atau amaun kredit yang melebihi cukai output itu,
mengikut mana-mana yang berkenaan, hendaklah dibayar balik
kepada orang kena cukai itu oleh Ketua Pengarah.

(4) Keseluruhan atau mana-mana bahagian cukai input yang
genap masa sebagai kredit kepada mana-mana orang kena
cukai dalam mana-mana tempoh bercukai boleh dipegang untuk
dikreditkan kepada mana-mana tempoh bercukai yang berikutnya
atau berturutan dengannya, sama ada atas permohonan secara
bertulis orang kena cukai itu sendiri atau atas apa-apa arahan
yang diberikan oleh Ketua Pengarah.

(5) Jika pada akhir mana-mana tempoh bercukai apa-apa amaun
adalah kena dibayar di bawah subseksyen (3), Ketua Pengarah
boleh menahan pembayaran amaun itu jika—

_(a)_ orang kena cukai itu tidak memberikan penyata di
bawah seksyen 41 atau menyediakan apa-apa maklumat
sebagaimana yang dikehendaki oleh Ketua Pengarah;
atau

_(b)_ Ketua Pengarah mempunyai alasan yang munasabah untuk
mempercayai bahawa amaun itu bukan amaun yang kena
dibayar kepada orang itu.

(6) Tiada potongan boleh dibuat di bawah subseksyen (1) dan
tiada apa-apa pembayaran balik boleh dibuat di bawah subseksyen
(3), kecuali atas suatu tuntutan yang dibuat mengikut cara yang
ditetapkan dan dalam masa yang ditetapkan.

(7) Jika mana-mana orang kena cukai tidak membuat pembekalan
bercukai selama suatu tempoh bercukai atau mana-mana tempoh
bercukai terdahulu, apa-apa pembayaran balik yang hendak dibuat
di bawah subseksyen (3) hendaklah dibuat tertakluk kepada
syarat yang dikenakan oleh Ketua Pengarah sebagaimana yang
difikirkannya patut.

(8) Tertakluk kepada subseksyen (5) dan (7), apa-apa pembayaran
balik yang akan dibuat oleh Ketua Pengarah di bawah subseksyen
(3) hendaklah dibuat dalam masa yang ditetapkan.

(9) Kecuali sebagaimana yang dibenarkan selainnya oleh Ketua
Pengarah, jika—

_(a)_ orang kena cukai tidak membayar pembekalnya balasan atau
apa-apa bahagian daripada balasan itu bagi pembekalan
apa-apa barang atau perkhidmatan yang dibuat oleh


-----

_Cukai Barang dan Perkhidmatan_ 53

pembekalnya kepada orang kena cukai itu pada akhir
tempoh enam bulan selepas tarikh pembekalan itu;
dan

_(b)_ orang kena cukai itu telah mengkreditkan di bawah
subseksyen (1) atau telah dibayar balik di bawah
subseksyen (3) cukai input yang berhubungan dengan
balasan atau bahagian daripada balasan itu yang tidak
dibayar oleh orang kena cukai itu,

orang kena cukai itu hendaklah mengakaunkan suatu amaun yang
bersamaan dengan cukai input yang hendaklah disifatkan sebagai
cukai ouputnya.

(10) Orang kena cukai hendaklah mengakaunkan amaun yang
disifatkan sebagai cukai output di bawah subseksyen (9) dalam
tempoh bercukai selepas tamatnya tempoh enam bulan itu dan
mengikut cara yang dia dikehendaki untuk menggunakan semasa
dia pertama kali mengkreditkan cukai input itu dan dia hendaklah
membayar semula amaun itu kepada Ketua Pengarah pada masa
yang sama sebagaimana apa-apa cukai berkenaan dengan tempoh
bercukai yang akan genap masa dan kena dibayar olehnya.

(11) Jika orang kena cukai—

_(a)_ telah mematuhi subseksyen (10); dan

_(b)_ membayar pembekalnya balasan atau apa-apa bahagian
daripada balasan itu bagi pembekalan barang atau
perkhidmatan yang disebut dalam perenggan (9)(a),

orang kena cukai itu berhak untuk mengira suatu amaun yang
bersamaan dengan cukai input yang berhubungan dengan
pembayaran yang disebut dalam perenggan (b) seolah-olah amaun
itu ialah suatu cukai input bagi tempoh bercukai yang dalamnya
pembayaran itu dibuat.

(12) Keseluruhan atau apa-apa bahagian cukai yang dikenakan
ke atas apa-apa pembekalan barang atau perkhidmatan atau
pengimportan barang sebagaimana yang ditetapkan hendaklah
dikecualikan daripada apa-apa kredit di bawah seksyen ini.

**Amaun cukai input yang dibenarkan**

**39.** (1) Amaun cukai input yang mana-mana orang kena cukai
adalah berhak untuk mengkreditkan dalam apa-apa tempoh bercukai
hendaklah sebanyak mana cukai input bagi tempoh itu yang boleh


-----

54 _Rang Undang-Undang_

dibenarkan dan dengan munasabah boleh berhubung kait dengan
pembekalan yang berikut yang dibuat atau akan dibuat oleh orang
kena cukai itu dalam perjalanan atau penerusan apa-apa perniagaan
di Malaysia:
_(a)_ apa-apa pembekalan bercukai, termasuk suatu pembekalan
bercukai yang tidak diambil kira di bawah Akta ini;
_(b)_ apa-apa pembekalan yang dibuat di luar Malaysia yang akan
menjadi pembekalan bercukai jika dibuat di Malaysia;
atau
_(c)_ apa-apa pembekalan lain sebagaimana yang ditetapkan.

(2) Cukai input yang berkaitan dengan apa-apa pembekalan
dikecualikan hendaklah dikira sebagai cukai input yang berhubung
kait dengan suatu pembekalan bercukai—
_(a)_ jika nilai semua pembekalan dikecualikan akan menjadi
kurang daripada amaun yang ditetapkan dan kurang
daripada perkadaran yang ditetapkan bagi jumlah nilai
semua pembekalan; atau
_(b)_ dalam hal keadaan yang ditetapkan yang lain.

**Tempoh bercukai**

**40. (1) Ketua Pengarah hendaklah menetapkan setiap orang kena**
cukai ke dalam salah satu kategori yang berikut bagi maksud
menentukan tempoh bercukainya:
_(a)_ “Kategori A” ertinya kategori orang kena cukai yang
tempoh bercukainya ialah suatu tempoh satu bulan yang
berakhir pada hari terakhir mana-mana bulan dalam apaapa tahun kalendar;
_(b)_ “Kategori B” ertinya kategori orang kena cukai yang
tempoh bercukainya ialah suatu tempoh tiga bulan yang
berakhir pada hari terakhir mana-mana bulan dalam apaapa tahun kalendar; atau
_(c)_ “Kategori C” ertinya kategori orang kena cukai yang
tempoh bercukainya ialah suatu tempoh enam bulan
yang berakhir pada hari terakhir mana-mana bulan dalam
apa-apa tahun kalendar.

(2) Orang kena cukai boleh, selepas dia ditetapkan ke dalam
mana-mana kategori di bawah subseksyen (1), memohon secara
bertulis kepada Ketua Pengarah supaya ditetapkan ke dalam manamana kategori selain kategori yang telah ditetapkan baginya.


-----

_Cukai Barang dan Perkhidmatan_ 55

(3) Ketua Pengarah boleh, apabila diterimanya apa-apa
permohonan di bawah subseksyen (2), membenarkan atau menolak
permohonan itu dan jika Ketua Pengarah—

_(a)_ membenarkan permohonan itu, dia hendaklah menetapkan
orang kena cukai itu ke dalam kategori sebagaimana
yang dipohonnya;

_(b)_ menolak permohonan itu, dia hendaklah mengekalkan
kategori yang mula-mula sekali ditetapkan bagi orang
kena cukai itu.

(4) Ketua Pengarah boleh, sebagaimana yang difikirkannya patut,
menetapkan semula orang kena cukai itu ke dalam mana-mana
kategori selain kategori yang mula-mula ditetapkan baginya.

(5) Walau apa pun subseksyen (1), Ketua Pengarah boleh,
jika difikirkannya perlu dalam hal keadaan apa-apa hal tertentu,
mengubah tempoh apa-apa tempoh bercukai atau tarikh bermulanya
atau berakhirnya apa-apa tempoh bercukai.

**Pemberian penyata dan pembayaran cukai**

**41. (1) Tiap-tiap orang kena cukai hendaklah, berkenaan**
dengan tempoh bercukainya, mengakaunkan cukai dalam penyata
sebagaimana yang ditetapkan dan penyata itu hendaklah diberikan
kepada Ketua Pengarah mengikut cara yang ditetapkan tidak
lewat daripada hari terakhir bulan berikutnya selepas berakhirnya
tempoh bercukai orang kena cukai itu yang berhubungan dengan
penyata itu.

(2) Walau apa pun subseksyen (1), jika orang kena cukai itu
berdaftar lewat daripada tarikh yang dia sepatutnya berdaftar, dia
hendaklah memberikan—

_(a)_ kepada Ketua Pengarah penyata bagi tempoh yang bermula
dari tarikh dia sepatutnya berdaftar dan berakhir pada
tarikh dia telah berdaftar sedemikian tidak lewat daripada
hari terakhir bulan yang berikutan dengan berakhirnya
tempoh itu; dan

_(b)_ penyata yang berikutnya bagi tempoh bercukai sebagaimana
yang ditentukan oleh Ketua Pengarah menurut subseksyen
40(5)


-----

56 _Rang Undang-Undang_

(3) Jika tempoh bercukai telah diubah di bawah subseksyen
40(5) dan walau apa pun subseksyen (1), penyata itu hendaklah
diberikan tidak lewat daripada hari terakhir dalam tempoh tiga
puluh hari dari berakhirnya tempoh bercukai yang berubah itu.

(4) Mana-mana orang yang—

_(a)_ terhenti daripada bertanggungan untuk berdaftar di bawah
seksyen 20; atau

_(b)_ terhenti untuk berdaftar di bawah seksyen 24,

hendaklah, tidak lewat daripada tiga puluh hari selepas terhenti
sedemikian atau apa-apa tarikh kemudian sebagaimana yang
dibenarkan oleh Ketua Pengarah, memberikan suatu penyata yang
mengandungi butir-butir yang ditentukan oleh Ketua Pengarah
berkenaan dengan bahagian tempoh bercukai yang terakhir yang
dalamnya orang itu berdaftar.

(5) Mana-mana orang kena cukai yang dikehendaki untuk
memberikan suatu penyata di bawah seksyen ini hendaklah
membayar kepada Ketua Pengarah amaun cukai yang genap masa
dan kena dibayar olehnya berkenaan dengan tempoh bercukai
yang berhubungan dengan penyata itu tidak lewat daripada hari
terakhir yang dia dikehendaki untuk memberikan penyata itu.

(6) Penyata yang disebut dalam subseksyen (1), (2), (3) dan (4)
hendaklah diberikan sama ada terdapat cukai yang kena dibayar
atau tidak.

(7) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan selama tempoh
tidak melebihi tiga tahun atau kedua-duanya.

**Pemberian perisytiharan dan pembayaran cukai oleh orang**
**selain orang kena cukai**

**42. (1) Jika mana-mana orang selain seseorang orang kena cukai**
adalah bertanggungan bagi cukai di bawah subseksyen 13(3) dan
perenggan 66(4)(b) dan 73(4)(b), orang itu hendaklah—

_(a)_ mengakaunkan cukai dalam suatu perisytiharan yang
ditetapkan dan perisytiharan itu hendaklah diberikan
kepada Ketua Pengarah; dan


-----

_Cukai Barang dan Perkhidmatan_ 57

_(b)_ membayar kepada Ketua Pengarah amaun cukai yang
genap masa dan kena dibayar oleh orang itu,

tidak lewat daripada hari terakhir bulan yang berturutan daripada
bulan yang pembekalan itu dibuat atau dikira telah berlaku di
bawah peruntukan-peruntukan itu.

(2) Mana-mana orang yang melanggar subseksyen (1) berkenaan
dengan perenggan _(a) melakukan suatu kesalahan._

(3) Mana-mana orang yang melanggar subsekyen (1) berkenaan
dengan perenggan _(b) melakukan suatu kesalahan dan boleh,_
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

**Kuasa untuk mentaksir**

**43. (1) Jika mana-mana orang kena cukai—**

_(a)_ tidak memohon bagi pendaftaran di bawah seksyen 21;

_(b) tidak memberikan suatu penyata di bawah seksyen 41;_
atau

_(c)_ memberikan suatu penyata yang ternyata pada Ketua
Pengarah tidak lengkap atau tidak betul,

Ketua Pengarah boleh mentaksirkan mengikut pertimbangan
terbaiknya amaun cukai termasuk penalti di bawah seksyen 45,
jika ada, yang genap masa dan kena dibayar oleh orang kena
cukai dan hendaklah dengan serta-merta memberitahu orang itu
secara bertulis tentang taksiran itu.

(2) Jika suatu amaun telah dibayar kepada mana-mana orang
sebagai pembayaran balik cukai di bawah subseksyen 38(3) dan
Bahagian VII yang sepatutnya tidak dibayar kepadanya, Ketua
Pengarah boleh mentaksirkan amaun itu sebagai cukai yang genap
masa dan kena dibayar olehnya dan hendaklah dengan serta-merta
memberitahu orang itu secara bertulis tentang taksiran itu.


-----

58 _Rang Undang-Undang_

(3) Taksiran di bawah subseksyen (1) dan (2) tidak boleh
dibuat lebih daripada enam tahun dari tarikh yang cukai itu telah
genap masa dan kena dibayar atau dari tarikh pembayaran balik
itu telah dibuat, mengikut mana-mana yang berkenaan, kecuali
jika pada pendapat Ketua Pengarah apa-apa bentuk fraud atau
keingkaran sengaja telah dilakukan oleh atau bagi pihak manamana orang berkaitan dengan atau berhubung dengan cukai, Ketua
Pengarah boleh, bagi maksud menampung apa-apa kehilangan
cukai atau pembayaran balik cukai yang boleh dikaitkan dengan
fraud atau keingkaran sengaja itu, membuat pada bila-bila masa
suatu taksiran.

(4) Jika mana-mana orang kena cukai telah dibekalkan
dengan atau telah memperoleh kawalan apa-apa barang atau telah
mengimport apa-apa barang dalam perjalanan atau penerusan
suatu perniagaan, Ketua Pengarah boleh menghendakinya untuk
mengakaunkan barang itu.

(5) Jika orang kena cukai itu tidak mengakaunkan barang di
bawah subseksyen (4) oleh sebab barang itu telah atau tersedia
untuk dibekalkan olehnya atau telah dieksport atau dipindahkan
melalui pembekalan atau telah hilang atau musnah, Ketua Pengarah
boleh mentaksir mengikut pertimbangan terbaiknya amaun cukai
yang boleh dikenakan berkenaan dengan pembekalan barang itu
jika barang itu telah dibekalkan olehnya dan hendaklah dengan
serta-merta memberitahu secara bertulis orang kena cukai itu
tentang taksiran itu.

(6) Jika—

_(a)_ Ketua Pengarah telah membuat suatu taksiran di bawah
subseksyen (1) berkenaan dengan perenggan (1)(a) atau
_(b);_

_(b)_ cukai yang ditaksirkan itu telah dibayar tetapi tiada penyata
telah diberikan bagi tempoh yang berhubungan dengan
taksiran itu; dan

_(c)_ orang itu tidak memberikan suatu penyata bagi apa-apa
tempoh bercukai yang berikutnya,

Ketua Pengarah boleh, sebagaimana yang difikirkannya patut,
mentaksirkan suatu amaun cukai yang lebih tinggi berbanding
dengan amaun yang dia akan pertimbangkan sebagai wajar jika
tidak kerana itu.


-----

_Cukai Barang dan Perkhidmatan_ 59

(7) Jika ternyata pada Ketua Pengarah bahawa amaun yang
sepatutnya telah ditaksirkan dalam suatu taksiran di bawah seksyen
ini melebihi amaun yang ditaksirkan sedemikian, dia boleh—

_(a)_ di bawah peruntukan yang sama sebagaimana yang taksiran
itu dibuat; dan

_(b)_ dalam tempoh yang dalamnya taksiran itu sepatutnya telah
dibuat,

membuat suatu taksiran tambahan bagi amaun yang terlebih itu
dan hendaklah dengan serta-merta memberitahu orang itu secara
bertulis dengan sewajarnya.

(8) Jika suatu amaun telah ditaksirkan dan diberitahu kepada
mana-mana orang di bawah subseksyen (1), (2), (5) atau (7),
amaun itu hendaklah disifatkan sebagai suatu amaun cukai yang
genap masa dan kena dibayar olehnya dan boleh didapatkan dengan
sewajarnya dan amaun cukai dan penalti itu, jika ada, hendaklah
dibayar oleh orang itu kepada Ketua Pengarah melainkan jika
atau kecuali setakat taksiran itu ditarik balik atau dikurangkan.

(9) Ketua Pengarah boleh membuat apa-apa pengubahan atau
tambahan kepada taksiran yang dibuat di bawah seksyen ini
sebagaimana yang difikirkannya patut untuk memastikan betulnya
taksiran itu dan hendaklah dengan serta-merta memberitahu orang
itu secara bertulis.

**Ketua Pengarah boleh tidak mengambil kira atau mengubah**
**perkiraan tertentu**

**44. (1) Jika Ketua Pengarah berpuas hati bahawa maksud**
atau kesan apa-apa perkiraan adalah secara langsung atau tidak
langsung—

_(a)_ untuk mengubah apa yang berlaku atau menangguhkan
masa apa-apa cukai yang genap masa dan kena dibayar
oleh atau yang jika tidak telah genap masa dan kena
dibayar oleh mana-mana orang;

_(b)_ untuk melepaskan mana-mana orang daripada apa-apa
tanggungan untuk membayar cukai atau untuk memberikan
suatu penyata;

_(c)_ untuk mengurangkan atau mengelakkan apa-apa tanggungan
yang dikenakan atau yang akan selainnya dikenakan ke
atas mana-mana orang oleh Akta ini;


-----

60 _Rang Undang-Undang_

_(d)_ untuk memperoleh apa-apa kredit atau pembayaran balik
cukai input atau apa-apa pertambahannya bagi mana-mana
orang yang jika tidak kerana itu tidak boleh diperoleh;
atau

_(e)_ untuk menghalang atau mencegah pelaksanaan Akta ini
dalam apa-apa hal,

Ketua Pengarah boleh, tanpa menjejaskan apa-apa kesahan perkiraan
itu dalam apa-apa hal lain atau bagi apa-apa maksud lain, tidak
mengambil kira atau mengubah perkiraan itu dan membuat apaapa pelarasan yang difikirkannya patut untuk mengatasi apa-apa
faedah cukai yang diperoleh atau boleh diperoleh oleh orang itu
daripada atau di bawah perkiraan itu.

(2) Bagi maksud seksyen ini Ketua Pengarah boleh
menyifatkan—

_(a)_ mana-mana orang yang selain orang kena cukai yang
menjadi suatu pihak kepada atau telah mengambil bahagian
dalam apa-apa perkiraan, sebagai seorang orang kena
cukai;

_(b)_ apa-apa pembekalan barang atau perkhidmatan, sama
ada suatu pembekalan bercukai atau tidak, yang
tersentuh oleh atau yang merupakan sebahagian daripada
apa-apa perkiraan, yang dibuat kepada dan dibuat
oleh mana-mana orang kena cukai atau orang yang
disifatkan sebagai seorang orang kena cukai di bawah
perenggan _(a), sebagai suatu pembekalan bercukai;_

_(c)_ apa-apa pembekalan barang atau perkhidmatan yang,
jika tidak kerana apa-apa perkiraan yang tersentuh oleh
seksyen ini, yang merupakan tempoh bercukai yang
bekalan itu dibuat, sebagai berlaku dalam apa-apa tempoh
bercukai;

_(d)_ apa-apa pembekalan barang atau perkhidmatan, yang tersentuh
oleh atau yang merupakan sebahagian daripada apa-apa
perkiraan, telah dibuat, atau balasan bagi pembekalan
itu diberikan, pada nilai pasaran terbuka.

(3) Seksyen ini tidak terpakai bagi apa-apa perkiraan yang
dijalankan atas alasan komersial _bona fide dan tidak mempunyai_
sebagai salah satu maksud utamanya pemerolehan apa-apa faedah
cukai.


-----

_Cukai Barang dan Perkhidmatan_ 61

(4) Bagi maksud seksyen ini “faedah cukai” termasuklah—

_(a)_ apa-apa pengelakan atau pengurangan dalam tanggungan
mana-mana orang untuk membayar cukai;

_(b)_ apa-apa pertambahan dalam kelayakan seseorang untuk
suatu kredit atau pembayaran balik cukai input;

_(c)_ apa-apa pengurangan dalam jumlah balasan yang kena
dibayar oleh mana-mana orang berkenaan dengan apaapa pembekalan barang atau perkhidmatan; atau

_(d)_ apa-apa penangguhan masa yang cukai adalah genap masa
dan kena dibayar.

**Penalti pembayaran lewat**

**45. (1) Jika apa-apa cukai yang genap masa dan kena dibayar**
masih belum dibayar oleh mana-mana orang kena cukai selepas
hari terakhir yang cukai itu adalah genap masa dan kena dibayar di
bawah subseksyen 41(5), orang kena cukai itu hendaklah tertakluk
kepada peratusan penalti pembayaran lewat yang berikut:

_(a)_ lima peratus jika dalam masa tiga puluh hari;

_(b)_ tambahan lima peratus selepas tiga puluh hari tetapi tidak
melebihi enam puluh hari; dan

_(c)_ tambahan tiga peratus bagi tiap-tiap tiga puluh hari yang
berikutnya atau sebahagian daripadanya,

dan tertakluk kepada maksimum dua puluh lima peratus.

(2) Penalti pembayaran lewat di bawah subseksyen (1) hendaklah
terpakai bagi mana-mana cukai yang genap masa dan kena dibayar
tetapi masih belum dibayar oleh mana-mana orang selain seorang
orang kena cukai di bawah seksyen 42.

**Mengimbangi cukai belum bayar terhadap pembayaran**
**balik**

**46.** Walau apa pun mana-mana peruntukan Akta ini, jika mana-mana
orang tidak membayar keseluruhan atau sebahagian daripada—

_(a)_ apa-apa amaun cukai yang genap masa dan kena dibayar
di bawah Akta ini; atau

_(b)_ apa-apa amaun duti kastam atau duti eksais,


-----

62 _Rang Undang-Undang_

Ketua Pengarah boleh mengimbangkan, terhadap amaun yang
masih belum dibayar yang disebut dalam perenggan _(a) dan_
_(b), apa-apa amaun atau mana-mana bahagian daripada apa-apa_
amaun yang boleh dibayar balik kepada orang itu dan Ketua
Pengarah hendaklah mengira amaun yang diimbangkan itu sebagai
pembayaran yang diterima daripada orang itu.

**Mendapatkan cukai, dsb.,** **sebagai suatu hutang sivil**

**47. (1) Tanpa menjejaskan apa-apa remedi lain dan walau apa**
pun apa-apa rayuan terhadap apa-apa keputusan Ketua Pengarah
di bawah seksyen 132, apa-apa cukai yang genap masa dan kena
dibayar, apa-apa penalti yang kena dibayar dan apa-apa surcaj
yang terakru di bawah Akta ini boleh didapatkan oleh Menteri
sebagai suatu hutang sivil yang terhutang kepada Kerajaan.

(2) Jika suatu invois menunjukkan suatu pembekalan barang
atau perkhidmatan sebagai telah berlaku dengan cukai yang
boleh dikenakan ke atas pembekalan itu, maka hendaklah boleh
didapatkan daripada orang yang mengeluarkan invois itu suatu
amaun yang bersamaan dengan—

_(a)_ yang ditunjukkan pada invois itu sebagai cukai; atau

_(b)_ jika cukai itu tidak ditunjukkan secara berasingan, sebanyak
mana jumlah amaun yang ditunjukkan sebagai kena
dibayar yang akan diambil sebagai merupakan cukai,

ke atas pembekalan itu.

(3) Subseksyen (2) hendaklah terpakai sama ada atau
tidak—

_(a)_ invois itu ialah suatu invois cukai yang dikeluarkan di
bawah seksyen 33;

_(b)_ pembekalan yang ditunjukkan pada invois itu sebenarnya
berlaku atau telah berlaku atau amaun yang ditunjukkan
sebagai cukai atau apa-apa amaun cukai ialah atau telah
boleh dikenakan ke atas pembekalan itu; atau

_(c)_ orang yang mengeluarkan invois itu ialah seorang orang
kena cukai,


-----

_Cukai Barang dan Perkhidmatan_ 63

dan apa-apa amaun yang boleh didapatkan daripada orang di
bawah subseksyen (2) itu hendaklah boleh didapatkan sedemikian
dan hendaklah selainnya boleh didapatkan semula sebagai suatu
hutang sivil yang terhutang kepada Kerajaan.

(4) Dalam apa-apa prosiding untuk mendapatkan cukai, penalti
atau surcaj di bawah subseksyen (1), pengemukaan suatu perakuan
yang ditandatangani oleh Ketua Pengarah bahawa apa-apa cukai,
penalti atau surcaj dan amaun yang ditunjukkan pada perakuan itu
sebagai kena dibayar dalam apa-apa penyata, taksiran atau notis
yang dibuat di bawah Akta ini daripada orang yang dinamakan
pada perakuan itu dan yang menyatakan alamat orang itu dan
berupa sebagai suatu salinan atau cabutan daripada apa-apa notis
taksiran hendaklah menjadi keterangan muktamad bagi pembuatan
taksiran itu dan hendaklah menjadi autoriti yang mencukupi untuk
mahkamah memberikan penghakiman bagi amaun itu.

(5) Apa-apa penalti atau surcaj yang dikenakan di bawah
Akta ini hendaklah, bagi maksud Akta ini dan Akta Had Masa 1953

[Akta 254], Ordinan Had Masa Sabah [Sabah Cap. 72] dan Ordinan
Had Masa Sarawak [Sarawak Cap. 49], mengikut mana-mana yang
berkenaan, boleh didapatkan seolah-olah penalti atau surcaj itu
ialah cukai yang genap masa dan kena dibayar di bawah Akta ini
dan dengan yang demikian subseksyen 6(4) Akta Had Masa 1953,
seksyen 3 Ordinan Had Masa Sabah dan seksyen 3 Ordinan Had
Masa Sarawak, mengikut mana-mana yang berkenaan, tidaklah
terpakai bagi penalti atau surcaj itu.

**Penyitaan barang untuk mendapatkan semula cukai, dsb.**

**48.** (1) Tanpa menjejaskan seksyen 43, apa-apa barang kepunyaan
orang yang disebut dalam seksyen 43 yang boleh berada dalam
kawalan eksais atau kawalan kastam atau di tempat perniagaannya
boleh disita sehingga cukai, penalti atau wang lain, atau kekurangan
cukai, penalti atau wang lain, telah dibayar, atau pembayaran
balik yang terkhilaf dibayar kepadanya itu dibayar semula.

(2) Walau apa pun seksyen 52, Ketua Pengarah boleh menyita
atau menjual apa-apa barang kepunyaan orang yang bertanggungan
untuk membayar cukai, penalti atau wang lain bagi mendapatkan
amaun yang genap masa dan kena dibayar di bawah seksyen 43
dan terakru di bawah seksyen 52 atau apa-apa baki tertunggak
pada amaun itu.


-----

64 _Rang Undang-Undang_

(3) Jika cukai, penalti atau wang lain atau kekurangan itu,
atau pembayaran balik itu yang patut dibayar semula masih belum
dibayar, mengikut mana-mana yang berkenaan, Ketua Pengarah
boleh—

_(a)_ selepas memberikan notis secara bertulis tidak kurang
daripada tiga puluh hari kepada pemunya atau ejennya
jika nama dan alamat pemunya atau ejen itu diketahui
olehnya; atau

_(b)_ selepas notis sewajarnya dalam _Warta_ jika nama dan
alamat pemunya atau ejen itu tidak diketahui olehnya,

menjual barang itu.

(4) Hasil penjualan mana-mana barang hendaklah digunakan
bagi pembayaran cukai, penalti dan wang lain atau kekurangan
cukai, penalti atau wang lain yang kena dibayar atau pembayaran
balik yang dibayar secara terkhilaf atau caj-caj lain yang boleh
kena dibayar berkenaan dengan penjualan apa-apa barang itu dan
lebihannya, jika ada, hendaklah dibayar kepada pemunya barang
itu dan jika pemunya itu tidak dapat dikesan dalam tempoh satu
bulan dari penjualan itu, apa-apa lebihan hendaklah dibayar ke
dalam Kumpulan Wang Disatukan.

(5) Jika semasa penjualan mana-mana barang itu tiada tawaran
yang mencukupi didapatkan untuk membayar cukai, penalti atau
wang lain yang kena dibayar atau kekurangan cukai, penalti atau
wang lain yang kena dibayar atau pembayaran balik yang dibayar
secara terkhilaf, mengikut mana-mana yang berkenaan, barang
itu hendaklah dilucuthakkan kepada Kerajaan dan hendaklah
dilupuskan mengikut apa-apa cara yang diarahkan oleh Ketua
Pengarah.

(6) Tiap-tiap penjualan lelong di bawah seksyen ini—

_(a)_ hendaklah dikendalikan oleh atau di hadapan seorang
pegawai kanan cukai barang dan perkhidmatan; dan

_(b)_ bolehlah dikendalikan secara elektronik mengikut cara
yang ditentukan oleh Ketua Pengarah.


-----

_Cukai Barang dan Perkhidmatan_ 65

**Kuasa untuk memungut cukai, dsb., daripada orang yang**
**berhutang wang kepada orang kena cukai**

**49. (1) Jika apa-apa cukai, penalti, surcaj atau wang lain adalah**
genap masa dan kena dibayar, kena dibayar atau terakru oleh
mana-mana orang kena cukai, Ketua Pengarah boleh, melalui notis
secara bertulis yang sesalinannya hendaklah dipanjangkan kepada
orang kena cukai di tempat alamat terakhirnya yang diketahui,
menghendaki—

_(a)_ mana-mana orang yang ada apa-apa wang yang terhutang
atau terakru atau boleh menjadi terhutang dan kena
dibayar kepada orang kena cukai itu;

_(b)_ mana-mana orang yang memegang atau yang boleh
kemudiannya memegang wang bagi atau atas akaun
orang kena cukai itu;

_(c)_ mana-mana orang yang memegang atau yang boleh
kemudiannya memegang wang bagi atau atas akaun
seseorang yang lain untuk pembayaran kepada orang
kena cukai itu; atau

_(d)_ mana-mana orang yang mempunyai kuasa daripada manamana orang lain untuk membayar wang kepada orang
kena cukai itu,

supaya membayar kepada Ketua Pengarah dengan serta-merta,
atau dalam masa yang dibenarkan oleh Ketua Pengarah, wang
yang bukan gaji atau upah yang kena dibayar atau terakru kepada
orang kena cukai itu atau sebanyak mana daripadanya yang cukup
untuk membayar cukai, penalti atau surcaj, jika ada, yang genap
masa dan kena dibayar, kena dibayar atau terakru oleh orang kena
cukai itu sebagaimana yang disebut terdahulu.

(2) Semua pembayaran yang dibuat menurut apa-apa notis di
bawah seksyen ini hendaklah disifatkan telah dibuat bagi pihak
orang kena cukai itu dan dengan kuasa daripada orang kena cukai
itu dan daripada semua orang lain yang berkenaan.

(3) Bagi maksud seksyen ini, Ketua Pengarah boleh menghendaki
mana-mana orang untuk memberinya maklumat tentang apa-apa
wang, dana atau aset yang boleh dipegang oleh orang itu untuk
atau bagi apa-apa wang yang terhutang yang kena dibayar olehnya
kepada mana-mana orang lain.


-----

66 _Rang Undang-Undang_

**Mendapatkan cukai daripada orang yang meninggalkan**
**Malaysia**

**50.** (1) Jika Ketua Pengarah mempunyai sebab untuk mempercayai
bahawa mana-mana orang hendak atau berkemungkinan meninggalkan
Malaysia tanpa membayar—

_(a)_ apa-apa cukai yang genap masa dan kena dibayar
olehnya;

_(b)_ apa-apa penalti yang kena dibayar di bawah seksyen
45;

_(c)_ apa-apa surcaj yang terakru di bawah seksyen 52; atau

_(d)_ apa-apa wang lain yang boleh didapatkan daripadanya di
bawah Akta ini,

Ketua Pengarah boleh mengeluarkan kepada mana-mana
Pesuruhjaya Polis atau Pengarah Imigresen suatu notis yang
mengandungi butir-butir mengenai orang itu dan kesalahan yang
dilakukan olehnya dengan permintaan supaya orang itu dihalang
daripada meninggalkan Malaysia melainkan jika dan sehingga
dia membayar cukai, penalti, surcaj atau apa-apa wang lain itu,
atau memberikan jaminan yang memuaskan hati Ketua Pengarah
bagi pembayarannya.

(2) Tertakluk kepada apa-apa perintah yang dikeluarkan atau
dibuat di bawah mana-mana undang-undang bertulis yang sedang
berkuat kuasa yang berhubungan dengan buang negeri atau
imigresen, mana-mana Pesuruhjaya Polis atau Pengarah Imigresen
yang menerima notis di bawah subseksyen (1) berkenaan dengan
seseorang hendaklah menjalankan segala langkah yang boleh
termasuk pemindahan dan penahanan apa-apa perakuan pengenalan,
pasport, permit keluar atau dokumen perjalanan lain berhubungan
dengan orang itu sebagaimana yang perlu untuk menguatkuasakan
notis itu.

(3) Ketua Pengarah hendaklah menyebabkan notis yang
dikeluarkan di bawah subseksyen (1) disampaikan secara kendiri
atau melalui pos berdaftar kepada orang yang dengannya notis
itu adalah berhubungan:

Dengan syarat bahawa ketidakterimaan notis itu oleh orang
itu tidak boleh menidaksahkan apa-apa yang dilakukan di bawah
seksyen ini.


-----

_Cukai Barang dan Perkhidmatan_ 67

(4) Jika orang yang berkenaan dengannya suatu notis telah
dikeluarkan di bawah subseksyen (1) mengemukakan pada atau
selepas tarikh notis itu suatu pernyataan bertulis yang ditandatangani
oleh Ketua Pengarah yang menyatakan bahawa apa-apa cukai,
penalti, surcaj atau apa-apa wang lain yang dinyatakan dalam
notis itu telah dibayar atau bahawa jaminan telah diberikan
bagi pembayarannya, pernyataan itu hendaklah menjadi autoriti
yang mencukupi untuk membenarkan orang itu meninggalkan
Malaysia.

(5) Tiada prosiding undang-undang boleh dimulakan atau
dikekalkan terhadap Kerajaan Persekutuan, Kerajaan Negeri atau
mana-mana pegawai awam berkenaan dengan apa-apa jua yang
dilakukan dengan sah di bawah seksyen ini.

(6) Bagi maksud seksyen ini—

_(a)_ “Pesuruhjaya Polis” ertinya Pesuruhjaya yang dilantik di
bawah subseksyen 5(1) Akta Polis 1967 [Akta 344];

_(b)_ “Pengarah Imigresen” ertinya Pengarah Imigresen yang
dilantik di bawah subseksyen 3(1A) Akta Imigresen
1959/1963 [Akta 155].

**Kuasa untuk menghendaki jaminan**

**51.** Jika ternyata pada Ketua Pengarah perlu untuk berbuat
sedemikian bagi pematuhan sewajarnya peruntukan Akta ini dan
secara amnya bagi perlindungan hasil, Ketua Pengarah boleh
menghendaki mana-mana orang untuk memberikan jaminan atau
jaminan tambahan bagi apa-apa amaun mengikut apa-apa cara
yang ditentukan olehnya bagi pembayaran apa-apa cukai yang
atau boleh menjadi genap masa dan kena dibayar olehnya.

**Pembayaran secara ansuran**

**52. (1) Ketua Pengarah boleh membenarkan apa-apa cukai**
atau penalti dibayar secara ansuran, di bawah hal keadaan yang
ditetapkan dalam apa-apa amaun dan pada apa-apa tarikh yang
ditentukan oleh Ketua Pengarah.

(2) Jika cukai itu dibenarkan untuk dibayar secara ansuran,
seksyen 45 tidak terpakai bagi cukai itu dari tarikh Ketua Pengarah
memberikan kebenaran bagi pembayaran secara ansuran itu.


-----

68 _Rang Undang-Undang_

(3) Jika berlaku keingkaran dalam pembayaran mana-mana
satu ansuran pada tarikh genap masanya bagi pembayaran baki
amaun yang genap masa dan kena dibayar atau kena dibayar,
keseluruhan amaun yang tertunggak itu hendaklah menjadi genap
masa dan kena dibayar atau kena dibayar pada tarikh itu dan
hendaklah, tanpa apa-apa notis selanjutnya disampaikan kepada
orang yang bertanggungan untuk membayar amaun yang genap
masa itu, menjadi tertakluk kepada suatu surcaj yang bersamaan
dengan sepuluh peratus daripada baki itu dan surcaj itu hendaklah
boleh didapatkan seolah-olah surcaj itu adalah genap masa dan
kena dibayar atau kena dibayar di bawah Akta ini.

**Barang diimport tidak boleh dilepaskan sehingga cukai**
**dibayar**

**53.** Apa-apa barang yang diimport tidak boleh dilepaskan daripada
kawalan kastam sehingga cukai ke atas barang itu telah dibayar
sepenuhnya kecuali sebagaimana yang dibenarkan selainnya oleh
Ketua Pengarah.

**Tanggungan pengarah, dsb.**

**54.** Walau apa pun mana-mana undang-undang bertulis yang
berlawanan, jika cukai, penalti, surcaj atau apa-apa wang lain
adalah genap masa dan kena dibayar, kena dibayar atau terakru
di bawah Akta ini oleh—

_(a)_ syarikat;

_(b)_ firma; atau

_(c)_ pertubuhan atau kumpulan orang lain,

pengarah syarikat atau rakan kongsi firma atau pegawai atau
anggota jawatankuasa pertubuhan atau kumpulan orang yang lain
itu, mengikut mana-mana yang berkenaan, hendaklah bersama
dengan syarikat, firma, pertubuhan atau kumpulan orang yang lain
itu bertanggungan secara bersesama dan berasingan bagi cukai,
penalti, surcaj atau apa-apa wang lain itu:

Dengan syarat bahawa berhubung dengan sesuatu syarikat
yang sedang digulungkan, pengarah syarikat itu hendaklah hanya
bertanggungan jika aset syarikat itu tidak mencukupi untuk
menjelaskan amaun yang terhutang, selepas membayar apa-apa


-----

_Cukai Barang dan Perkhidmatan_ 69

jumlah yang mempunyai keutamaan di bawah Akta Syarikat 1965

[Akta 125] berhubung dengan penggunaan aset syarikat itu dalam
penggulungan itu berbanding dengan cukai, penalti, surcaj atau
apa-apa wang lain itu.

BAHAGIAN VI

KUMPULAN WANG BAGI PEMBAYARAN BALIK CBP

**Penubuhan Kumpulan Wang bagi Pembayaran Balik CBP**

**55. (1) Suatu kumpulan wang yang dikenali sebagai Kumpulan**
Wang bagi Pembayaran Balik CBP (dalam seksyen ini disebut
“Kumpulan Wang”) ditubuhkan yang hendaklah dinyatakan dan
digabungkan dalam Jadual Kedua kepada Akta Tatacara Kewangan
1957 [Akta 61].

(2) Maka hendaklah dibayar ke dalam Kumpulan Wang itu
amaun cukai yang dipungut di bawah Akta ini sebagaimana yang
diberi kuasa oleh Menteri.

(3) Wang dalam Kumpulan Wang hendaklah digunakan untuk
membuat apa-apa pembayaran balik di bawah seksyen 38 dan
Bahagian VII.

(4) Kumpulan Wang itu hendaklah ditadbirkan oleh Akauntan
Negara Malaysia.

(5) Walau apa pun subseksyen (2) dan peruntukan Akta Tatacara
Kewangan 1957, Menteri boleh memberi kuasa pembayaran ke
dalam Akaun Hasil Disatukan dalam Kumpulan Wang Disatukan
Persekutuan bagi semua atau sebahagian daripada wang dalam
Kumpulan Wang itu.

**Ketidakbolehpakaian seksyen 14A Akta Tatacara Kewangan**
**1957**

**56.** Seksyen 14A Akta Tatacara Kewangan 1957 tidak terpakai
bagi apa-apa pembayaran balik di bawah seksyen 38 dan Bahagian
VII.


-----

70 _Rang Undang-Undang_

BAHAGIAN VII

PELEPASAN, PENGECUALIAN, PEMBAYARAN BALIK DAN
PEREMITAN

**Kuasa Menteri untuk membenarkan pelepasan dan**
**pengecualian**

**57.** (1) Menteri boleh, melalui perintah dalam _Warta dan_
tertakluk kepada apa-apa syarat yang difikirkannya patut untuk
dikenakan, melepaskan mana-mana orang atau golongan orang
daripada pembayaran keseluruhan atau mana-mana bahagian cukai
yang boleh menjadi genap masa dan kena dibayar ke atas apaapa pembekalan bercukai barang atau perkhidmatan atau apa-apa
pengimportan barang atau kelas barang.

(2) Apa-apa perintah yang dibuat di bawah subseksyen (1)
hendaklah dibentangkan dalam Dewan Rakyat.

(3) Menteri boleh, dalam apa-apa hal tertentu dan tertakluk kepada
apa-apa syarat yang difikirkannya patut untuk dikenakan—

_(a)_ melepaskan mana-mana orang atau golongan orang daripada
pembayaran keseluruhan atau mana-mana bahagian
cukai itu yang boleh menjadi genap masa dan kena
dibayar ke atas apa-apa pembekalan bercukai barang
atau perkhidmatan atau apa-apa pengimportan barang
atau kelas barang; dan

_(b) mengecualikan mana-mana orang kena cukai atau golongan_
orang kena cukai daripada pengenaan dan pungutan
cukai ke atas apa-apa pembekalan bercukai barang atau
perkhidmatan.

(4) Jika seseorang orang kena cukai membekalkan barang atau
perkhidmatan kepada seseorang atau suatu golongan orang yang
disebut dalam subseksyen (1) atau perenggan (3)(a), orang kena
cukai itu hendaklah dikecualikan daripada pengenaan dan pungutan
cukai yang genap masa dan kena dibayar ke atas pembekalan
itu.

(5) Jika mana-mana orang yang diberi pelepasan di bawah
subseksyen (1) atau perenggan (3)(a) tidak mematuhi syarat
yang tertakluk kepadanya pelepasan itu diberikan, apa-apa cukai
yang telah menjadi hal perkara pelepasan itu hendaklah menjadi
genap masa dan kena dibayar oleh orang itu pada masa syarat
itu terhenti dipenuhi.


-----

_Cukai Barang dan Perkhidmatan_ 71

**Pembayaran balik cukai, dsb., yang terlebih bayar atau**
**terkhilaf bayar**

**58. (1) Mana-mana orang yang terlebih bayar atau terkhilaf**
bayar apa-apa cukai, penalti atau surcaj boleh membuat suatu
tuntutan baginya dalam borang yang ditetapkan kepada Ketua
Pengarah dalam masa enam tahun dari masa pembayaran lebih
atau pembayaran terkhilaf itu berlaku dan Ketua Pengarah boleh
membayar balik cukai, penalti atau surcaj itu, mengikut manamana yang berkenaan, selepas berpuas hati bahawa orang itu
telah membuktikan tuntutan itu dengan sepatutnya.

(2) Ketua Pengarah boleh mengurangkan atau menolak apa-apa
pembayaran balik yang kena dibayar di bawah seksyen ini setakat
yang pembayaran balik itu akan dengan tidak patut mengayakan
orang yang disebut dalam subseksyen (1) itu.

(3) Walau apa pun subseksyen (1), jika suatu tuntutan melibatkan
suatu amaun cukai yang tidak melebihi satu ribu ringgit, orang
yang membuat tuntutan itu hendaklah membuat pelarasan dalam
penyata di bawah seksyen 41 untuk menuntut amaun cukai yang
terlebih bayar atau terkhilaf bayar itu.

(4) Tuntutan di bawah seksyen ini hendaklah disokong oleh
apa-apa keterangan yang dikehendaki oleh Ketua Pengarah.

(5) Kecuali sebagaimana yang diperuntukkan oleh seksyen ini,
Ketua Pengarah tidaklah bertanggungan untuk membayar balik
suatu amaun yang dibayar kepada orang yang disebut dalam
subseksyen (1) dalam bentuk cukai disebabkan fakta bahawa
amaun itu bukan cukai yang genap masa yang kena dibayar
kepada orang itu.

(6) Seksyen ini tidak terpakai bagi suatu tuntutan pembayaran
balik di bawah seksyen 10, 17 dan 18.

**Pelepasan hutang lapuk**

**59. (1) Tertakluk kepada peraturan-peraturan yang dibuat di**
bawah Akta ini, mana-mana orang yang atau telah terhenti menjadi
seorang orang kena cukai boleh membuat suatu tuntutan kepada


-----

72 _Rang Undang-Undang_

Ketua Pengarah bagi suatu pelepasan untuk hutang lapuk ke atas
keseluruhan atau mana-mana bahagian cukai yang dibayar olehnya
berkenaan dengn pembekalan bercukai jika—

_(a)_ orang itu belum menerima apa-apa bayaran atau sebahagian
daripada bayaran itu berkenaan dengan pembekalan
bercukai itu daripada penghutang enam bulan dari tarikh
pembekalan itu atau penghutang itu telah menjadi tidak
solven sebelum berakhirnya tempoh enam bulan itu;
dan

_(b)_ usaha yang mencukupi telah dibuat olehnya untuk
mendapatkan hutang itu.

(2) Jika orang yang disebut dalam subseksyen (1)—

_(a)_ belum menerima apa-apa bayaran berkenaan dengan
pembekalan bercukai itu, orang itu boleh membuat suatu
potongan atau tuntutan bagi keseluruhan cukai yang
dibayar itu; atau

_(b)_ telah menerima sebahagian daripada bayaran berkenaan
dengan pembekalan bercukai itu, orang itu boleh membuat
suatu potongan atau tuntutan bagi amaun yang dikira
mengikut formula yang berikut:

A1 x C
B

iaitu A1 ialah bayaran yang tidak diterima berkenaan
dengan pembekalan bercukai;

B ialah balasan bagi pembekalan bercukai; dan

C ialah cukai yang genap masa dan kena dibayar
ke atas pembekalan bercukai.

(3) Jika suatu pelepasan bagi hutang lapuk dibuat oleh Ketua
Pengarah kepada seseorang dan apa-apa bayaran berkenaan dengan
pembekalan bercukai yang ke atasnya cukai itu adalah genap masa
dan kena dibayar kemudiannya diterima oleh orang itu, orang itu
hendaklah membayar semula kepada Ketua Pengarah amaun yang
dikira mengikut formula yang berikut:

A2 x C


-----

_Cukai Barang dan Perkhidmatan_ 73

iaitu A2 ialah bayaran yang diterima berkenaan dengan
pembekalan bercukai;

B ialah balasan bagi pembekalan bercukai; dan

C ialah cukai yang genap masa dan kena dibayar
ke atas pembekalan bercukai.

**Pelepasan barang terpakai**

**60. (1) Mana-mana orang kena cukai boleh, tertakluk kepada**
syarat yang ditetapkan, mendapat suatu pengurangan apa-apa cukai
yang boleh dikenakan ke atas apa-apa pembekalan barang yang
mengikut perihalan yang ditetapkan dalam hal jika tiada cukai
boleh dikenakan ke atas pembekalan barang yang terdahulu itu.

(2) Cukai yang boleh dikenakan ke atas pembekalan barang
yang disebut dalam subseksyen (1) hendaklah dikurangkan ke atas
cukai yang dikenakan seolah-olah pembekalan barang itu adalah
bagi suatu balasan yang bersamaan dengan lebihan X – Y,

iaitu X ialah balasan bagi barang yang dibekalkan;
dan

Y ialah balasan bagi barang yang diperoleh,

dan jika tiada lebihan, cukai tidaklah dikenakan.

(3) Seksyen ini hendaklah terpakai dalam hal jika pembekalan
barang yang terdahulu, dan walau apa pun subseksyen (1),
pengimportan barang yang terdahulu berlaku sebelum tarikh
ditetapkan.

(4) Bagi maksud seksyen ini, sebutan mengenai suatu pembekalan
barang jika tiada cukai dikenakan termasuk sebutan mengenai
perkara di bawah perenggan 4 Jadual Kedua.

**Mendapatkan cukai, dsb., yang dibayar balik secara**
**terkhilaf**

**61.** Jika apa-apa cukai, penalti atau surcaj selepas dibayar telah
dibayar balik secara terkhilaf kepada mana-mana orang, orang
itu hendaklah membayar pembayaran balik yang dibayar secara


-----

74 _Rang Undang-Undang_

terkhilaf kepadanya apabila suatu tuntutan dibuat oleh Ketua
Pengarah dalam tempoh enam tahun dari tarikh pembayaran balik
itu dibuat.

**Skim Bayar Balik Pelancong**

**62. (1) Hendaklah ada suatu skim yang dikenali sebagai “Skim**
Bayar Balik Pelancong” yang membenarkan mana-mana pelancong
yang layak untuk menuntut suatu pembayaran balik ke atas cukai
yang dibayar ke atas barang tertentu yang dibeli di Malaysia
daripada suatu kedai yang diluluskan.

(2) Pelaksanaan Skim Bayar Balik Pelancong hendaklah
sebagaimana yang ditetapkan.

**Peremitan cukai, dsb.**

**63. (1) Menteri boleh meremitkan keseluruhan atau mana-mana**
bahagian cukai yang genap masa dan kena dibayar di bawah Akta
ini jika difikirkannya patut.

(2) Ketua Pengarah boleh meremitkan keseluruhan atau
mana-mana bahagian penalti yang kena dibayar atau surcaj yang
terakru di bawah Akta ini jika adil dan saksama untuk berbuat
demikian.

(3) Jika seseorang yang telah diberi peremitan di bawah
subseksyen (1) dan (2) telah membayar apa-apa cukai, penalti
atau surcaj yang dengannya peremitan itu adalah berhubungan,
dia adalah berhak kepada suatu pembayaran balik amaun cukai,
penalti atau surcaj yang telah diremitkan itu.

**Peremitan cukai ke atas barang yang hilang, dsb., di bawah**
**kawalan kastam**

**64. (1) Jika apa-apa barang yang diimport—**

_(a)_ hilang, rosak atau musnah kerana kemalangan yang tidak
dapat dielakkan; atau

_(b)_ hilang disebabkan kecurian atau penyejatan,


-----

_Cukai Barang dan Perkhidmatan_ 75

pada bila-bila masa selepas ketibaan barang yang diimport itu di
Malaysia tetapi sebelum pemindahan daripada kawalan kastam,
Ketua Pengarah boleh meremitkan keseluruhan atau mana-mana
bahagian apa-apa cukai yang genap masa dan kena dibayar ke
atas barang yang diimport itu.

(2) Selepas pemindahan apa-apa barang daripada kawalan
kastam, tiada pengurangan apa-apa cukai yang dikenakan ke atas
pengimportan barang itu boleh dibenarkan—

_(a)_ atas sebab kehilangan atau kerosakan; atau

_(b)_ atas sebab apa-apa tuntutan bahawa berat, ukuran, isi
padu atau nilai sebagaimana yang ditentukan oleh Ketua
Pengarah bagi maksud menentukan cukai ke atas barang,
atau apa-apa faktor lain yang menyentuh barang itu,
adalah tidak betul,

melainkan jika notis secara bertulis tentang tuntutan itu telah
diberikan kepada Ketua Pengarah oleh mana-mana orang yang
menuntut pada atau sebelum masa pemindahan itu.

BAHAGIAN VIII

KES KHAS

**Ketidakpakaian kepada Kerajaan**

**65. (1) Akta ini tidak terpakai berhubung dengan apa-apa**
pembekalan barang atau perkhidmatan yang dibuat oleh—

_(a)_ Kerajaan Persekutuan dan Kerajaan Negeri, melainkan
jika diarahkan selainnya oleh Menteri dalam perintah
dalam _Warta; atau_

_(b)_ mana-mana pihak berkuasa tempatan dan badan
berkanun berkenaan dengan fungsi pengawalseliaan
dan penguatkuasaannya.

(2) Bagi maksud subseksyen (1), pihak berkuasa tempatan atau
badan berkanun dikira menjalankan fungsi pengawalseliaan dan
penguatkuasaannya jika—

_(a)_ pihak berkuasa tempatan atau badan berkanun itu diberi
kuasa oleh mana-mana undang-undang bertulis yang suai
manfaat bagi atau berkaitan dengan pelaksanaan fungsi
pengawalseliaan dan penguatkuasaannya; dan


-----

76 _Rang Undang-Undang_

_(b)_ pembekalan yang dibuat oleh pihak berkuasa tempatan
atau badan berkanun itu bukanlah yang sama jenis atau
serupa dengan suatu pembekalan bercukai yang dibuat oleh
mana-mana orang lain dalam perjalanan atau penerusan
sesuatu perniagaan.

**Ejen**

**66. (1) Jika barang atau perkhidmatan dibekalkan oleh seseorang**
ejen yang bertindak bagi pihak seseorang prinsipal, pembekalan
itu hendaklah disifatkan dibuat oleh prinsipal dan bukan oleh
ejen itu.

(2) Jika barang atau perkhidmatan dibekalkan kepada seseorang
ejen yang bertindak bagi pihak seseorang prinsipal, pembekalan
itu hendaklah disifatkan dibuat kepada prinsipal dan bukan kepada
ejen itu.

(3) Jika barang atau perkhidmatan dibekalkan melalui seseorang
ejen yang bertindak atas namanya sendiri, pembekalan itu hendaklah
dikira sebagai suatu pembekalan kepada ejen itu dan sebagai suatu
pembekalan oleh ejen itu.

(4) Walau apa pun subseksyen (3), jika seseorang ejen bertindak
atas namanya sendiri sebagai seorang pelelong dan barang itu
bukan barang yang diperihalkan di bawah subperenggan 4(7)
Jadual Pertama—

_(a)_ pembekalan oleh seorang prinsipal yang ialah seorang
orang kena cukai kepada pelelong itu tidaklah diambil
kira; dan

_(b)_ pembekalan yang dibuat oleh pelelong itu hendaklah dikira
sebagai suatu pembekalan yang dibuat oleh prinsipal
itu dan pelelong itu sama ada dia ialah seorang orang
kena cukai atau tidak hendaklah bertanggungan bagi
apa-apa cukai yang genap masa dan kena dibayar ke
atas pembekalan itu.

(5) Jika barang atau perkhidmatan dibekalkan oleh seseorang
ejen yang bertindak bagi pihak seorang prinsipal yang ialah seorang
orang kena cukai dan tempatnya bukan di Malaysia, pembekalan
itu hendaklah disifatkan dibuat oleh ejen itu:

Dengan syarat bahawa pembekalan yang disifatkan dibuat oleh
ejen itu tidak termasuk apa-apa pembekalan yang dibuat oleh ejen
itu atas namanya sendiri.


-----

_Cukai Barang dan Perkhidmatan_ 77

(6) Bagi maksud subseksyen (5), seseorang hendaklah dikira
sebagai tempatnya bukan di Malaysia jika—

_(a)_ dia tiada establismen perniagaan atau establismen tetap
lain di Malaysia;

_(b)_ dia tiada apa-apa establismen sedemikian di mana-mana
negara dan tempat tinggal biasanya bukan di Malaysia;
atau

_(c)_ dia mempunyai establismen sedemikian kedua-duanya di
Malaysia dan di tempat lain dan establismennya yang
paling berkaitan secara langsung dengan pembekalan itu
bukan di Malaysia,

dan bagi maksud perenggan _(a),_ _(b) dan_ _(c), suatu establismen_
tetap di Malaysia atau di mana-mana negara lain termasuklah suatu
cawangan atau agensi yang melaluinya seseorang itu menjalankan
suatu perniagaan di Malaysia atau di negara lain itu, mengikut
mana-mana yang berkenaan.

(7) Jika barang diimport dan dibekalkan oleh seseorang ejen
yang ialah seorang orang kena cukai yang bertindak bagi pihak
seorang prinsipal yang ialah seorang yang selain orang kena
cukai, barang itu hendaklah disifatkan dimport dan dibekalkan
oleh ejen itu.

**Bekalan menjangkaui perubahan kadar atau perihalan**

**67.** (1) Walau apa pun seksyen 11, seksyen ini hendaklah terpakai
jika terdapat suatu perubahan dalam—

_(a)_ kadar cukai yang ditetapkan di bawah seksyen 10;

_(b)_ perihalan pembekalan barang atau perkhidmatan yang
ditentukan sebagai pembekalan berkadar sifar di bawah
seksyen 17; atau

_(c)_ perihalan pembekalan barang atau perkhidmatan yang
ditentukan sebagai pembekalan dikecualikan di bawah
seksyen 18.

(2) Jika terdapat perubahan dalam kadar cukai yang ditetapkan
di bawah seksyen 10, kadar yang cukai itu boleh dikenakan ke


-----

78 _Rang Undang-Undang_

atas apa-apa pembekalan yang menjangkau perubahan dalam kadar
cukai hendaklah seperti yang berikut:

_(a)_ cukai hendaklah dikenakan pada kadar cukai lama atas
amaun yang lebih tinggi yang berikut:

(i) bayaran penuh atau bayaran sebahagian yang
diterima sebelum tarikh perubahan dalam kadar
cukai itu; atau

(ii) nilai pembekalan barang itu jika barang itu
dipindahkannya atau tersedia secara keseluruhannya
atau sebahagiannya atau perkhidmatan dilaksanakan
secara keseluruhannya atau sebahagiannya sebelum
tarikh perubahan dalam kadar cukai itu; dan

_(b)_ cukai hendaklah dikenakan pada kadar cukai baru atas
perbezaan, jika ada, antara amaun keseluruhan pembekalan
dengan amaun yang disebut dalam perenggan _(a)._

(3) Jika terdapat perubahan dalam perihalan pembekalan barang
atau perkhidmatan yang ditentukan sebagai pembekalan berkadar
sifar di bawah seksyen 17, kadar yang cukai itu boleh dikenakan
ke atas pembekalan yang menjangkau perubahan dalam perihalan
hendaklah seperti yang berikut:

_(a)_ dalam hal pembekalan berkadar sifar bertukar kepada
pembekalan berkadar standard dan yang menjangkau
perubahan itu—

(i) tiada cukai hendaklah dikenakan ke atas amaun
yang lebih tinggi yang berikut:

_(aa) bayaran penuh atau bayaran sebahagian_
yang diterima sebelum tarikh perubahan
dalam perihalan itu; atau

_(bb) nilai pembekalan berkadar sifar barang itu_
jika barang itu dipindahkan atau tersedia
secara keseluruhannya atau sebahagiannya
atau perkhidmatan dilaksanakan secara
keseluruhannya atau sebahagiannya
sebelum tarikh perubahan dalam perihalan
itu; dan

(ii) cukai hendaklah dikenakan atas perbezaan, jika
ada, antara amaun keseluruhan pembekalan dengan
amaun yang disebut dalam subperenggan _(a)(i);_


-----

_Cukai Barang dan Perkhidmatan_ 79

_(b)_ dalam hal pembekalan berkadar standard bertukar kepada
pembekalan berkadar sifar dan yang menjangkau
perubahan—

(i) cukai hendaklah dikenakan atas amaun yang lebih
tinggi yang berikut:

_(aa) bayaran penuh atau bayaran sebahagian_
yang diterima sebelum tarikh perubahan
dalam perihalan itu; atau

_(bb) nilai pembekalan berkadar standard_
barang itu jika barang itu dipindahkan
atau tersedia secara keseluruhannya
atau sebahagiannya atau perkhidmatan
dilaksanakan secara keseluruhannya atau
sebahagiannya sebelum tarikh perubahan
dalam perihalan itu; dan

(ii) tiada cukai hendaklah dikenakan atas perbezaan, jika
ada, antara amaun keseluruhan pembekalan dengan
amaun yang disebut dalam subperenggan _(b)(i)._

(4) Jika terdapat perubahan dalam perihalan pembekalan barang
atau perkhidmatan yang ditentukan sebagai suatu pembekalan
dikecualikan di bawah seksyen 18, kadar yang cukai itu boleh
dikenakan atas pembekalan yang menjangkau perubahan dalam
perihalan itu hendaklah seperti yang berikut:

_(a)_ dalam hal suatu pembekalan dikecualikan bertukar
kepada pembekalan bercukai dan yang menjangkau
perubahan—

(i) tiada cukai hendaklah dikenakan atas amaun yang
lebih tinggi yang berikut:

(aa) bayaran penuh atau bayaran sebahagian
yang diterima sebelum tarikh perubahan
dalam perihalan itu; atau

_(bb) nilai pembekalan dikecualikan barang itu_
jika barang itu dipindahkan atau tersedia
secara keseluruhannya atau sebahagiannya
atau perkhidmatan dilaksanakan secara
keseluruhannya atau sebahagiannya
sebelum tarikh perubahan dalam perihalan
itu; dan


-----

80 _Rang Undang-Undang_

(ii) cukai hendaklah dikenakan atas perbezaan, jika
ada, antara amaun keseluruhan pembekalan dengan
amaun yang disebut dalam subperenggan _(a)(i);_

_(b)_ dalam hal pembekalan bercukai bertukar kepada pembekalan
dikecualikan dan yang menjangkau perubahan—

(i) cukai hendaklah dikenakan pada kadar cukai lama
atas amaun yang lebih tinggi yang berikut:

_(aa) bayaran penuh atau bayaran sebahagian_
yang diterima sebelum tarikh perubahan
dalam perihalan itu; atau

_(bb) nilai pembekalan bercukai barang itu jika_
barang itu dipindahkan atau tersedia
secara keseluruhannya atau sebahagiannya
atau perkhidmatan dilaksanakan secara
keseluruhannya atau sebahagiannya
sebelum tarikh perubahan dalam perihalan
itu; dan

(ii) tiada cukai boleh dikenakan atas perbezaan, jika
ada, antara amaun pembekalan keseluruhan dengan
amaun yang disebut dalam subperenggan _(b)(i)._

(5) Bagi maksud seksyen ini—

_(a)_ apa-apa pembekalan yang menjangkau perubahan dalam
kadar cukai atau perihalan merujuk kepada apa-apa
pembekalan jika—

(i) bayaran penuh diterima sebelum tarikh perubahan
dalam kadar cukai atau perihalan dan barang itu
dipindahkan atau tersedia secara keseluruhannya atau
perkhidmatan dilaksanakan secara keseluruhannya
selepas tarikh itu;

(ii) bayaran penuh diterima selepas tarikh perubahan
dalam kadar cukai atau perihalan dan barang itu
dipindahkan atau tersedia secara keseluruhannya atau
perkhidmatan dilaksanakan secara keseluruhannya
sebelum tarikh itu;

(iii) bayaran penuh diterima sebelum tarikh perubahan
dalam kadar cukai atau perihalan dan barang itu
dipindahkan atau tersedia secara sebahagiannya atau
perkhidmatan dilaksanakan secara sebahagiannya
sebelum dan selepas tarikh itu;


-----

_Cukai Barang dan Perkhidmatan_ 81

(iv) bayaran penuh diterima selepas tarikh perubahan
dalam kadar cukai atau perihalan dan barang itu
dipindahkan atau tersedia secara sebahagiannya atau
perkhidmatan dilaksanakan secara sebahagiannya
sebelum dan selepas tarikh itu;

(v) barang itu dipindahkan atau tersedia secara
keseluruhannya atau perkhidmatan dilaksanakan
secara keseluruhannya sebelum tarikh perubahan
dalam kadar cukai atau perihalan dan bayaran
sebahagian diterima sebelum dan selepas tarikh
itu;

(vi) barang itu dipindahkan atau tersedia secara
keseluruhannya atau perkhidmatan dilaksanakan
secara keseluruhannya selepas tarikh perubahan
dalam kadar cukai atau perihalan dan bayaran
sebahagian diterima sebelum dan selepas tarikh
itu;

(vii) bayaran sebahagian diterima sebelum tarikh
perubahan dalam kadar cukai atau perihalan dan
bayaran sebahagian diterima selepas tarikh itu;

(viii) bayaran sebahagian diterima sebelum tarikh
perubahan dalam kadar cukai atau perihalan
dan barang itu dipindahkan atau tersedia secara
sebahagiannya atau perkhidmatan dilaksanakan
secara sebahagiannya selepas tarikh itu;

(ix) barang dipindahkan atau tersedia secara
sebahagiannya atau perkhidmatan dilaksanakan
secara sebahagiannya sebelum tarikh perubahan
dalam kadar cukai atau perihalan dan bayaran
sebahagian diterima selepas tarikh itu; atau

(x) barang dipindahkan atau tersedia secara
sebahagiannya atau perkhidmatan dilaksanakan
secara sebahagiannya sebelum tarikh perubahan
dalam kadar cukai atau perihalan dan barang itu
dipindahkan atau tersedia secara sebahagiannya atau
perkhidmatan dilaksanakan secara sebahagiannya
selepas tarikh itu;

_(b)_ “kadar cukai baru” ertinya kadar cukai yang terpakai pada
tarikh perubahan dalam kadar cukai itu berkuat kuasa;

_(c)_ “kadar cukai lama” ertinya kadar cukai yang terpakai
sebaik sebelum tarikh perubahan dalam kadar cukai itu
berkuat kuasa;


-----

82 _Rang Undang-Undang_

_(d)_ “pembekalan berkadar standard” ertinya apa-apa pembekalan
yang boleh dikenakan kadar cukai yang ditetapkan di
bawah seksyen 10.

(6) Mana-mana orang yang melanggar seksyen ini melakukan
suatu kesalahan.

**Pelarasan kontrak pada perubahan cukai**

**68. Jika selepas membuat apa-apa kontrak bagi apa-apa pembekalan**
bercukai barang atau perkhidmatan dan sebelum barang itu dibekalkan
atau perkhidmatan itu dilaksanakan, terdapat perubahan dalam
kadar cukai yang dikenakan atas pembekalan itu, maka melainkan
jika terdapat peruntukan yang nyata bagi mengecualikan apa-apa
perubahan pada cukai yang dikenakan dalam kontrak itu atau
jika perubahan pada kadar cukai telah diambil kira, kontrak itu
hendaklah disifatkan sebagai diselaraskan seperti yang berikut:

_(a)_ jika perubahan pada kadar cukai menjadikan pembekalan
itu bertanggungan untuk dikenakan cukai atau menaikkan
amaun apa-apa cukai yang dikenakan atau yang boleh
dikenakan berhubung dengan pembekalan itu, pembekal
itu boleh menambah kepada harga yang dipersetujui
dalam kontrak amaun cukai atau kenaikan pada cukai
itu;

_(b)_ jika perubahan pada kadar cukai menjadikan pembekalan
itu dikecualikan daripada cukai atau mengurangkan
amaun apa-apa cukai yang dikenakan atau yang boleh
dikenakan berhubung dengan pembekalan itu, pembekal
boleh memotong daripada harga yang telah dipersetujui
dalam kontrak amaun cukai atau pengurangan pada cukai
itu.

**Pemindahan usaha berterusan**

**69. (1) Jika mana-mana orang kena cukai (kemudian daripada**
ini disebut “pemindah”) memindahkan perniagaannya kepada
orang lain (kemudian daripada ini disebut “penerima pindahan”)
sebagai usaha berterusan—

_(a)_ bagi maksud untuk menentukan sama ada penerima
pindahan adalah bertanggungan untuk berdaftar di
bawah Akta ini, penerima pindahan hendaklah dikira


-----

_Cukai Barang dan Perkhidmatan_ 83

sebagai telah menjalankan perniagaan itu sebelum dan
juga selepas pemindahan itu dan apa-apa pembekalan
oleh pemindah hendaklah dikira sebagai dibekalkan oleh
penerima pindahan itu; dan

_(b)_ pemindah hendaklah memindahkan kepada penerima
pindahan, melainkan jika dibenarkan selainnya secara
bertulis oleh pegawai cukai barang dan perkhidmatan atas
permintaan pemindah itu, semua rekod yang berhubungan
dengan perniagaan itu sebagaimana yang dikehendaki di
bawah seksyen 36 dan penerima pindahan itu hendaklah
menyimpan rekod itu menurut seksyen 36.

(2) Jika—

_(a)_ suatu perniagaan atau sebahagian daripadanya yang
dijalankan oleh orang kena cukai dipindahkan sebagai
usaha berterusan kepada penerima pindahan yang ialah
atau akan menjadi orang kena cukai menurut kuasa
pemindahan itu bersama dengan aset perniagaan itu;
dan

_(b)_ menurut kuasa Jadual Kedua, pembekalan aset kepada
orang kena cukai dikira sebagai bukan pembekalan
barang atau pembekalan perkhidmatan,

penerima pindahan hendaklah disifatkan telah menanggung cukai
input atas nilai pembekalan aset itu dan telah menolak cukai input
daripada apa-apa cukai output yang kena dibayar oleh penerima
pindahan pada hari pembekalan itu.

(3) Bagi maksud seksyen ini, nilai pembekalan apa-apa aset
di bawah subseksyen (2) hendaklah dikira mengikut seksyen 15
tanpa tambahan cukai.

(4) Pemindah dan penerima pindahan boleh menuntut apaapa cukai input yang ditanggung yang bersampingan dengan
pemindahan usaha berterusan itu.

**Usaha sama**

**70. (1) Jika dua orang berdaftar atau lebih menyertai suatu aktiviti**
yang berhubungan dengan petroleum di bawah suatu usaha sama,
yang dibuktikan secara kontrak bertulis, bagi maksud membuat
pembekalan bercukai (kemudian daripada ini disebut “pengusaha”),
pengusaha itu boleh memohon kepada Ketua Pengarah untuk
disifatkan sebagai suatu usaha sama


-----

84 _Rang Undang-Undang_

(2) Pengusaha hendaklah, dalam permohonan di bawah
subseksyen (1), mencalonkan seorang daripada pengusaha untuk
menjadi pengendali usaha atau melantik suatu syarikat pengendalian
bersama untuk menjadi pengendali usaha.

(3) Suatu syarikat pengendalian bersama yang dilantik di
bawah subseksyen (2) hendaklah disifatkan sebagai orang kena
cukai bagi maksud usaha sama itu.

(4) Jika suatu usaha sama di bawah subseksyen (1) telah
diluluskan, usaha sama itu hendaklah didaftarkan sebagai orang
berdaftar dan pendaftaran itu hendaklah atas nama pengendali
usaha itu.

(5) Jika suatu usaha sama telah didaftarkan di bawah
subseksyen (4)—

_(a)_ pengendali usaha hendaklah menyenggara suatu akaun
berasingan bagi usaha sama itu;

_(b)_ apa-apa pembekalan bercukai barang atau perkhidmatan
bagi maksud untuk menjalankan perniagaan usaha sama
antara seorang pengusaha dengan pengendali usaha
tidaklah diambil kira;

_(c) jika—_

(i) setiap pengusaha yang memperoleh apa-apa
pembekalan bercukai barang atau perkhidmatan
bagi usaha sama itu, pengusaha itu hendaklah
menuntut potongan cukai input atas perolehan
yang dibuat olehnya berkenaan dengan usaha
sama itu;

(ii) pengendali usaha yang memperoleh apa-apa
pembekalan bercukai barang atau perkhidmatan bagi
usaha sama itu, pengendali usaha itu hendaklah
menuntut potongan cukai input atas perolehan
yang dibuat olehnya berkenaan dengan usaha
sama itu;

_(d)_ setiap pengusaha hendaklah mengakaun dan membayar
cukai atas pembekalan yang dibuat olehnya berkenaan
dengan usaha sama itu.

(6) Ketua Pengarah boleh membatalkan pendaftaran suatu
usaha sama di bawah subseksyen (4) jika difikirkannya patut bagi
perlindungan hasil


-----

_Cukai Barang dan Perkhidmatan_ 85

(7) Semua pengusaha usaha sama itu hendaklah bertanggungan
secara bersesama dan berasingan bagi apa-apa cukai yang kena
dibayar daripada pengendali usaha.

(8) Jika Menteri menetapkan apa-apa aktiviti lain untuk disifatkan
sebagai suatu usaha sama di bawah seksyen 181, seksyen ini
hendaklah terpakai mutatis mutandis bagi aktiviti yang ditetapkan
itu.

(9) Bagi maksud seksyen ini—

_(a)_ “usaha sama” ertinya suatu perkiraan secara kontrak
yang menurutnya dua pihak atau lebih mengusahakan
suatu aktiviti ekonomi yang tertakluk kepada kawalan
bersama tetapi tidak termasuk entiti yang dikawal secara
bersama;

_(b)_ “aktiviti yang berhubungan dengan petroleum” ertinya
suatu aktiviti huluan yang bermula dengan carigali awal
termasuk aktiviti seismos dan menggerudi dan berakhir
apabila hasil (minyak mentah atau gas asli) meninggalkan
pelantar untuk diangkut ke kemudahan penyimpanan;

_(c)_ apa-apa aktiviti yang berhubungan dengan petroleum yang
dikhidmat luar kepada pihak ketiga hendaklah diambil
sebagai suatu aktiviti yang dijalankan dan diuruskan oleh
pihak ketiga itu dan bukan suatu aktiviti yang dijalankan
dan diuruskan oleh usaha sama itu;

_(d)_ “pengusaha” ertinya suatu pihak kepada suatu usaha sama
dan yang mempunyai kawalan bersama ke atas usaha
sama itu; dan

_(e)_ “pengendali usaha ” ertinya orang yang mengendalikan
atau menguruskan usaha sama itu.

(10) Mana-mana orang yang melanggar subseksyen (5) berhubung
dengan perenggan _(d) melakukan suatu kesalahan._

**Skim Penggudangan**

**71. (1) Jika barang diimport yang ke atasnya cukai boleh dikenakan**
di bawah Akta ini dibekalkan sedangkan barang diimport itu adalah
tertakluk kepada skim penggudangan dan sebelum peringkat duti,
maka jika terdapat lebih daripada satu pembekalan sedemikian,
apa-apa pembekalan melainkan pembekalan terakhir hendaklah,
kecuali jika ternyata niatnya adalah berlawanan, tidak diambil
ki


-----

86 _Rang Undang-Undang_

(2) Pembekalan terakhir yang disebut dalam subseksyen (1)
hendaklah dikira sebagai berlaku di peringkat duti dan nilai
pembekalan itu hendaklah dikira sebagai termasuk duti, jika
ada.

(3) Cukai atas pembekalan terakhir yang disebut dalam
subseksyen (1) hendaklah genap masa dan kena dibayar di
peringkat duti, bersama dengan duti, jika ada, oleh orang yang
dikehendaki untuk membayar duti atau, jika tiada duti yang genap
masa dan kena dibayar, oleh orang yang memindahkan barang,
kecuali sebagaimana yang diperuntukkan selainnya oleh peraturanperaturan yang dibuat di bawah Akta ini.

(4) Tiada seorang pun boleh memindahkan daripada skim
penggudangan apa-apa barang yang tertakluk kepada cukai dan
duti kecuali—

_(a)_ selepas pembayaran cukai bersama dengan duti, jika
ada;

_(b)_ jika barang itu berada dalam gudang kastam atau gudang
berlesen, di bawah apa-apa syarat yang difikirkan oleh
Ketua Pengarah patut untuk dikenakan, untuk disimpan
dalam gudang kastam atau gudang berlesen yang lain;
atau

_(c)_ menurut apa-apa syarat sebagaimana yang difikirkan oleh
Ketua Pengarah patut untuk dikenakan, untuk dieksport
semula dari Malaysia,

dan apa-apa barang tidak sekali-kali boleh dipindahkan dari suatu
gudang.

(5) Apa-apa barang yang tidak tertakluk kepada apa-apa duti
hendaklah ditafsirkan sebagai berada di bawah kawalan kastam
jika barang itu tertakluk kepada skim penggudangan dan hendaklah
ditafsirkan sebagai dipindahkan daripada kawalan kastam jika
barang itu dipindahkan dari skim penggudangan.

(6) Sebutan mengenai barang yang tertakluk kepada skim
penggudangan di bawah seksyen ini ialah sebutan mengenai
barang yang disimpan dalam suatu gudang atau yang diangkut
antara gudang tanpa pembayaran apa-apa cukai atau duti dan
sebutan mengenai pemindahan barang dari suatu gudang hendaklah
ditafsirkan sewajarnya.


-----

_Cukai Barang dan Perkhidmatan_ 87

(7) Bagi maksud seksyen ini—

_(a)_ “gudang kastam” mempunyai erti yang diberikan kepadanya
dalam seksyen 2 Akta Kastam 1967;

_(b)_ “duti” ertinya duti kastam atau duti eksais atau kedua-dua
duti kastam dan duti eksais;

_(c)_ “kedai bebas cukai” mempunyai erti yang diberikan
kepadanya dalam seksyen 2 Akta Kastam 1967;

_(d)_ “peringkat duti”, berhubungan dengan apa-apa barang,
ertinya masa apabila barang itu dipindahkan daripada
skim penggudangan;

_(e)_ “depot pelepasan pedalaman” mempunyai erti yang diberikan
kepadanya dalam seksyen 2 Akta Kastam 1967;

_(f)_ “gudang berlesen” mempunyai erti yang diberikan kepadanya
dalam seksyen 2 Akta Kastam 1967;

_(g)_ “gudang” ertinya—

(i) mana-mana gudang kastam;

(ii) mana-mana gudang berlesen;

(iii) mana-mana kedai bebas cukai;

(iv) mana-mana depot pelepasan pedalaman.

(8) Mana-mana orang yang melanggar subseksyen (4) melakukan
suatu kesalahan.

**Skim Pedagang Diluluskan**

**72. (1) Hendaklah ada suatu skim yang dikenali sebagai “Skim**
Pedagang Diluluskan” yang membenarkan Ketua Pengarah untuk
menggantung pembayaran cukai yang dikenakan ke atas barang
yang diimport oleh mana-mana orang kena cukai yang layak
pada masa pengimportan dengan syarat barang itu diimport dalam
perjalanan atau penerusan perniagaannya.

(2) Mana-mana orang kena cukai yang diberi kelulusan di bawah
Skim Pedagang Diluluskan hendaklah mengakaun pembayaran cukai
yang digantung bersama dengan cukai yang boleh dikenakan ke
atas pembekalan barang atau perkhidmatan yang dibuat olehnya
dalam penyata bagi tempoh bercukai yang penggantungan itu
adalah berhubungan dengannya tertakluk kepada syarat yang
ditetapkan.


-----

88 _Rang Undang-Undang_

**Skim Pengilang Tol Diluluskan**

**73. (1) Hendaklah ada suatu skim yang dikenali sebagai “Skim**
Pengilang Tol Diluluskan” yang membenarkan mana-mana orang
kena cukai yang layak untuk tidak mengambil kira pembekalan
barang yang mengandungi perawatan atau pemprosesan barang
bagi dan kepada seseorang yang tempatnya di suatu negara selain
Malaysia tertakluk kepada syarat yang ditetapkan (kemudian
daripada ini disebut “pengilang tol”).

(2) Mana-mana orang yang tempatnya di Malaysia dan menerima
barang yang telah dirawat atau diproses daripada pengilang
tol (kemudian daripada ini disebut “penerima”), hendaklah
mengakaun dan membayar cukai seolah-olah penerima itu sendiri
telah membekalkan dan memperoleh barang itu di Malaysia
dalam perjalanan atau penerusan perniagaannya dan seolah-olah
pembekalan itu ialah pembekalan bercukai.

(3) Walau apa pun seksyen 11, pembekalan barang yang telah
dirawat atau diproses itu hendaklah dianggap sebagai berlaku
pada masa yang lebih awal daripada masa-masa yang berikut:

_(a)_ apabila suatu pembayaran berkenaan dengan pembekalan
itu dibuat; atau

_(b)_ apabila penerima menerima suatu invois yang berhubungan
dengan pembekalan itu.

(4) Penerima hendaklah—

_(a)_ jika dia seorang orang kena cukai, memasukkan cukai
yang genap masa dan kena dibayar dalam penyatanya;
atau

_(b)_ jika dia bukan seorang orang kena cukai, menjadi
bertanggungan terhadap cukai itu.

(5) Penerima hendaklah mengakaun dan membayar cukai
seolah-olah cukai itu ialah suatu cukai atas pembekalan yang
dibuat olehnya.

(6) Bagi maksud seksyen ini, seseorang hendaklah dikira
tempatnya di sesuatu negara jika—

_(a)_ dia mempunyai establismen perniagaan atau establismen
tetap di negara itu dan tiada establismen sedemikian di
tempat lain;


-----

_Cukai Barang dan Perkhidmatan_ 89

_(b)_ dia tidak mempunyai establismen sedemikian di manamana negara tetapi tempat tinggal biasanya ialah di
negara itu; atau

_(c)_ dia mempunyai establismen sedemikian di negara itu dan
di tempat lain dan establismennya yang paling berkaitan
secara langsung dengan pembekalan itu ialah di negara
itu.

(7) Bagi maksud subseksyen (6), suatu establismen tetap
dalam mana-mana negara termasuk suatu cawangan atau agensi
yang melaluinya seseorang menjalankan perniagaan dalam negara
itu.

**Skim Tukang Emas Diluluskan**

**74. (1) Hendaklah ada suatu skim yang dikenali sebagai “Skim**
Tukang Emas Diluluskan” yang membenarkan mana-mana
orang kena cukai yang layak untuk mengira suatu pembekalan
barang yang ditetapkan kepadanya seolah-olah dia sendiri telah
membekalkan dan memperoleh barang itu dalam perjalanan atau
penerusan perniagaannya (kemudian daripada ini disebut “tukang
emas diluluskan”).

(2) Jika mana-mana orang kena cukai membuat apa-apa
pembekalan barang yang ditetapkan kepada tukang emas diluluskan
dan pembekalan barang yang ditetapkan itu ialah suatu pembekalan
bercukai (kemudian daripada ini disebut “pembekal”), cukai atas
pembekalan barang yang ditetapkan itu hendaklah tidak diakaun
oleh pembekal tertakluk kepada syarat yang ditetapkan.

(3) Tukang emas diluluskan yang menerima pembekalan barang
yang ditetapkan daripada pembekal hendaklah mengakaun dan
membayar cukai itu seolah-olah dia sendiri telah membekalkan
dan memperoleh barang itu di Malaysia dalam perjalanan atau
penerusan perniagaannya dan seolah-olah pembekalan barang yang
ditetapkan itu merupakan pembekalan bercukai.

(4) Walau apa pun seksyen 11, pembekalan barang yang
ditetapkan itu hendaklah dikira sebagai telah dibuat pada masa
yang lebih awal daripada masa-masa yang berikut:

_(a)_ apabila suatu pembayaran berkenaan dengan pembekalan
barang yang ditetapkan itu dibuat; atau

_(b)_ apabila tukang emas diluluskan menerima suatu invois
yang berhubungan dengan pembekalan itu.


-----

90 _Rang Undang-Undang_

(5) Tukang emas diluluskan hendaklah mengakaun dan membayar
cukai seolah-olah cukai itu ialah cukai ke atas pembekalan barang
yang ditetapkan yang dibuat olehnya.

**Skim Kadar Rata**

**75. (1) Hendaklah ada suatu skim yang dikenali sebagai “Skim**
Kadar Rata” yang membenarkan mana-mana orang yang layak dan
menjalankan perniagaan yang melibatkan aktiviti yang ditetapkan
(kemudian daripada ini disebut “orang yang diluluskan”) untuk
memasukkan suatu tambahan kadar rata yang ditetapkan dalam
balasan bagi apa-apa pembekalan bercukai barang yang dibuat
olehnya daripada aktiviti yang ditetapkan kepada mana-mana orang
berdaftar dalam perjalanan atau penerusan perniagaan itu.

(2) Orang yang diluluskan tidak boleh—

_(a)_ mengakaun tambahan kadar rata yang ditetapkan itu;
dan

_(b)_ berhak kepada kredit cukai input terhadap cukai output
di bawah seksyen 38.

(3) Orang yang berdaftar hendaklah berhak kepada kredit cukai
input terhadap cukai output di bawah seksyen 38 atas apa-apa
pembekalan bercukai barang yang diperoleh daripada orang yang
diluluskan daripada aktiviti yang ditetapkan di bawah Skim Kadar
Rata yang bersamaan dengan amaun tambahan kadar rata yang
ditetapkan atas pembekalan itu.

**Ekuiti dan pasaran niaga hadapan**

**76. (1) Seseorang pemegang Lesen Perkhidmatan Pasaran Modal**
dan pemegang Lesen Wakil Perkhidmatan Pasaran Modal hendaklah
dikira sebagai suatu entiti tunggal bagi maksud pendaftaran di
bawah Akta ini:

Dengan syarat bahawa pemegang Lesen Perkhidmatan Pasaran
Modal ialah orang kena cukai.

(2) Pendaftaran entiti tunggal itu hendaklah atas nama
pemegang Lesen Perkhidmatan Pasaran Modal dan pemegang
Lesen Perkhidmatan Pasaran Modal itu hendaklah menjadi ketua
anggota bagi entiti tunggal itu.


-----

_Cukai Barang dan Perkhidmatan_ 91

(3) Jika pemegang Lesen Perkhidmatan Pasaran Modal dan
pemegang Lesen Wakil Perkhidmatan Pasaran Modal telah
didaftarkan sebagai suatu entiti tunggal—

_(a)_ pemegang-pemegang Lesen Wakil Perkhidmatan Pasaran
Modal hendaklah menjadi anggota kepada entiti tunggal
itu;

_(b)_ apa-apa pembekalan bercukai barang atau perkhidmatan
dalam menjalankan suatu perniagaan yang berurusan
dalam sekuriti atau perdagangan kontrak niaga hadapan
antara anggota dengan ketua anggota bagi entiti tunggal
itu hendaklah tidak diambil kira;

_(c)_ apa-apa perniagaan yang berurusan dalam sekuriti atau
perdagangan kontrak niaga hadapan yang ditransaksikan
oleh seorang anggota entiti tunggal itu hendaklah dikira
sebagai pembekalan yang dibuat oleh ketua anggota
itu;

_(d)_ apa-apa pembekalan barang dan perkhidmatan dalam
menjalankan suatu perniagaan yang berurusan dalam
sekuriti atau perdagangan kontrak niaga hadapan yang
dibuat kepada anggota entiti tunggal itu hendaklah dikira
sebagai pembekalan yang dibuat kepada ketua anggota
itu;

_(e)_ ketua anggota entiti tunggal itu hendaklah menyenggara
akaun yang berasingan bagi setiap anggota entiti
tunggalnya;

_(f) ketua anggota entiti tunggal itu hendaklah bertanggungan_
ke atas apa-apa pembekalan bercukai yang dibuat oleh
entiti tunggal itu dalam menjalankan perniagaan yang
berurusan dalam sekuriti atau perdagangan kontrak niaga
hadapan;

_(g)_ apa-apa cukai input yang dibenarkan kepada mana-mana
anggota entiti tunggal itu dalam menjalankan perniagaan
yang berurusan dalam sekuriti atau perdagangan kontrak
niaga hadapan hendaklah dituntut oleh ketua anggota itu
bagi pihak anggota-anggota entiti tunggal itu.

(4) Bagi maksud seksyen ini—

_(a)_ “Lesen Perkhidmatan Pasaran Modal” mempunyai erti
yang diberikan kepadanya di bawah seksyen 2 Akta
Pasaran Modal dan Perkhidmatan 2007 [Akta 671];


-----

92 _Rang Undang-Undang_

_(b)_ “Lesen Wakil Perkhidmatan Pasaran Modal” mempunyai
erti yang diberikan kepadanya di bawah seksyen 2 Akta
Pasaran Modal dan Perkhidmatan 2007.

BAHAGIAN IX

KETETAPAN CUKAI BARANG DAN PERKHIDMATAN

**Ketetapan umum**

**77. (1) Ketua Pengarah boleh, pada bila-bila masa, membuat**
suatu ketetapan umum tentang pemakaian mana-mana peruntukan
Akta ini berhubung dengan mana-mana orang atau golongan orang,
atau apa-apa jenis perkiraan.

(2) Ketua Pengarah boleh menarik balik, sama ada keseluruhannya
atau sebahagiannya, apa-apa ketetapan umum yang dibuat di
bawah seksyen ini.

(3) Walau apa pun peruntukan Akta ini, jika suatu ketetapan
umum dalam subseksyen (1) terpakai bagi mana-mana orang
berhubung dengan suatu perkiraan dan orang itu menggunakan
peruntukan itu mengikut cara yang dinyatakan dalam ketetapan
itu, Ketua Pengarah hendaklah menggunakan peruntukan itu
berhubung dengan orang dan perkiraan itu mengikut ketetapan
itu.

**Ketetapan awal**

**78. (1) Tertakluk kepada seksyen ini dan apa-apa peraturan**
yang dibuat di bawah Akta ini, atas permohonan yang dibuat
oleh mana-mana orang, Ketua Pengarah hendaklah membuat suatu
ketetapan awal tentang pemakaian mana-mana peruntukan Akta ini
bagi orang itu dan perkiraan yang baginya ketetapan itu dipohon
dan ketetapan itu hendaklah mula berkuat kuasa dari tarikh yang
dinyatakan dalam ketetapan itu.

(2) Permohonan di bawah subseksyen (1) hendaklah dibuat
mengikut cara dan bentuk yang ditentukan oleh Ketua Pengarah
dan tertakluk kepada fi yang ditetapkan.

(3) Walau apa pun peruntukan Akta ini, jika suatu ketetapan
awal terpakai bagi mana-mana orang berhubung dengan suatu
perkiraan dan orang itu menggunakan peruntukan itu mengikut


-----

_Cukai Barang dan Perkhidmatan_ 93

cara yang dinyatakan dalam ketetapan itu, Ketua Pengarah
hendaklah menggunakan peruntukan itu berhubung dengan orang
dan perkiraan itu mengikut ketetapan itu.

(4) Suatu ketetapan awal yang dibuat di bawah subseksyen (1)
tidak terpakai bagi seseorang berhubung dengan suatu perkiraan
jika—

_(a)_ perkiraan itu secara material berbeza daripada perkiraan
yang dinyatakan dalam ketetapan itu;

_(b)_ terdapat suatu peninggalan atau salah nyataan yang material
dalam, atau berkaitan dengan pemakaian ketetapan itu;

_(c)_ Ketua Pengarah membuat tanggapan tentang suatu kejadian
masa hadapan atau perkara lain yang material kepada
ketetapan itu, dan tanggapan itu kemudiannya terbukti
sebagai tidak betul; atau

_(d)_ orang itu tidak memenuhi apa-apa syarat yang ditetapkan
oleh Ketua Pengarah.

**Kemuktamadan ketetapan awal**

**79.** (1) Suatu ketetapan awal yang dikeluarkan kepada manamana orang bagi maksud apa-apa perkiraan adalah muktamad.

(2) Tiada rayuan boleh dikemukakan oleh mana-mana orang
terhadap apa-apa ketetapan awal.

**Penerimaan dua ketetapan awal**

**80.** Jika seseorang pemohon menerima dua atau lebih ketetapan
awal yang berbeza mengenai hal perkara yang sama, ketetapan
itu hendaklah disifatkan sebagai batal dan pemohon itu hendaklah
dengan serta-merta memberitahu Ketua Pengarah yang hendaklah,
dalam masa tiga puluh hari dari tarikh pemberitahuan itu,
mengeluarkan suatu ketetapan awal yang baru.

**Ketetapan tidak terpakai apabila peruntukan Akta dipinda**
**atau dimansuhkan**

**81.** Suatu ketetapan tidak terpakai dari tarikh suatu peruntukan
Akta ini dipinda atau dimansuhkan setakat yang pindaan atau
pemansuhan itu mengubah cara peruntukan itu terpakai dalam
ketetapan itu.


-----

94 _Rang Undang-Undang_

BAHAGIAN X

PENGUATKUASAAN

**Kuasa pemeriksaan dan penyiasatan**

**82.** Mana-mana pegawai kanan cukai barang dan perkhidmatan
hendaklah mempunyai semua kuasa yang perlu untuk menjalankan
suatu pemeriksaan dan untuk menyiasat pelakuan apa-apa kesalahan
di bawah Akta ini.

**Akses ke tempat atau premis**

**83.** (1) Mana-mana pegawai kanan cukai barang dan perkhidmatan
hendaklah bagi maksud Akta ini pada setiap masa mempunyai
akses sepenuhnya dan secara bebas ke mana-mana tempat atau
premis di mana seseorang menjalankan perniagaannya.

(2) Jika mana-mana pegawai kanan cukai barang dan
perkhidmatan menjalankan kuasanya di bawah subseksyen (1),
orang yang menjalankan perniagaannya atau mana-mana orang
lain yang berada di tempat atau premis pada masa kemasukan itu
hendaklah menyediakan kepadanya segala kemudahan dan bantuan
yang munasabah dan bantuan bagi dia menjalankan kewajipannya
di bawah seksyen ini.

(3) Jika mana-mana pegawai kanan cukai barang dan perkhidmatan
memasuki mana-mana tempat atau premis mengikut peruntukan
seksyen ini, dia boleh—

_(a)_ menghendaki orang kena cukai atau mana-mana orang
lain untuk mengemukakan apa-apa barang, dokumen atau
benda yang berhubungan dengan perniagaan orang itu
dan, jika dia ialah orang kena cukai, apa-apa rekod yang
dikehendaki untuk disimpan di bawah seksyen 36;

_(b)_ memeriksa apa-apa barang, dokumen atau benda;

_(c)_ menyita dan menahan apa-apa barang, dokumen atau benda
jika pada pendapatnya ia boleh memberi keterangan
mengenai pelakuan apa-apa kesalahan di bawah Akta
ini;

_(d)_ menghendaki orang itu untuk menjawab apa-apa soalan
yang berhubungan dengan apa-apa barang, dokumen atau
benda;


-----

_Cukai Barang dan Perkhidmatan_ 95

_(e)_ menghendaki apa-apa bekas, sampul atau bekas muatan yang
lain di dalam tempat atau premis itu untuk dibuka;

_(f) atas risiko dan perbelanjaan pemunya perniagaan itu,_
membuka dan memeriksa apa-apa bungkusan, atau apaapa barang atau bahan di dalam tempat atau premis itu;
atau

_(g)_ mengambil sampel mana-mana barang atau bahan dan
membuat salinan atau cabutan apa-apa dokumen, jika
difikirkannya perlu.

(4) Jika mana-mana pegawai kanan cukai barang dan perkhidmatan
tidak dapat memperoleh akses sepenuhnya dan secara bebas ke
tempat atau premis di bawah subseksyen (1) atau ke mana-mana
bekas muatan yang berada di dalam tempat atau premis itu dia
boleh, pada bila-bila masa, memasuki tempat atau premis itu, dan
membuka tempat muatan itu dengan menggunakan kekerasan, jika
perlu.

(5) Mana-mana orang yang enggan untuk membenarkan
mana-mana pegawai kanan cukai barang dan perkhidmatan untuk
memasuki mana-mana tempat atau premis mengikut seksyen
ini melakukan suatu kesalahan dan boleh, apabila disabitkan,
dipenjarakan selama tempoh tidak melebihi tujuh tahun atau
didenda tidak melebihi satu ratus ribu ringgit atau
kedua-duanya.

**Akses kepada maklumat yang direkodkan atau data**
**berkomputer**

**84. (1) Mana-mana pegawai kanan cukai barang dan perkhidmatan**
yang menjalankan kuasanya di bawah seksyen 82, 83 dan 86
dan mana-mana pegawai cukai barang dan perkhidmatan yang
menjalankan kuasanya di bawah seksyen 87 hendaklah diberi akses
kepada apa-apa maklumat yang direkodkan atau data berkomputer,
sama ada disimpan dalam komputer atau selainnya.

(2) Dalam menjalankan kuasanya, pegawai kanan cukai barang
dan perkhidmatan atau pegawai cukai barang dan perkhidmatan,
mengikut mana-mana yang berkenaan—

_(a)_ boleh memeriksa dan meneliti pengendalian apa-apa
komputer dan apa-apa alat atau bahan yang berkaitan
yang dia mempunyai sebab yang munasabah untuk
mengesyaki digunakan atau telah digunakan berkaitan
dengan maklumat atau data itu; dan


-----

96 _Rang Undang-Undang_

_(b)_ boleh menghendaki—

(i) orang yang olehnya atau yang bagi pihaknya,
pegawai cukai dan perkhidmatan itu mempunyai
sebab yang munasabah untuk mengesyaki komputer
itu digunakan atau telah digunakan sedemikian;
atau

(ii) orang yang menjaga, atau selainnya terlibat dalam,
pengendalian komputer, alat atau bahan itu,

untuk memberinya apa-apa bantuan yang munasabah sebagaimana
yang dikehendakinya bagi maksud seksyen ini.

(3) Pegawai kanan cukai barang dan perkhidmatan atau
pegawai cukai barang dan perkhidmatan, mengikut mana-mana
yang berkenaan, boleh membuat salinan atau mengambil cabutan
maklumat yang direkodkan atau data berkomputer, jika difikirkannya
perlu.

(4) Bagi maksud subseksyen (1), “akses” termasuk diberi
kata laluan, kod penyulitan, kod penyahsulitan, perisian atau
perkakasan yang perlu dan apa-apa cara lain yang dikehendaki
bagi membolehkan pemahaman maklumat yang direkodkan atau
data berkomputer itu.

**Majistret boleh mengeluarkan waran geledah**

**85.** (1) Apabila ternyata pada mana-mana Majistret, berdasarkan
maklumat bertulis dengan bersumpah dan selepas apa-apa siasatan
yang difikirkannya perlu, bahawa terdapat sebab yang munasabah
untuk mempercayai bahawa di dalam mana-mana tempat, premis
atau pengangkut, terdapat apa-apa barang, dokumen atau benda yang
disembunyikan atau disimpan yang boleh memberikan keterangan
berhubung dengan pelakuan suatu kesalahan di bawah Akta ini,
Majistret itu boleh mengeluarkan suatu waran yang memberi
kuasa mana-mana pegawai cukai barang dan perkhidmatan yang
dinamakan dalamnya, pada bila-bila masa dan dengan atau tanpa
bantuan—

_(a)_ untuk memasuki tempat, premis atau pengangkut itu untuk
menggeledah dan menyita barang, dokumen atau benda
itu;


-----

_Cukai Barang dan Perkhidmatan_ 97

_(b)_ untuk menangkap mana-mana orang atau orang-orang
yang berada di dalam tempat, premis atau pengangkut
itu yang dalam milikannya barang, dokumen atau benda
ditemui atau yang disyaki dengan munasabah sebagai
telah menyembunyikan atau menyimpan barang, dokumen,
atau benda itu.

(2) Pegawai cukai barang dan perkhidmatan yang diberi
kuasa di bawah subseksyen (1) boleh, jika perlu untuk berbuat
demikian—

_(a)_ memecah buka mana-mana pintu luar atau pintu dalam
tempat, premis atau pengangkut itu dan memasuki tiaptiap bahagiannya, jika perlu dengan kekerasan;

_(b)_ mengalihkan dengan kekerasan apa-apa halangan kepada
kemasukan untuk menggeledah atau menyita sebagaimana
yang dia diberi kuasa untuk melakukannya; dan

_(c)_ menahan tiap-tiap orang yang ditemui di dalam tempat,
premis atau pengangkut itu sehingga penggeledahan itu
selesai.

**Menggeledah boleh dilakukan tanpa waran**

**86.** Apabila pegawai kanan cukai barang dan perkhidmatan
mendapati bahawa terdapat sebab yang munasabah untuk mempercayai
bahawa di dalam mana-mana tempat, premis atau pengangkut ada
tersembunyi atau disimpan apa-apa barang, dokumen, atau benda
yang boleh memberikan keterangan berhubung dengan pelakuan
apa-apa kesalahan di bawah Akta ini dan jika dia mempunyai alasan
yang munasabah bagi mempercayai bahawa oleh sebab kelewatan
dalam memperoleh suatu waran geledah barang, dokumen atau
benda itu mungkin akan dialihkan, dia boleh menjalankan dalam,
ke atas dan berkenaan dengan tempat, premis atau pengangkut
itu, semua kuasa di bawah seksyen 85 mengikut cara yang sama
seolah-olah dia telah diberi kuasa untuk berbuat demikian oleh
suatu waran yang dikeluarkan di bawah seksyen itu.

**Kuasa untuk menahan dan menggeledah pengangkut**

**87. (1) Pegawai cukai barang dan perkhidmatan boleh menahan**
dan memeriksa mana-mana pengangkut bagi maksud menentukan
sama ada apa-apa barang yang berkenaan dengannya dia mempunyai
sebab untuk mempercayai bahawa suatu kesalahan di bawah


-----

98 _Rang Undang-Undang_

Akta ini telah dilakukan terkandung di dalamnya dan orang yang
mengawal atau menjaga pengangkut itu hendaklah, jika dikehendaki
berbuat demikian oleh pegawai cukai barang dan perkhidmatan
itu—

_(a)_ memberhentikan pengangkut itu dan membenarkan pegawai
cukai barang dan perkhidmatan untuk memeriksanya;

_(b)_ memindahkan pengangkut itu ke tempat lain untuk
pemeriksaan; dan

_(c)_ tidak meneruskan sehingga kebenaran untuk berbuat
demikian diberikan oleh pegawai cukai barang dan
perkhidmatan itu.

(2) Orang yang mengawal atau menjaga pengangkut yang
diperiksa di bawah seksyen ini hendaklah, atas permintaan
pegawai cukai barang dan perkhidmatan, membuka semua bahagian
pengangkut itu untuk pemeriksaan oleh pegawai cukai barang dan
perkhidmatan itu dan mengambil segala langkah yang perlu bagi
membolehkan pemeriksaan sebagaimana yang difikirkan perlu
untuk dibuat oleh pegawai cukai barang dan perkhidmatan itu.

**Penyitaan barang, dsb., yang menjadi subjek kesalahan**

**88. (1) Semua barang, dokumen atau benda yang berkenaan**
dengannya pegawai cukai barang dan perkhidmatan mempunyai
sebab yang munasabah untuk mengesyaki bahawa telah berlaku
apa-apa kesalahan di bawah Akta ini atau apa-apa pelanggaran
mana-mana peruntukan Akta ini dan apa-apa bekas muatan,
bungkusan, pengangkut (jika pengangkut itu ialah vesel, vesel
itu hendaklah tidak melebihi dua ratus tan bersih muatan tanan
berdaftarnya atau jika pengangkut itu ialah pesawat, pesawat itu
hendaklah bukan pesawat yang terlibat dengan pengangkutan
antarabangsa) yang dalamnya barang, dokumen atau benda itu
dijumpai atau telah digunakan berkaitan dengan kesalahan atau
pelanggaran itu, dan apa-apa barang, dokumen, atau benda lain
yang dipercayai dengan munasabah sebagai mempunyai kaitan
dengan kes itu, boleh disita oleh pegawai cukai barang dan
perkhidmatan di dalam mana-mana tempat sama ada di darat atau
di dalam perairan wilayah.


-----

_Cukai Barang dan Perkhidmatan_ 99

(2) Apabila mana-mana barang, dokumen, benda, bekas muatan,
bungkusan atau pengangkut disita di bawah Akta ini, pegawai
cukai barang dan perkhidmatan hendaklah dengan serta merta
memberikan notis secara bertulis mengenai penyitaan itu dan
alasan mengenainya kepada pemunya barang, dokumen, bekas
muatan, bungkusan atau pengangkut itu, jika diketahui, sama
ada dengan menyerahkan notis itu kepadanya secara kendiri atau
melalui pos ke tempat kediamannya, jika diketahui.

(3) Seksyen ini berhubungan dengan penyitaan—

_(a)_ apa-apa barang, dokumen atau benda hendaklah terpakai
bagi semua kandungan apa-apa bekas muatan, bungkusan
atau pengangkut yang dalamnya barang, dokumen
atau benda itu dijumpai dan bagi apa-apa barang yang
digunakan untuk menyembunyikan barang, dokumen
atau benda itu;

_(b)_ apa-apa pengangkut hendaklah terpakai bagi takal,
kelengkapan dan perabot pengangkut itu dan jika
pengangkut itu ialah kenderaan binatang, bagi manamana binatang yang menarik pengangkut itu.

(4) Apa-apa barang daripada jenis yang cepat rosak atau manamana binatang yang disita di bawah seksyen ini boleh dengan
serta merta dijual dan hasil jualan itu hendaklah dipegang untuk
mematuhi keputusan apa-apa pendakwaan atau tuntutan.

**Senarai barang, dsb., yang disita**

**89. (1) Kecuali sebagaimana yang diperuntukkan dalam subseksyen**
(2), jika apa-apa penyitaan dibuat di bawah Bahagian ini, pegawai
kanan cukai barang dan perkhidmatan atau pegawai cukai barang
dan perkhidmatan, mengikut mana-mana yang berkenaan, hendaklah
menyediakan suatu senarai barang, dokumen atau benda yang disita
dan dengan segera menghantar suatu salinan yang ditandatangani
olehnya kepada penghuni tempat atau premis atau pemunya
pengangkut itu yang telah digeledah atau kepada mana-mana
orang lain yang berada di tempat, premis atau pengangkut itu.

(2) Jika tempat atau premis itu tidak dihuni, pegawai itu
hendaklah, bila-bila masa yang mungkin, menampalkan senarai
barang, atau dokumen yang disita itu secara mudah dilihat di
tempat atau premis itu.


-----

100 _Rang Undang-Undang_

**Pemulangan atau pelupusan barang boleh alih**

**90.** (1) Jika mana-mana barang boleh alih telah disita di bawah
Bahagian ini, pegawai kanan cukai barang dan perkhidmatan
boleh, mengikut budi bicaranya—

_(a)_ memulangkan barang boleh alih itu secara sementara
kepada pemunyanya atau kepada orang yang daripada
pemilikan, jagaan atau kawalannya ia disita, atau kepada
mana-mana orang yang difikirkan oleh pegawai kanan
cukai barang dan perkhidmatan itu sebagai berhak ke
atas barang boleh alih itu, tertakluk kepada terma dan
syarat sebagaimana yang dikenakan oleh pegawai kanan
cukai barang dan perkhidmatan, dan, tertakluk dalam
apa-apa keadaan, kepada pemberian jaminan yang
mencukupi yang memuaskan hati pegawai kanan cukai
barang dan perkhidmatan bahawa barang boleh alih itu
akan diserahkan kepada pegawai kanan cukai barang dan
perkhidmatan atas permintaan yang dibuat oleh pegawai
kanan cukai barang dan perkhidmatan dan apa-apa terma
dan syarat tersebut, jika ada, hendaklah dipatuhi;

_(b)_ memulangkan barang boleh alih itu kepada pemunyanya
atau kepada orang yang daripadanya pemilikan, jagaan atau
kawalannya ia disita, atau kepada orang yang difikirkan
oleh pegawai kanan cukai barang dan perkhidmatan itu
sebagai berhak ke atas barang boleh alih itu, dengan
kebebasan bagi orang itu yang kepadanya barang boleh
alih itu dipulangkan untuk melupuskannya, pemulangan
itu tertakluk kepada pemberian jaminan yang memuaskan
hati pegawai kanan cukai barang dan perkhidmatan itu
dalam suatu amaun yang tidak kurang daripada suatu
amaun yang, pada pendapat pegawai kanan cukai barang
dan perkhidmatan itu, menunjukkan—

(i) nilai barang boleh alih, pada tarikh barang itu
dipulangkan; dan

(ii) cukai genap masa dan kena dibayar berkenaan
dengannya,

bagi pembayaran amaun yang dijamin kepada Ketua Pengarah
dalam keadaan sekiranya mahkamah membuat suatu perintah
pelucuthakkan di bawah seksyen 123; atau


-----

_Cukai Barang dan Perkhidmatan_ 101

_(c) menjual atau memusnahkan barang boleh alih itu, mengikut_
kesesuaian hal keadaan, jika ia suatu benda hidup atau
jika, pada pendapat pegawai kanan cukai barang dan
perkhidmatan, ia merupakan jenis yang cepat rosak atau
merbahaya atau mungkin merosot dengan cepat dari
segi kualiti atau nilai, dan jika ia dijual, dia hendaklah
memegang hasil jualan itu untuk mematuhi keputusan
apa-apa pendakwaan atau tuntutan.

(2) Bila-bila masa apa-apa barang boleh alih dipulangkan atau
dilupuskan di bawah subseksyen (1), suatu dokumen yang berupa
suatu perakuan mengikut subseksyen 118(1) hendaklah dikeluarkan
oleh pegawai kanan cukai barang dan perkhidmatan.

(3) Mana-mana orang yang—

_(a)_ tidak menyerahkan atas permintaan kepada pegawai kanan
cukai barang dan perkhidmatan barang boleh alih yang
dipulangkan secara sementara kepadanya di bawah
perenggan (1)(a); atau

_(b)_ tidak mematuhi atau melanggar apa-apa terma atau syarat
yang dikenakan di bawah perenggan (1)(a),

melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit atau dipenjarakan selama
tempoh tidak melebihi satu tahun atau kedua-duanya.

(4) Tanggungan jenayah mana-mana orang di bawah subseksyen
(3) adalah sebagai tambahan kepada apa-apa tanggungan lain yang
orang tersebut atau mana-mana orang lain boleh menanggung di
bawah terma dan syarat yang berhubungan dengan pemulangan
barang boleh alih di bawah perenggan (1)(a).

(5) Peruntukan subseksyen (3) tidak terpakai bagi orang,
jika ada, yang menjadi penggerenti atau penjamin orang yang
kepadanya barang itu dipulangkan di bawah perenggan (1)(a).

(6) Menteri boleh, sama ada secara am atau dalam mana-mana
keadaan tertentu atau kelas keadaan, memberikan apa-apa arahan
kepada Ketua Pengarah sebagaimana yang difikirkannya perlu atau
suai manfaat berkenaan dengan penjalanan kuasa yang diberikan
kepada pegawai kanan cukai barang dan perkhidmatan di bawah
subseksyen (1).


-----

102 _Rang Undang-Undang_

(7) Tiada seorang pun berhak untuk mengambil apa-apa tindakan
atas sebab apa-apa perbuatan yang dilakukan atau apa-apa keputusan
yang diambil oleh atau bagi pihak Menteri atau oleh atau bagi
pihak pegawai kanan cukai barang dan perkhidmatan di bawah
seksyen ini, dan tiada mahkamah mempunyai apa-apa bidang
kuasa untuk mendengar mana-mana tindakan sedemikian.

(8) Bagi maksud seksyen ini “barang boleh alih” termasuk
apa-apa jua perihalan barang boleh alih yang disita di bawah
Akta ini.

**Kuasa menangkap**

**91. (1) Mana-mana pegawai cukai barang dan perkhidmatan**
boleh menangkap tanpa waran—

_(a)_ mana-mana orang yang didapati melakukan atau cuba
untuk melakukan, atau mengambil khidmat atau menolong
mana-mana orang untuk melakukan atau bersubahat
dalam pelakuan, suatu kesalahan di bawah Akta ini;

_(b)_ mana-mana orang yang disyakinya dengan munasabah ada
dalam milikannya apa-apa barang, dokumen atau benda
yang boleh disita di bawah Bahagian ini;

_(c)_ mana-mana orang yang disyakinya dengan munasabah
telah melakukan suatu kesalahan di bawah Akta ini,

dan pegawai cukai barang dan perkhidmatan itu boleh memeriksa
atau menyebabkan untuk diperiksa mana-mana orang yang
ditangkap sedemikian:

Dengan syarat bahawa—

(A) mana-mana orang yang ditangkap sedemikian yang
meminta supaya dirinya diperiksa dalam kehadiran
seorang pegawai kanan cukai barang dan perkhidmatan
tidak boleh diperiksa kecuali dalam kehadiran dan di
bawah penyeliaan pegawai itu, tetapi orang itu boleh
ditahan sehingga ketibaan pegawai itu, atau dibawa ke
mana-mana pejabat atau balai polis di mana pegawai itu
boleh ditemui;


-----

_Cukai Barang dan Perkhidmatan_ 103

(B) barang dan bagasi mana-mana orang yang meminta dirinya
hadir semasa barang dan bagasi itu diperiksa dan dia
menghadirkan dirinya dalam masa yang munasabah tidak
boleh diperiksa kecuali dengan kehadirannya;

(C) tiada seorang pun boleh diperiksa kecuali oleh seorang
lain yang sama jantina dan pemeriksaan sedemikian
hendaklah dijalankan dengan mengambil kira dengan
tegas akan kesopanan.

(2) Mana-mana pegawai cukai barang dan perkhidmatan yang
membuat tangkapan di bawah subseksyen (1) hendaklah, tanpa
kelengahan yang tidak perlu, membawa orang yang ditangkap
itu ke balai polis yang paling hampir, dan sesudah itu orang itu
hendaklah diperlakukan mengikut undang-undang yang berhubungan
dengan tatacara jenayah yang sedang berkuat kuasa.

(3) Jika mana-mana orang yang boleh ditangkap di bawah
Akta ini tidak ditangkap pada masa dia melakukan kesalahan itu
yang dia bertanggungan baginya, atau selepas dia ditangkap dia
melepaskan dirinya, dia boleh pada bila-bila masa selepas itu
ditangkap dan diperlakukan seolah-olah dia telah ditangkap pada
masa dia melakukan kesalahan itu.

(4) Pegawai kanan cukai barang dan perkhidmatan boleh
menyebabkan diambil fotograf, kesan jari, ibu jari dan apa-apa
bentuk pengenalan lain yang mungkin dikehendaki di bawah
mana-mana undang-undang bertulis lain mana-mana orang yang
dipertuduh atas suatu kesalahan terhadap Akta ini.

(5) Tiap-tiap orang yang ditangkap boleh dilepaskan daripada
jagaan—

_(a)_ apabila dia mendepositkan sejumlah wang yang munasabah
sebagaimana yang dikehendaki oleh pegawai kanan cukai
barang dan perkhidmatan;

_(b)_ apabila dia menyempurnakan suatu bon, dengan penjamin
atau penjamin-penjamin, sebagaimana yang dikehendaki
oleh pegawai kanan cukai barang dan perkhidmatan;
atau

_(c)_ apabila dia mendepositkan sejumlah wang yang munasabah
sebagaimana yang dikehendaki oleh pegawai kanan cukai
barang dan perkhidmatan dan dia menyempurnakan
suatu bon, dengan penjamin atau penjamin-penjamin,
sebagaimana yang dikehendaki oleh pegawai kanan cukai
barang dan perkhidmatan.


-----

104 _Rang Undang-Undang_

(6) Mana-mana orang yang telah dilepaskan daripada jagaan
di bawah subseksyen (5) boleh ditangkap tanpa waran oleh manamana pegawai cukai barang dan perkhidmatan—

_(a)_ jika pegawai itu mempunyai alasan yang munasabah
untuk mempercayai bahawa mana-mana syarat yang
berdasarkannya atau tertakluk kepadanya orang itu
dilepaskan atau selainnya dibenarkan untuk dijamin telah
atau berkemungkinan akan dimungkiri; atau

_(b)_ apabila diberitahu secara bertulis oleh penjamin orang
itu bahawa orang itu berkemungkinan akan memungkiri
mana-mana syarat yang berdasarkannya atau yang
tertakluk kepadanya orang itu telah dilepaskan dan
bahawa penjamin itu berhasrat untuk dilepaskan daripada
tanggungjawabnya sebagai penjamin.

**Kuasa untuk memeriksa orang**

**92. (1) Pegawai kanan cukai barang dan perkhidmatan yang**
menyiasat suatu kesalahan di bawah Akta ini boleh—

_(a)_ memerintahkan mana-mana orang yang tampak mengetahui
fakta dan keadaan kes itu untuk hadir di hadapannya bagi
maksud diperiksa secara lisan berhubung dengan apaapa perkara yang boleh, pada pendapatnya, membantu
dalam penyiasatan kesalahan itu; atau

_(b)_ memerintahkan mana-mana orang mengemukakan di
hadapannya apa-apa dokumen atau apa-apa salinan
dokumen yang ditentusahkan, atau apa-apa artikel atau
benda lain yang boleh, pada pendapatnya, membantu
dalam penyiasatan kesalahan itu.

(2) Perenggan (1)(b) tidak terpakai bagi buku jurubank.

(3) Seseorang yang kepadanya suatu perintah telah diberikan
di bawah perenggan (1)(a) hendaklah—

_(a)_ menghadirkan diri mengikut terma perintah itu untuk
diperiksa, dan hendaklah terus hadir dari sehari ke
sehari jika diarahkan sedemikian sehingga pemeriksaan
itu selesai; dan


-----

_Cukai Barang dan Perkhidmatan_ 105

_(b)_ semasa pemeriksaan itu, terikat untuk menjawab semua
soalan yang berhubungan dengan kes yang dikemukakan
kepadanya dan adalah terikat di sisi undang-undang
untuk menyatakan yang benar, sama ada jawapan itu
dibuat keseluruhannya atau sebahagiannya bagi menjawab
soalan tetapi dia boleh menolak untuk menjawab apaapa soalan yang jawapannya mempunyai kecenderungan
untuk mendedahkan dirinya kepada suatu pertuduhan
jenayah atau penalti atau pelucuthakan.

(4) Seseorang yang kepadanya suatu perintah diberikan di bawah
perenggan (1)(b) tidak boleh menyembunyikan, memusnahkan,
mengubah, memindahkan dari Malaysia, atau berurusan dengan,
menggunakan, atau melupuskan, apa-apa dokumen, artikel atau
benda yang dinyatakan dalam perintah itu, atau mengubah atau
merosakkan apa-apa catatan dalam dokumen, artikel atau benda
itu, atau menyebabkan perbuatan itu dilakukan, atau membantu
atau berkomplot untuk melakukan perbuatan itu.

(5) Seseorang yang kepadanya suatu perintah diberikan di bawah
subseksyen (1) hendaklah mematuhi perintah itu dan kehendak
subseksyen (3) dan (4) walau apa pun mana-mana undang-undang
bertulis yang berlawanan dengannya.

(6) Suatu pernyataan yang dibuat oleh mana-mana orang
dalam penjalanan suatu penyiasatan di bawah Akta ini sama ada
suatu amaran telah dibacakan kepadanya atau tidak di bawah
subseksyen 93(3) hendaklah direkodkan secara bertulis oleh pegawai
kanan cukai barang dan perkhidmatan yang memeriksanya dan
pernyataan yang direkodkan itu hendaklah dibacakan kepada dan
ditandatangani oleh orang itu, dan jika orang itu enggan untuk
menandatangani rekod itu, pegawai kanan cukai barang dan
perkhidmatan itu hendaklah mengendorskan ke atasnya dengan
tangannya sendiri fakta keengganan itu dan sebab baginya, jika
ada, yang dinyatakan oleh orang yang diperiksa.

(7) Rekod pemeriksaan yang telah dibuat dalam penjalanan
suatu penyiasatan dikemukakan di bawah Akta ini atau apa-apa
dokumen, artikel atau benda yang dikemukakan di bawah perenggan
(1)(a), hendaklah, walau apa pun peruntukan mana-mana undangundang bertulis yang berlawanan, diterima sebagai keterangan
dalam apa-apa prosiding di bawah Akta ini dalam mana-mana
mahkamah—

_(a)_ bagi suatu kesalahan di bawah Akta ini; atau


-----

106 _Rang Undang-Undang_

_(b)_ bagi pelucuthakan barang di bawah seksyen 123 atau
124,

tanpa mengambil kira sama ada prosiding itu adalah terhadap
orang yang diperiksa, atau yang mengemukakan dokumen, artikel
atau benda, atau terhadap mana-mana orang lain.

(8) Mana-mana orang yang melanggar subseksyen (4) atau (5)
melakukan suatu kesalahan.

**Kebolehterimaan pernyataan sebagai keterangan**

**93. (1) Dalam mana-mana perbicaraan atau pemeriksaan oleh**
suatu mahkamah mengenai suatu kesalahan di bawah Akta ini,
apa-apa pernyataan, sama ada pernyataan itu terjumlah kepada
pengakuan salah atau tidak atau sama ada secara lisan atau
bertulis, yang dibuat pada bila-bila masa, sama ada sebelum atau
selepas orang itu dipertuduh atau sama ada semasa penyiasatan
di bawah Akta ini atau tidak, dan sama ada atau tidak secara
keseluruhannya atau sebahagiannya dalam menjawab soalan, oleh
seseorang tertuduh kepada atau dengan didengar oleh mana-mana
pegawai cukai barang dan perkhidmatan, dan sama ada atau tidak
diterjemahkan kepadanya oleh mana-mana pegawai cukai barang
dan perkhidmatan atau mana-mana orang lain, hendaklah, walau
apa pun mana-mana undang-undang bertulis yang berlawanan,
boleh diterima sebagai keterangan dalam perbicaraannya dan,
jika orang itu mengemukakan dirinya sebagai saksi, pernyataan
itu boleh digunakan dalam pemeriksaan balas dan bagi maksud
mencabar kebolehpercayaannya.

(2) Tiada pernyataan yang dibuat di bawah subseksyen (1)
boleh diterima atau digunakan dalam pemeriksaan balas atau bagi
maksud mencabar kebolehpercayaan orang yang membuat pernyataan
itu jika pembuatan pernyataan itu ternyata pada mahkamah telah
disebabkan oleh apa-apa dorongan, ugutan atau janji yang merujuk
kepada pertuduhan terhadap orang itu, yang datang daripada orang
yang berkuasa dan mencukupi pada pendapat mahkamah itu untuk
memberi orang itu sebab yang pada pendapatnya munasabah
untuk menjangkakan bahawa dengan membuat pernyataan itu dia
akan mendapat apa-apa faedah atau mengelak apa-apa durjana
keduniaan yang berkaitan dengan prosiding terhadapnya itu.


-----

_Cukai Barang dan Perkhidmatan_ 107

(3) Jika mana-mana orang ditangkap bagi suatu kesalahan di
bawah Akta ini, dia hendaklah diberi amaran dalam perkataanperkataan yang berikut atau perkataan–perkataan yang bermaksud
seperti yang berikut:

“Adalah menjadi kewajipan saya untuk memberi amaran kepada
kamu bahawa kamu tidak berkewajipan untuk menyatakan apaapa atau menjawab apa-apa soalan, tetapi apa-apa yang kamu
nyatakan, sama ada sebagai jawapan kepada suatu soalan atau
tidak, boleh diberikan sebagai keterangan”.

(4) Suatu pernyataan yang dibuat oleh mana-mana orang yang
dituduh bagi suatu kesalahan di bawah Akta ini yang dibuat
sebelum ada masa untuk memberinya amaran tidaklah menjadi
tidak boleh diterima dalam keterangan semata-mata kerana tiada
amaran sedemikian diberikan jika amaran itu diberikan dengan
seberapa segera yang mungkin.

(5) Walau apa pun apa-apa yang berlawanan yang terkandung
dalam mana-mana undang-undang bertulis, seseorang yang dituduh
bagi suatu kesalahan di bawah Akta ini yang subseksyen (1)
terpakai baginya, tidak terikat untuk menjawab apa-apa soalan
yang berhubungan dengan kes itu selepas apa-apa amaran yang
disebut dalam subseksyen (3) telah diberikan kepadanya.

BAHAGIAN XI

KESALAHAN DAN PENALTI

**Penalti bagi penyata yang tidak betul**

**94. Mana-mana orang yang—**

_(a)_ membuat suatu penyata yang tidak betul dengan meninggalkan
daripada penyata itu apa-apa maklumat;

_(b)_ mentaksirkan apa-apa cukai output kurang daripada yang
sebenarnya atau menyatakan apa-apa cukai input berlebihlebihan dalam suatu penyata; atau

_(c)_ memberikan apa-apa maklumat yang tidak betul berhubungan
dengan apa-apa perkara yang menjejaskan tanggungannya
sendiri terhadap cukai atau tanggungan terhadap cukai
mana-mana orang lain,


-----

108 _Rang Undang-Undang_

melakukan suatu kesalahan dan boleh, apabila disabitkan—

(A) didenda tidak melebihi lima puluh ribu ringgit atau
dipenjarakan selama tempoh tidak melebihi tiga tahun
atau kedua-duanya; dan

(B) dikenakan suatu penalti yang bersamaan dengan amaun
cukai yang terkurang dikenakan atau berkemungkinan
akan terkurang dikenakan sedemikian jika penyata atau
maklumat itu telah diterima sebagai betul.

**Penalti bagi pengelakan cukai, fraud**

**95. (1) Mana-mana orang yang dengan niat untuk mengelak**
atau membantu mana-mana orang lain untuk mengelak cukai—

_(a)_ meninggalkan daripada suatu penyata apa-apa maklumat
berhubungan dengan apa-apa perkara yang menjejaskan
amaun yang dia atau orang lain boleh dikenakan
cukai;

_(b)_ membuat apa-apa pernyataan atau catatan palsu dalam
mana-mana penyata;

_(c)_ memberikan apa-apa jawapan palsu sama ada secara bertulis
atau selainnya kepada apa-apa soalan yang ditanyakan
atau permintaan untuk maklumat yang dibuat mengikut
peruntukan Akta ini;

_(d)_ menyedia atau menyenggarakan atau membenarkan
penyediaan atau penyenggaraan apa-apa buku akaun
palsu, invois palsu atau rekod palsu yang lain, atau
memalsukan atau membenarkan pemalsuan apa-apa buku
akaun, invois atau rekod; atau

_(e)_ membuat, menggunakan atau membenarkan penggunaan
apa-apa fraud, muslihat atau helah,

melakukan suatu kesalahan dan boleh, apabila disabitkan—

(A) bagi kesalahan pertama, didenda tidak kurang daripada
sepuluh kali ganda dan tidak lebih daripada dua puluh
kali ganda amaun cukai atau dipenjarakan selama tempoh
tidak melebihi lima tahun atau kedua-duanya; dan


-----

_Cukai Barang dan Perkhidmatan_ 109

(B) bagi kesalahan kedua atau kesalahan yang berikutnya,
didenda tidak kurang daripada dua puluh kali ganda
dan tidak lebih daripada empat puluh kali ganda amaun
cukai atau dipenjarakan selama tempoh tidak melebihi
tujuh tahun atau kedua-duanya:

Dengan syarat bahawa jika amaun cukai tidak boleh ditentukan,
orang itu boleh didenda tidak kurang daripada lima puluh ribu
ringgit dan tidak lebih daripada lima ratus ribu ringgit atau
dipenjarakan selama tempoh tidak melebihi tujuh tahun atau
kedua-duanya.

(2) Mana-mana orang yang membantu dalam, atau menasihati
berkenaan dengan, penyediaan apa-apa penyata jika penyata itu
mengakibatkan suatu pengurangnyataan terhadap tanggungan
cukai orang lain hendaklah, melainkan jika orang itu memuaskan
hati mahkamah bahawa bantuan atau nasihat itu telah diberikan
dengan penelitian yang munasabah, melakukan suatu kesalahan
dan boleh, apabila disabitkan, didenda tidak kurang daripada
dua ribu ringgit dan tidak lebih daripada dua puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

(3) Apa-apa sebutan dalam seksyen ini berhubungan dengan
seseorang yang membuat, menggunakan atau membenarkan
penggunaan apa-apa fraud, muslihat atau helah termasuklah sebutan
mengenai seseorang yang, tanpa kuasa pegawai cukai barang dan
perkhidmatan—

_(a)_ memusnahkan, merosakkan, memadamkan, meminda atau
memanipulasi data yang disimpan dalam, atau yang
digunakan berkaitan dengan, suatu komputer; atau

_(b)_ memasukkan ke dalam, atau merekodkan atau menyimpan
dalam, suatu komputer dengan apa-apa cara data bagi
maksud—

(i) memusnahkan, merosakkan, memadamkan,
memindahkan atau memanipulasi data yang
tersimpan dalam, atau digunakan berkaitan dengan,
suatu komputer; atau

(ii) mengusik, mengganggu, atau menghalang penggunaan
secara sah komputer itu, atau data yang disimpan
dalamnya, atau digunakan berkaitan dengan, suatu
komputer; atau


-----

110 _Rang Undang-Undang_

_(c)_ selainnya menggunakan komputer,

yang maksud atau kesannya adalah untuk mengelak cukai.

(4) Bagi maksud subseksyen (3), “data” termasuklah apa-apa
program komputer atau bahagian daripada suatu program komputer.

(5) Apa-apa sebutan dalam seksyen ini yang berhubungan dengan
pengelakan cukai termasuklah suatu sebutan untuk memperoleh
mana-mana daripada yang berikut:

_(a)_ kredit bagi cukai input terhadap cukai output di bawah
seksyen 38;

_(b)_ pelepasan bagi hutang lapuk di bawah seksyen 59; dan

_(c)_ tuntutan di bawah Skim Bayar Balik Pelancong di bawah
seksyen 62,

jika orang berkenaan itu tidak berhak untuk kredit, pelepasan
atau tuntutan itu.

(6) Dalam apa-apa pendakwaan di bawah seksyen ini, apa-apa
pengelakan cukai hendaklah disifatkan berada dalam pengetahuan
tertuduh melainkan jika dibuktikan sebaliknya oleh tertuduh
itu.

**Penalti bagi memperoleh pembayaran balik secara tidak**
**wajar, dsb.**

**96.** Mana-mana orang yang menyebabkan atau cuba untuk
menyebabkan pembayaran balik di bawah subseksyen 10(4), 17(6),
18(4), 38(3), 58(1), 62(1) atau 194(1) atau kelayakan bagi pelepasan
di bawah subseksyen 59(1) kepada mana-mana orang oleh Ketua
Pengarah bagi apa-apa amaun yang berlebihan daripada amaun
yang sepatutnya boleh dibayar balik atau dilepaskan kepadanya
melakukan suatu kesalahan dan boleh, apabila disabitkan—

_(a)_ didenda tidak melebihi lima puluh ribu ringgit atau
dipenjarakan selama tempoh tidak melebihi tiga tahun
atau kedua-duanya; dan

_(b)_ dikenakan penalti dua kali ganda amaun yang telah
dibayar balik atau yang orang itu berhak sebagai suatu
pelepasan yang berlebihan daripada amaun yang sepatutnya
dibayar balik atau yang orang itu berhak sebagai suatu
pelepasan


-----

_Cukai Barang dan Perkhidmatan_ 111

**Penalti bagi kesalahan berhubungan dengan barang, invois**
**dan resit**

**97. (1) Mana-mana orang yang mendapat milikan atau**
berurusan dengan apa-apa barang, atau menerima pembekalan
apa-apa perkhidmatan, yang mempunyai sebab yang munasabah
untuk mempercayai bahawa cukai ke atas pembekalan barang
atau perkhidmatan atau bagi pengimportan barang telah atau
akan dielakkan, melakukan suatu kesalahan dan boleh, apabila
disabitkan—

_(a) didenda tidak melebihi tiga puluh ribu ringgit atau_
dipenjarakan selama tempoh tidak melebihi dua tahun
atau kedua-duanya; dan

_(b)_ dikenakan penalti dua kali ganda amaun cukai itu.

(2) Dalam apa-apa pendakwaan di bawah subseksyen (1), apaapa pengelakan cukai hendaklah disifatkan sebagai berada dalam
pengetahuan tertuduh melainkan jika dibuktikan sebaliknya oleh
tertuduh itu.

(3) Mana-mana orang selain orang berdaftar yang mengeluarkan
suatu invois atau suatu resit yang menunjukkan suatu amaun sebagai
cukai atau sebagai yang boleh dihubungkaitkan dengan cukai
melakukan suatu kesalahan dan boleh, apabila disabitkan—

_(a)_ didenda tidak melebihi tiga puluh ribu ringgit atau
dipenjarakan selama tempoh tidak melebihi tiga tahun
atau kedua-duanya; dan

_(b)_ dikenakan penalti dua kali ganda amaun cukai yang
ditunjukkan sedemikian.

**Penalti bagi menghalang, dsb., pegawai cukai barang dan**
**perkhidmatan**

**98.** Mana-mana orang yang—

_(a)_ dengan apa-apa cara mengamang, menggalang atau
menghalang pegawai cukai barang dan perkhidmatan
dalam melaksanakan kewajipannya di bawah Akta ini;
atau

_(b)_ tidak memberikan kemudahan atau bantuan yang munasabah
kepada mana-mana pegawai cukai barang dan perkhidmatan
dalam pelaksanaan kewajipannya di bawah Akta ini,


-----

112 _Rang Undang-Undang_

melakukan suatu kesalahan dan boleh, apabila disabitkan, dipenjarakan
selama tempoh tidak melebihi tujuh tahun atau didenda tidak
melebihi satu ratus ribu ringgit atau kedua-duanya.

**Penalti bagi keengganan untuk menjawab soalan atau**
**memberikan maklumat palsu**

**99. (1) Mana-mana orang, yang dikehendaki di bawah Akta ini**
untuk memberikan apa-apa maklumat yang dengan munasabah
dikehendaki oleh pegawai cukai barang dan perkhidmatan yang
adalah dalam kuasanya untuk memberi, enggan untuk memberikan
maklumat itu atau mengemukakan sebagai benar maklumat yang
diketahuinya atau dia mempunyai sebab untuk mempercayai
sebagai palsu melakukan suatu kesalahan.

(2) Apabila apa-apa maklumat dibuktikan sebagai tidak benar
atau tidak betul pada keseluruhannya atau sebahagiannya tidaklah
menjadi suatu pembelaan untuk mengatakan bahawa maklumat
itu atau mana-mana bahagian maklumat itu telah dikemukakan
dengan tidak sengaja atau tanpa niat jenayah atau fraud, atau
disalahtafsirkan atau tidak ditafsirkan sepenuhnya oleh seorang
jurubahasa yang disediakan oleh pemberi maklumat itu.

**Penalti bagi kesalahan oleh orang yang diberi kuasa dan**
**tidak diberi kuasa**

**100.** Mana-mana orang yang—

_(a)_ merupakan seorang yang dilantik bagi melaksanakan
pentadbiran wajar Akta ini atau mana-mana pembantu
yang diambil kerja berkaitan dengan taksiran dan pungutan
cukai—

(i) memegang untuk kegunaannya sendiri atau selainnya
apa-apa bahagian amaun cukai atau penalti yang
telah dipungut itu;

(ii) selain dengan suci hati, meminta daripada manamana orang suatu amaun yang berlebihan daripada
taksiran cukai atau penalti yang dibenarkan;


-----

_Cukai Barang dan Perkhidmatan_ 113

(iii) mengemukakan apa-apa penyata, pernyataan atau
laporan palsu, sama ada secara bertulis atau
selainnya, berhubungan dengan amaun cukai atau
penalti yang dipungut atau diterima olehnya;
atau

(iv) memfraud mana-mana orang, menggelapkan apa-apa
wang atau selainnya menggunakan kedudukannya
untuk berurusan secara salah sama ada dengan
Ketua Pengarah atau mana-mana individu lain;
atau

_(b)_ tidak diberi kuasa di bawah Akta ini untuk berbuat
demikian memungut atau cuba untuk memungut apa-apa
cukai atau penalti di bawah Akta ini,

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya.

**Percubaan dan pensubahatan**

**101.** Mana-mana orang yang cuba untuk melakukan apa-apa
kesalahan yang boleh dihukum di bawah Akta ini, atau bersubahat
dalam pelakuan kesalahan itu, hendaklah dihukum dengan hukuman
yang diperuntukkan bagi kesalahan itu.

**Penalti am**

**102.** Mana-mana orang yang melakukan suatu kesalahan di bawah
Akta ini yang baginya tiada penalti diperuntukkan dengan nyata
boleh, apabila disabitkan, didenda tidak melebihi tiga puluh ribu
ringgit atau dipenjarakan selama tempoh tidak melebihi dua tahun
atau kedua-duanya.

**Kesalahan oleh kumpulan orang, dsb.**

**103. (1) Jika sesuatu syarikat, firma, pertubuhan, persatuan atau**
kumpulan lain orang melakukan suatu kesalahan di bawah Akta
ini, mana-mana orang yang pada masa pelakuan kesalahan itu ialah
pengarah, rakan kongsi, pengurus, setiausaha atau pegawai lain
yang seumpamanya bagi syarikat, firma, pertubuhan, persatuan


-----

114 _Rang Undang-Undang_

atau kumpulan orang lain itu atau yang berupa sebagai bertindak
atas sifat itu atau yang dengan apa-apa cara atau sehingga apaapa takat bertanggungjawab bagi pengurusan apa-apa hal ehwal
syarikat, firma, pertubuhan, persatuan atau kumpulan orang lain itu
atau membantu dalam pengurusannya, hendaklah disifatkan sebagai
bersalah bagi kesalahan itu melainkan jika, dengan mengambil
kira jenis fungsinya atas sifat itu dan segala hal keadaan, dia
membuktikan—

_(a)_ bahawa kesalahan itu telah dilakukan tanpa pengetahuan,
persetujuan atau pembiarannya; dan

_(b)_ bahawa dia telah mengambil segala langkah yang munasabah
dan telah menjalankan segala usaha yang wajar untuk
mencegah pelakuan kesalahan itu.

(2) Jika mana-mana orang di bawah Akta ini boleh dikenakan
apa-apa hukuman, penalti atau pelucuthakan bagi apa-apa perbuatan,
peninggalan, pengabaian atau keingkaran, dia boleh dikenakan
hukuman, penalti atau pelucuthakan yang sama bagi tiap-tiap
perbuatan, peninggalan, pengabaian atau keingkaran itu oleh
mana-mana pekerja atau ejen, atau pekerja ejen itu, dengan syarat
bahawa perbuatan, peninggalan, pengabaian atau keingkaran itu
telah dilakukan oleh—

_(a)_ pekerja itu dalam penjalanan pekerjaannya;

_(b)_ ejen itu apabila bertindak bagi pihak orang itu; atau

_(c)_ pekerja ejen itu semasa bertindak dalam penjalanan
pekerjaannya, dalam apa-apa hal keadaan yang jika
perbuatan, peninggalan, pengabaian atau keingkaran
itu telah dilakukan oleh ejen itu, prinsipalnya akan
dipertanggungkan di bawah seksyen ini.

**Cukai, dsb., hendaklah kena dibayar walau apa pun apa-apa**
**prosiding, dsb.**

**104. Permulaan prosiding atau pengenaan suatu penalti, denda**
atau tempoh pemenjaraan di bawah Akta ini atau pengkompaunan
suatu kesalahan di bawah seksyen 127 tidak melepaskan manamana orang daripada tanggungan untuk membayar cukai, penalti
atau surcaj di bawah Akta ini.


-----

_Cukai Barang dan Perkhidmatan_ 115

BAHAGIAN XII

PERBICARAAN DAN PROSIDING

**Pendakwaan**

**105. Tiada pendakwaan bagi suatu kesalahan di bawah Akta**
ini boleh dimulakan kecuali oleh atau dengan keizinan bertulis
Pendakwa Raya.

**Bidang kuasa untuk membicarakan kesalahan**

**106.** Walau apa pun mana-mana undang-undang bertulis yang
berlawanan, Mahkamah Sesyen hendaklah mempunyai bidang
kuasa untuk membicarakan apa-apa kesalahan di bawah Akta ini
dan mengenakan hukuman penuh bagi kesalahan itu.

**Sabitan di bawah undang-undang lain**

**107.** Tiada apa-apa jua dalam Akta ini boleh menghalang
pendakwaan, sabitan dan hukuman terhadap mana-mana orang
mengikut peruntukan mana-mana undang-undang bertulis lain
yang sedang berkuat kuasa.

**Beban pembuktian**

**108.** Jika dalam apa-apa pendakwaan berkenaan dengan apa-apa
barang yang disita kerana tiada bayaran cukai atau bagi apaapa sebab pelucuthakan atau bagi mendapatkan semula apa-apa
penalti di bawah Akta ini, apa-apa pertikaian yang timbul sama
ada cukai telah dibayar berkenaan dengan barang itu, atau sama
ada pembekalan barang atau perkhidmatan atau pengimportan
barang itu dikecualikan daripada atau tidak bertanggungan kepada
apa-apa cukai yang boleh dikenakan di bawah Akta ini atau
tertakluk kepada cukai pada kadar sifar peratus atau apa-apa nilai
yang ke atasnya cukai boleh dikenakan di bawah Akta ini, atau
apa-apa amaun cukai yang boleh dikenakan di bawah Akta ini
adalah tertakluk kepada apa-apa potongan atau tolakan atau apa

-----

116 _Rang Undang-Undang_

apa amaun sepatutnya dipotong sebagai cukai input, atau sama
ada barang atau perkhidmatan telah dibekalkan secara sah atau
barang telah diimport secara sah, atau berkenaan dengan tempat
yang darinya barang itu telah dibawa, beban pembuktian tiap-tiap
hal tersebut hendaklah terletak pada tertuduh dalam pendakwaan
atau pada orang yang membuat tuntutan.

**Peruntukan keterangan**

**109. (1) Dalam apa-apa prosiding di bawah Akta ini apa-apa**
pernyataan yang berupa sebagai telah ditandatangani oleh Ketua
Pengarah atau seorang pegawai yang diberi kuasa olehnya yang
menjadi sebahagian daripada atau yang dilampirkan kepada
maklumat, aduan atau pernyataan tuntutan itu, hendaklah, sehingga
dibuktikan sebaliknya, menjadi keterangan mengenai apa-apa fakta
yang dinyatakan dalamnya.

(2) Suatu transkrip mengenai apa-apa butir yang terkandung
dalam suatu penyata atau dokumen lain yang berhubungan dengan
cukai, jika ia diperakui dengan ditandatangani oleh Ketua Pengarah
atau pegawai yang diberi kuasa olehnya sebagai suatu salinan
benar butir-butir itu, hendaklah diterima sebagai bukti dalam
keterangan mengenai butir-butir itu.

(3) Tiada pernyataan yang dibuat atau dokumen yang dikemukakan
oleh atau bagi pihak mana-mana orang boleh tidak diterima
dalam keterangan terhadap seseorang dalam apa-apa prosiding
terhadapnya yang seksyen ini terpakai baginya, semata-mata dengan
sebab fakta bahawa dia telah atau mungkin telah didorong untuk
membuat pernyataan atau mengemukakan dokumen oleh apa-apa
dorongan, janji atau ugutan yang dibuat oleh mana-mana orang
yang mempunyai apa-apa kewajipan rasmi di bawah, atau dilantik
bagi pentadbiran Akta ini sewajarnya.

(4) Tiada apa-apa jua dalam Akta ini boleh—

_(a)_ menjejaskan pelaksanaan Bab IX Bahagian III Akta
Keterangan 1950; atau

_(b)_ ditafsirkan sebagai menghendaki atau membenarkan manamana orang untuk mengemukakan atau memberikan kepada
mahkamah, Pengerusi Tribunal Rayuan Cukai Barang
dan Perkhidmatan, Ketua Pengarah atau mana-mana
orang lain apa-apa dokumen, benda atau maklumat yang


-----

_Cukai Barang dan Perkhidmatan_ 117

melalui Bab atau peruntukan itu dia tidak dikehendaki
atau dibenarkan untuk mengemukakan atau memberikan
kepada mahkamah.

(5) Bagi maksud seksyen 95, jika dalam apa-apa prosiding
dibuktikan bahawa apa-apa pernyataan atau catatan palsu telah
dibuat dalam apa-apa penyata yang diberikan di bawah Akta ini
oleh atau bagi pihak mana-mana orang atau dalam apa-apa buku
akaun atau rekod mana-mana orang—

_(a)_ orang itu hendaklah dianggap, sehingga dibuktikan
sebaliknya, telah membuat pernyataan atau catatan palsu
atau telah menyebabkan pernyataan atau catatan palsu
itu dibuat atau telah membenarkan ia dibuat dengan
niat untuk mengelak pembayaran cukai atau untuk
memperoleh suatu pembayaran balik cukai yang orang
itu tidak berhak kepadanya, mengikut mana-mana yang
berkenaan; dan

_(b)_ mana-mana orang lain yang membuat apa-apa pernyataan
atau catatan palsu hendaklah dianggap, sehingga dibuktikan
sebaliknya, telah membuat pernyataan atau catatan palsu
itu dengan niat untuk membantu orang yang mula-mula
disebut untuk mengelak pembayaran cukai atau untuk
memperoleh suatu pembayaran balik cukai yang dia
tidak berhak kepadanya.

(6) Jika mana-mana pegawai cukai barang dan perkhidmatan
telah memperoleh apa-apa dokumen atau keterangan lain dalam
menjalankan kuasanya di bawah Akta ini, dokumen atau salinan
dokumen itu atau keterangan lain itu, mengikut mana-mana yang
berkenaan, hendaklah diterima sebagai keterangan dalam apaapa prosiding di bawah Akta ini, walau apa pun apa-apa yang
berlawanan dalam mana-mana undang-undang bertulis.

(7) Jika apa-apa dokumen yang hendak digunakan dalam apaapa prosiding terhadap mana-mana orang bagi sesuatu kesalahan
di bawah Akta ini adalah dalam suatu bahasa selain bahasa
kebangsaan atau bahasa Inggeris, terjemahan dokumen itu dalam
bahasa kebangsaan atau bahasa Inggeris hendaklah diterima sebagai
keterangan jika terjemahan itu disertai dengan perakuan orang
yang menterjemahkan dokumen itu yang menyatakan bahawa
terjemahan itu ialah terjemahan yang tepat, benar dan betul dan
terjemahan itu telah dibuat oleh orang itu atas kehendak manamana pegawai cukai barang dan perkhidmatan.


-----

118 _Rang Undang-Undang_

(8) Subseksyen (7) hendaklah terpakai bagi sesuatu dokumen
yang diterjemahkan, tidak kira sama ada dokumen itu telah
dibuat di dalam atau di luar Malaysia, atau sama ada terjemahan
itu telah dibuat di dalam atau di luar Malaysia, atau sama ada
milikan dokumen itu telah diperoleh oleh mana-mana pegawai
cukai barang dan perkhidmatan di dalam atau di luar Malaysia.

**Nilai keterangan salinan notis elektronik**

**110.** (1) Bagi mengelakkan keraguan, apa-apa notis elektronik
atau apa-apa rekod elektronik mengenai suatu notis elektronik
atau apa-apa salinan atau cetakannya tidak boleh diterima
dalam keterangan hanya atas asas bahawa ia telah difailkan,
dikemukakan atau dihantar melalui perkhidmatan elektronik, tanpa
penghantarserahkan apa-apa dokumen atau kaunterpart yang sama
dalam bentuk kertas.

(2) Walau apa pun mana-mana undang-undang bertulis yang
lain, dalam apa-apa prosiding di bawah Akta ini, apa-apa notis
elektronik atau apa-apa rekod elektronik mengenai suatu notis
elektronik atau apa-apa salinan atau cetakannya yang—

_(a)_ diperakui oleh Ketua Pengarah sebagai mengandungi semua
atau apa-apa maklumat yang difailkan, dikemukakan
atau dihantar melalui perkhidmatan elektronik menurut
Bahagian ini; dan

_(b)_ ditentusahkan ketulenannya dengan sewajarnya mengikut
cara yang dinyatakan dalam seksyen 172 atau selainnya
ditentusahkan ketulenannya mengikut cara yang
diperuntukkan dalam Akta Keterangan 1950 bagi
mengesahkan ketulenan dokumen yang dikeluarkan oleh
komputer,

hendaklah diterima sebagai keterangan berkenaan fakta yang
dinyatakan atau yang terkandung dalamnya.

**Keterangan melalui perakuan, dsb.**

**111. (1) Apa-apa perakuan yang ditandatangani oleh Ketua**
Pengarah yang menyatakan bahawa—

_(a)_ seseorang adalah atau tidak, pada mana-mana tarikh,
didaftarkan di bawah Akta ini;


-----

_Cukai Barang dan Perkhidmatan_ 119

_(b)_ apa-apa penyata belum dikemukakan atau telah tidak
dikemukakan pada mana-mana tarikh;

_(c)_ apa-apa cukai yang ditunjukkan sebagai kena dibayar
dalam apa-apa penyata atau taksiran belum dibayar;

_(d)_ apa-apa penalti dan amaunnya yang ditunjukkan sebagai
kena dibayar daripada seseorang yang dinamakan dalamnya;
atau

_(e)_ apa-apa ketetapan umum yang dibuat di bawah seksyen
77 atau ketetapan awal yang dibuat di bawah seksyen
78,

hendaklah menjadi keterangan yang mencukupi bagi fakta
dalamnya.

(2) Dalam apa-apa prosiding berkenaan dengan manamana kesalahan di bawah Akta ini yang dalamnya kewujudan,
perihalan, pengklasifikasian, komposisi, kuantiti, kualiti atau
nilai, atau apa-apa perkara lain berhubungan dengan, apa-apa
barang boleh alih yang dipulangkan, dijual atau dimusnahkan
di bawah seksyen 90, menjadi persoalan, apa-apa dokumen
yang dikemukakan oleh pendakwaan yang berupa sebagai suatu
perakuan berkenaan dengan apa-apa perkara yang diberikan dan
ditandatangani oleh—

_(a)_ “juru analisis” dalam pengertian subseksyen 113(3);

_(b)_ pegawai kanan cukai barang dan perkhidmatan; atau

_(c)_ mana-mana orang, tanpa mengambil kira sama ada atau
tidak dia seorang pegawai awam, yang diberi kuasa oleh
atau bagi pihak Menteri, sama ada secara am atau dalam
apa-apa hal tertentu, bagi maksud seksyen ini,

hendaklah diterima sebagai keterangan dan kemuktamadannya
tidak boleh dicabar atas alasan bahawa barang boleh alih yang
berkenaan dengannya perakuan itu diberikan belum dikemukakan
di hadapan mahkamah sama ada sebahagiannya atau keseluruhannya,
dan perakuan itu hendaklah menjadi keterangan bagi kandungannya,
termasuklah fakta yang dinyatakan dalamnya, tanpa perlu dibuktikan
tandatangan pada perakuan itu.


-----

120 _Rang Undang-Undang_

**Pemeriksaan atau ujian berkadar barang yang disita hendaklah**
**diterima oleh mahkamah**

**112. (1) Apabila apa-apa barang yang boleh disita di bawah**
peruntukan Akta ini telah disita, adalah memadai untuk dibuka dan
diperiksa lima peratus sahaja bagi setiap perihalan bungkusan atau
bekas muatan yang di dalamnya barang-barang itu terkandung.

(2) Jika didapati adalah perlu untuk menguji apa-apa barang
yang disita di bawah Akta ini, adalah memadai untuk menguji
hanya suatu sampel yang tidak melebihi lima peratus dalam isi
padu atau berat barang yang diperiksa di bawah subseksyen (1).

(3) Mahkamah hendaklah menganggap bahawa barang yang
terkandung dalam bungkusan atau bekas muatan yang tidak dibuka
itu adalah sama jenis, kuantiti dan kualitinya dengan barang yang
dijumpai dalam bungkusan atau bekas muatan yang seumpamanya
yang telah dibuka.

**Pengemukaan perakuan analisis**

**113. (1) Dalam apa-apa pendakwaan di bawah Akta ini, suatu**
perakuan analisis yang berupa sebagai ditandatangani oleh seorang
juru analisis hendaklah, apabila dikemukakan oleh pendakwa,
menjadi keterangan yang mencukupi tentang fakta yang dinyatakan
dalamnya melainkan jika tertuduh menghendaki supaya juru analisis
itu dipanggil sebagai saksi, dalam hal yang demikian dia hendaklah
memberikan notis mengenai perkara itu kepada pendakwa tidak
kurang daripada tiga hari genap sebelum perbicaraan bermula:

Dengan syarat bahawa dalam apa-apa keadaan Pendakwa Raya
berhasrat untuk memberikan keterangan apa-apa perakuan analisis
dia hendaklah menyerahkan suatu salinan perakuan analisis itu
kepada tertuduh tidak kurang daripada sepuluh hari genap sebelum
perbicaraan bermula.

(2) Juru analisis adalah terikat untuk menyatakan yang
benar dalam perakuan analisis yang ditandatangani sendiri oleh
mereka.

(3) Bagi maksud seksyen ini, “juru analisis” ertinya—

_(a)_ seseorang yang diambil kerja sebagai seorang Ahli Kimia
di Jabatan Kimia, atau sebagai seorang Ahli Kimia
atau Penolong Ahli Kimia di Institut Penyelidikan
Perubatan;


-----

_Cukai Barang dan Perkhidmatan_ 121

_(b)_ seorang Ahli Kimia Kanan di Jabatan Pertanian;

_(c)_ seseorang yang diambil kerja sebagai seorang Ahli Kimia
atau Ahli Geologi di Jabatan Mineral dan Geosains;

_(d)_ mana-mana ahli kimia dalam perkhidmatan Kerajaan
Malaysia atau Singapura;

_(e)_ mana-mana orang lain atau golongan orang yang diisytiharkan
oleh Menteri yang dipertanggungkan dengan tanggungjawab
bagi Jabatan Kimia, melalui pemberitahuan dalam Warta,
sebagai seorang juru analisis atau juru-juru analisis;

_(f) mana-mana pegawai polis atau pegawai kastam yang_
diisytiharkan oleh Menteri melalui pemberitahuan dalam
_Warta sebagai seorang juru analisis;_

_(g)_ mana-mana orang yang dilantik oleh Menteri di bawah
seksyen 399 Kanun Tatacara Jenayah [Akta 593] sebagai
seorang Pemeriksa Dokumen;

_(h)_ mana-mana Inspektor Timbang dan Sukat yang dilantik
di bawah mana-mana undang–undang bertulis yang
berhubungan dengan timbang dan sukat; dan

_(i) mana-mana orang atau golongan orang yang diisytiharkan_
oleh Menteri, melalui pemberitahuan dalam Warta, yang
baginya peruntukan seksyen ini adalah terpakai.

(4) Jika seorang juru analisis dipanggil oleh tertuduh di bawah
subseksyen (1), dia hendaklah dipanggil atas perbelanjaan tertuduh
itu melainkan jika mahkamah mengarahkan selainnya.

(5) Bagi maksud subseksyen (3) ”Menteri” ertinya Menteri
yang bertanggungjawab bagi perkara yang berkaitan dengannya
sebutan itu dibuat.

**Bukti tentang pendaftaran atau pelesenan vesel dan pengangkut**
**di Malaysia atau Singapura**

**114.** Jika dalam apa-apa pendakwaan di bawah Akta ini, adalah
relevan untuk menentukan butir-butir tentang pendaftaran atau
pelesenan apa-apa vesel atau pengangkut yang didaftarkan atau
dilesenkan dalam mana-mana pelabuhan atau tempat di Malaysia
atau Singapura, suatu perakuan yang berupa sebagai ditandatangani
oleh pegawai yang bertanggungjawab di bawah mana-mana undang

-----

122 _Rang Undang-Undang_

undang bertulis di Malaysia atau di Singapura bagi pendaftaran
atau pelesenan hendaklah menjadi keterangan prima facie tentang
semua butir yang berhubungan dengan pendaftaran atau pelesenan
yang terkandung dalamnya, dan beban untuk membuktikan
ketidaktepatan apa-apa butir yang dinyatakan dalam perakuan itu
adalah terletak pada orang yang menafikannya.

**Bukti tentang tanan atau buatan suatu pesawat**

**115. (1) Jika dalam apa-apa pendakwaan di bawah Akta ini,**
adalah relevan untuk menentukan tanan atau buatan atau
apa-apa butiran lain yang memperihalkan identiti suatu pesawat,
dan jika apa-apa daripada butiran ini yang berhubungan dengan
identiti pesawat itu dipersoalkan, maka apa-apa dokumen yang
dikemukakan oleh pendakwaan yang berupa sebagai suatu perakuan
berkenaan dengan apa-apa perkara yang diberikan tersebut dan
ditandatangani oleh mana-mana pegawai yang bertanggungjawab
bagi perakuan itu di bawah mana-mana undang-undang bertulis
hendaklah diterima sebagai keterangan, dan perakuan itu hendaklah
menjadi keterangan bagi kandungannya, termasuk fakta yang
dinyatakan dalamnya, tanpa dibuktikan tandatangan kepada
perakuan itu.

(2) Seksyen ini hendaklah terpakai walau apa pun apa-apa
yang terkandung dalam mana-mana undang-undang bertulis lain
atau kaedah keterangan lain yang berlawanan.

**Bukti tentang ketepatan meter atau peranti lain bagi penyukatan**
**petroleum**

**116. Jika dalam apa-apa prosiding di bawah Akta ini, adalah perlu**
untuk membuktikan ketepatan suatu meter atau apa-apa peranti
lain bagi menyukat petroleum, suatu perakuan yang berupa sebagai
ditandatangani oleh mana-mana pegawai yang bertanggungjawab
di bawah mana-mana undang-undang bertulis bagi penyukatan itu
hendaklah diterima sebagai keterangan dan hendaklah diterima
oleh mahkamah sebagai keterangan _prima facie tentang fakta_
yang dinyatakan dalam perakuan itu.


-----

_Cukai Barang dan Perkhidmatan_ 123

**Pemenjaraan kerana tidak membayar denda**

**117.** Walau apa pun peruntukan Kanun Tatacara Jenayah, tempoh
pemenjaraan yang dikenakan oleh mana-mana mahkamah berkenaan
dengan ketiadaan bayaran apa-apa denda di bawah Akta ini, atau
berkenaan dengan keingkaran suatu distres yang memadai untuk
mencukupkan apa-apa denda sedemikian, hendaklah apa-apa tempoh
bagi perihalan sedemikian, yang pada pendapat mahkamah akan
mencapai keadilan bagi kes itu, tetapi tidak boleh dalam manamana hal melebihi tempoh maksimum yang ditetapkan menurut
skala yang berikut:

Jika denda itu Tempoh itu boleh dilanjutkan

tidak melebihi lima ribu dua bulan
ringgit


melebihi lima ribu ringgit
tetapi tidak melebihi sepuluh
ribu ringgit

melebihi sepuluh ribu ringgit
tetapi tidak melebihi dua puluh
ribu ringgit


empat bulan

enam bulan


dengan dua bulan tambahan bagi tiap-tiap sepuluh ribu ringgit
selepas dua puluh ribu ringgit yang pertama denda itu sehingga
mencapai suatu tempoh maksimum enam tahun.

**Cara penyitaan tidak boleh diperiksa dalam perbicaraan di**
**hadapan mahkamah atau rayuan ke Mahkamah Tinggi**

**118.** Dalam apa-apa perbicaraan di mana-mana mahkamah dan
dalam apa-apa prosiding rayuan dalam Mahkamah Tinggi, yang
berhubungan dengan penyitaan barang yang tertakluk kepada
pelucuthakan di bawah Akta ini, mahkamah hendaklah meneruskan
perbicaraan atau mendengar rayuan atas merit kes itu sahaja,
tanpa memeriksa cara atau bentuk pembuatan apa-apa penyitaan,
kecuali setakat yang cara dan bentuk penyitaan itu boleh menjadi
keterangan atas merit itu.


-----

124 _Rang Undang-Undang_

**Obligasi kerahsiaan**

**119. (1) Kecuali sebagaimana yang diperuntukkan di bawah**
seksyen 120, nama, nombor kad pengenalan, nombor pasport,
alamat seseorang pemberi maklumat atau apa-apa maklumat lain
yang boleh membawa kepada identiti pemberi maklumat dan bahan
maklumat yang diterima daripada seorang pemberi maklumat
hendaklah disimpan rahsia dan tidak boleh dizahirkan oleh manamana pegawai cukai barang dan perkhidmatan atau mana-mana
orang yang dalam penjalanan biasa kewajipannya memiliki atau
mempunyai kawalan atau akses kepada maklumat kepada manamana orang kecuali pegawai cukai barang dan perkhidmatan yang
ditetapkan yang diberi kuasa oleh Ketua Pengarah.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, dipenjarakan selama
tempoh tidak melebihi tujuh tahun atau didenda tidak melebihi
satu ratus ribu ringgit atau kedua-duanya.

**Perlindungan pemberi maklumat daripada diketahui**

**120. (1) Kecuali sebagaimana yang diperuntukkan kemudiannya,**
tiada saksi dalam mana-mana prosiding guaman atau jenayah
berkewajipan atau dibenarkan untuk menzahirkan nama, alamat
atau apa-apa maklumat mengenai pemberi maklumat atau bahan
maklumat yang diterima daripadanya atau untuk menyatakan apaapa perkara yang mungkin membawa kepada pemberi maklumat
diketahui.

(2) Jika apa-apa buku, dokumen atau kertas yang menjadi
keterangan atau yang boleh diperiksa dalam mana-mana prosiding
sivil atau jenayah apa jua pun mengandungi apa-apa catatan
yang dalamnya mana-mana pemberi maklumat dinamakan atau
diperihalkan atau yang mungkin membawa kepada dirinya
diketahui, mahkamah hendaklah menyebabkan semua petikan itu
disembunyikan daripada pandangan atau dipadam setakat yang
perlu bagi melindungi pemberi maklumat daripada diketahui.

(3) Jika dalam perbicaraan bagi apa-apa kesalahan di bawah
Akta ini mahkamah selepas pemeriksaan penuh tentang kes itu
mempercayai bahawa pemberi maklumat itu membuat dengan sengaja
dalam aduannya suatu pernyataan material yang diketahuinya atau
dipercayainya sebagai palsu atau tidak dipercayainya sebagai benar,


-----

_Cukai Barang dan Perkhidmatan_ 125

atau jika dalam apa-apa prosiding lain mahkamah berpendapat
bahawa keadilan tidak boleh dilaksanakan sepenuhnya antara
pihak-pihak dalam prosiding itu tanpa diketahui pemberi maklumat
itu, adalah sah bagi mahkamah untuk menghendaki pengemukaan
aduan asal, jika secara bertulis, dan membenarkan pemeriksaan,
dan menghendaki penzahiran sepenuhnya, berkenaan dengan
pemberi maklumat itu.

**Pelucuthakan dan pelepasan barang yang boleh disita**

**121.** (1) Semua barang yang boleh disita di bawah Akta ini boleh
dilucuthakkan dan semua barang yang dilucuthakkan hendaklah
dilupuskan mengikut arahan Ketua Pengarah.

(2) Walau apa pun subseksyen (1), Ketua Pengarah atau manamana pegawai kanan cukai barang dan perkhidmatan boleh, jika
difikirkannya patut, pada bila-bila masa mengarahkan apa-apa
barang yang boleh disita di bawah Akta ini supaya dilepaskan
kepada orang yang daripada milikan, jagaan atau kawalannya
barang itu telah disita.

**Tiada kos atau ganti rugi yang berbangkit daripada penyitaan**
**boleh didapatkan melainkan jika penyitaan dibuat tanpa sebab**
**yang munasabah atau sebab yang mungkin**

**122.** Tiada seorang pun dalam apa-apa prosiding di hadapan
mana-mana mahkamah berkenaan dengan penyitaan apa-apa barang
yang disita pada menjalankan atau berupa sebagai menjalankan
apa-apa kuasa yang diberikan di bawah Akta ini, berhak untuk
mendapat kos prosiding itu atau untuk apa-apa ganti rugi atau
relief lain selain suatu perintah bagi pemulangan barang atau
pembayaran nilainya melainkan jika penyitaan itu dibuat tanpa
sebab yang munasabah atau sebab yang barang kali.

**Mahkamah hendaklah memerintahkan pelupusan barang**
**yang disita**

**123. (1) Suatu perintah bagi pelucuthakan atau bagi melepaskan**
apa-apa jua yang boleh dilucuthakkan di bawah Akta ini hendaklah
dibuat oleh mahkamah yang di hadapannya pendakwaan berhubung
dengannya telah diadakan, dan suatu perintah bagi melucuthakkan


-----

126 _Rang Undang-Undang_

barang itu hendaklah dibuat jika dibuktikan dengan memuaskan
hati mahkamah bahawa suatu kesalahan di bawah Akta ini telah
dilakukan dan bahawa barang itu merupakan hal perkara atau
telah digunakan dalam pelakuan kesalahan itu walaupun tiada
seorang pun telah disabitkan atas kesalahan itu.

(2) Amaun yang dijamin di bawah perenggan 90(1)(a) atau (b)
atau amaun yang diperoleh melalui jualan di bawah perenggan
90(1)(c) hendaklah dilucuthakkan oleh mahkamah jika dibuktikan
dengan memuaskan hati mahkamah bahawa suatu kesalahan di
bawah Akta ini telah dilakukan dan bahawa barang boleh alih
yang berkenaan dengannya amaun itu telah dijamin atau diperoleh
melalui jualan, mengikut mana-mana yang berkenaan, ialah hal
perkara atau digunakan dalam pelakuan kesalahan itu walaupun
tiada seorang pun telah disabitkan atas kesalahan itu.

(3) Semua barang yang dilucuthakkan hendaklah diserahkan
kepada pegawai cukai barang dan perkhidmatan dan hendaklah
dilupuskan menurut arahan Ketua Pengarah.

**Barang yang disita yang berkenaan dengannya tiada pendakwaan,**
**atau hasil jualannya, terlucut hak jika tidak dituntut dalam**
**masa satu bulan**

**124. (1) Jika tiada pendakwaan dibuat berhubung dengan apa-**
apa barang yang disita di bawah Akta ini, barang itu atau hasil
jualan barang itu yang dipegang menurut perenggan 90(1)(c)
hendaklah diambil dan disifatkan sebagai dilucuthakkan apabila
habis tempoh satu bulan kalendar dari tarikh penyitaan barang
itu melainkan jika, sebelum habis tempoh itu—

_(a)_ tuntutan ke atas barang itu atau hasil jualan barang itu
dibuat di bawah subseksyen (2);

_(b)_ suatu permohonan bertulis dibuat bagi pemulangan barang
itu di bawah perenggan 90(1)(a) atau _(b); atau_

_(c)_ barang itu dipulangkan di bawah perenggan _(a) atau_
_(b)._

(2) Mana-mana orang yang menegaskan bahawa dia ialah
pemunya barang itu atau hasil jualan barang itu, mengikut manamana yang berkenaan, dan bahawa barang atau hasil jualan


-----

_Cukai Barang dan Perkhidmatan_ 127

barang itu tidak boleh dilucuthakkan boleh, secara kendiri atau
melalui ejennya yang diberi kuasa secara bertulis, memberikan
notis bertulis kepada mana-mana pegawai kanan cukai barang
dan perkhidmatan bahawa dia menuntut barang atau hasil jualan
barang itu.

(3) Apabila habisnya tempoh yang disebut dalam subseksyen
(1), atau, jika suatu keputusan dibuat lebih awal bahawa tiada
pendakwaan berhubung dengan barang itu, ketika membuat keputusan
itu pegawai kanan cukai barang dan perkhidmatan hendaklah, jika
barang itu atau hasil jualan barang itu tidak diambil dan disifatkan
sebagai dilucuthakkan di bawah subseksyen itu, merujukkan
tuntutan itu kepada Ketua Pengarah yang boleh mengarahkan
supaya barang itu atau hasil jualan barang itu atau jaminan yang
dikemukakan di bawah perenggan 90(1)(a) atau (b), mengikut
mana-mana yang berkenaan, dilepaskan atau boleh mengarahkan
pegawai kanan itu, mengikut bentuk dan cara sebagaimana yang
ditentukan oleh Ketua Pengarah, untuk merujukkan perkara itu
kepada Mahkamah Sesyen.

(4) Mahkamah Sesyen hendaklah mengeluarkan suatu saman
menghendaki orang yang menegaskan bahawa dia ialah pemunya
barang itu atau hasil jualan barang itu, dan orang yang daripadanya
barang itu disita, supaya hadir di hadapannya, dan apabila mereka
hadir atau ingkar untuk hadir, selepas penyampaian sewajarnya
saman itu dibuktikan, Mahkamah Sesyen hendaklah meneruskan
pemeriksaan mengenai perkara itu, dan apabila ada bukti bahawa
suatu kesalahan terhadap Akta ini telah dilakukan dan bahawa
barang itu merupakan hal perkara, atau digunakan dalam pelakuan,
kesalahan itu, hendaklah memerintahkan barang itu atau hasil
jualan barang itu atau amaun yang dijamin di bawah perenggan
90(1)(a) atau (b), mengikut mana-mana yang berkenaan, untuk
dilucuthakkan, atau jika tiada bukti sedemikian, boleh memerintahkan
pelepasan barang itu atau hasil jualan barang itu atau jaminan
yang dikemukakan di bawah perenggan 90(1)(a) atau (b), mengikut
mana-mana yang berkenaan.

(5) Dalam mana-mana prosiding di bawah subseksyen (4),
seksyen 108 hendaklah terpakai bagi orang yang menegaskan
bahawa dia ialah pemunya barang itu atau hasil jualan barang
itu dan bagi orang yang daripadanya barang itu disita seolah-olah
pemunya atau orang itu ialah tertuduh dalam suatu pendakwaan
di bawah Akta ini.


-----

128 _Rang Undang-Undang_

**Barang atau amaun yang dilucuthakkan boleh diserahkan**
**atau dibayar balik kepada pemunya atau orang lain**

**125.** Menteri boleh, apabila permohonan bertulis dibuat kepadanya
melalui Ketua Pengarah, memerintahkan—

_(a)_ apa-apa barang yang disita di bawah Akta ini; atau

_(b)_ apa-apa amaun yang dijamin di bawah perenggan 90(1)
_(a)_ atau (b) atau amaun yang diperoleh melalui jualan
di bawah perenggan 90(1)(c),

sama ada dilucuthakkan, atau diambil dan disifatkan sebagai
dilucuthakkan, di bawah seksyen 123, 124 atau 127, untuk diserahkan
atau dibayar balik, mengikut mana-mana yang berkenaan, kepada
pemunya atau orang lain yang berhak kepadanya semasa pembayaran
amaun itu dan atas terma dan syarat yang disifatkannya patut:

Dengan syarat bahawa permohonan itu hendaklah dibuat sebelum
habis tempoh satu bulan kalendar dari tarikh yang barang atau
amaun itu dilucuthakkan atau diambil dan disifatkan sebagai
dilucuthakkan, mengikut mana-mana yang berkenaan.

**Penyampaian saman**

**126. (1) Tiap-tiap saman yang dikeluarkan oleh suatu mahkamah**
terhadap mana-mana orang berkaitan dengan apa-apa prosiding
sivil atau jenayah di bawah Akta ini boleh disampaikan kepada
orang yang dinamakan dalamnya—

_(a) dengan menghantarserahkan saman itu kepada orang itu_
atau mana-mana anggota keluarganya yang dewasa atau
mana-mana pekhidmatnya yang tinggal bersamanya di
tempat tinggal biasanya atau yang terakhir diketahui;

_(b)_ dengan meninggalkan saman itu di tempat tinggal atau
perniagaan biasanya atau yang terakhir diketahui dalam
suatu sampul surat yang dialamatkan kepada orang
itu;

_(c) dengan menghantar saman itu melalui pos berdaftar yang_
dialamatkan kepada orang itu ke tempat tinggal atau
perniagaan biasanya atau yang terakhir diketahui; atau


-----

_Cukai Barang dan Perkhidmatan_ 129

_(d)_ jika orang itu ialah suatu syarikat, firma, pertubuhan,
persatuan atau kumpulan orang yang lain—

(i) dengan menghantarserahkan saman itu kepada
setiausaha atau pegawai lain yang seumpama
bagi syarikat, firma, pertubuhan, persatuan atau
kumpulan orang yang lain itu di pejabat berdaftar
atau tempat perniagaan utamanya; atau

(ii) dengan menghantar saman itu melalui pos
berdaftar yang dialamatkan kepada syarikat, firma,
pertubuhan, persatuan atau kumpulan orang yang
lain itu ke pejabat berdaftar atau tempat perniagaan
utamanya.

(2) Apa-apa saman yang dihantar melalui pos berdaftar
kepada mana-mana orang mengikut subseksyen (1) atau dengan
menghantarserahkan saman itu kepada orang itu atau kepada
mana-mana anggota keluarganya yang dewasa atau mana-mana
pekhidmatnya yang tinggal bersamanya hendaklah disifatkan telah
disampaikan kepada orang itu dengan sewajarnya.

(3) Jika suatu saman yang dikeluarkan oleh mahkamah
disampaikan, suatu afidavit penyampaian yang berupa sebagai
telah dibuat di hadapan seorang pegawai yang diberi kuasa
sewajarnya untuk mengendalikan sumpah hendaklah diterima
sebagai keterangan.

**Pengkompaunan kesalahan**

**127.** (1) Pegawai cukai barang dan perkhidmatan boleh, dengan
keizinan bertulis Pendakwa Raya, mengkompaun apa-apa kesalahan
yang dilakukan oleh mana-mana orang di bawah Akta ini dan
ditetapkan sebagai suatu kesalahan yang boleh kompaun dengan
membuat suatu tawaran bertulis kepada orang yang disyaki
melakukan kesalahan itu untuk mengkompaun kesalahan itu dengan
membayar kepada Ketua Pengarah suatu amaun wang yang tidak
melebihi lima puluh peratus daripada amaun denda maksimum
bagi kesalahan itu dalam masa yang dinyatakan dalam tawaran
itu.

(2) Suatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan, tetapi sebelum
apa–apa pendakwaan ke atasnya dimulakan, dan jika amaun yang


-----

130 _Rang Undang-Undang_

dinyatakan dalam tawaran itu tidak dibayar dalam masa yang
dinyatakan dalam tawaran itu atau dalam apa-apa tempoh yang
dilanjutkan sebagaimana yang diberikan oleh Ketua Pengarah,
pendakwaan bagi kesalahan itu boleh dimulakan pada bila-bila
masa selepas itu terhadap orang yang kepadanya tawaran itu
dibuat.

(3) Jika sesuatu kesalahan telah dikompaun di bawah subseksyen
(1), tiada pendakwaan boleh dimulakan selepas itu berkenaan
dengan kesalahan terhadap orang yang kepadanya tawaran untuk
mengkompaun itu dibuat.

**Perintah mahkamah**

**128. (1) Jika mana-mana orang didapati bersalah bagi suatu**
kesalahan di bawah Akta ini, mahkamah yang di hadapannya
orang itu didapati bersalah hendaklah memerintahkan orang itu
supaya membayar kepada Ketua Pengarah amaun cukai yang
genap masa dan kena dibayar, atau apa-apa penalti yang kena
dibayar atau apa-apa surcaj yang terakru di bawah Akta ini, jika
ada, sebagaimana yang diperakui oleh Ketua Pengarah dan cukai,
penalti atau surcaj itu boleh didapatkan semula mengikut cara
yang sama seperti suatu denda sebagaimana yang diperuntukkan
di bawah seksyen 283 Kanun Tatacara Jenayah.

(2) Sebagai tambahan kepada subseksyen (1), mahkamah
mempunyai bidang kuasa guaman setakat amaun itu dan perintah
itu boleh dikuatkuasakan dalam semua keadaan sebagai suatu
keputusan muktamad mahkamah yang memihak kepada Ketua
Pengarah.

BAHAGIAN XIII

KAJIAN SEMULA DAN RAYUAN

**Tafsiran**

**129. Dalam Bahagian ini, melainkan jika konteksnya menghendaki**
makna yang lain—

“Pengerusi” ertinya Pengerusi Tribunal yang dilantik di bawah
perenggan 134(1)(a);


-----

_Cukai Barang dan Perkhidmatan_ 131

“Timbalan Pengerusi” ertinya mana-mana Timbalan Pengerusi
Tribunal yang dilantik di bawah perenggan 134(1)(a);

“Setiausaha” ertinya Setiausaha Tribunal yang dilantik di bawah
subseksyen 139(1);

“Tribunal” ertinya Tribunal Rayuan Cukai Barang dan Perkhidmatan
yang ditubuhkan di bawah seksyen 131.

**Permohonan semakan dan kajian semula**

**130.** Mana-mana orang boleh memohon kepada Ketua Pengarah,
melalui notis secara bertulis dalam tempoh tiga puluh hari dari
tarikh orang itu diberitahu mengenai apa-apa keputusan yang
dibuat oleh Ketua Pengarah atau pegawai cukai barang dan
perkhidmatan supaya dikaji semula dan disemak keputusan itu dan
Ketua Pengarah hendaklah membuat suatu keputusan muktamad
dan memberitahu orang itu dalam tempoh enam puluh hari atau
dalam tempoh yang praktikal.

**Penubuhan Tribunal**

**131.** Suatu tribunal yang dikenali sebagai “Tribunal Rayuan Cukai
Barang dan Perkhidmatan” ditubuhkan.

**Hak untuk merayu**

**132. (1) Tertakluk kepada seksyen 133, mana-mana orang yang**
terkilan dengan keputusan Ketua Pengarah boleh merayu terhadap
keputusan itu.

(2) Rayuan itu hendaklah dibuat kepada Tribunal dalam
tempoh tiga puluh hari dari tarikh keputusan yang dipertikaikan
itu dimaklumkan kepada orang yang terkilan itu dalam borang
yang ditetapkan berserta dengan fi yang ditetapkan.

(3) Tribunal tidak boleh melayan sesuatu rayuan melainkan
jika perayu telah memberikan semua penyata yang dikehendaki
untuk diberikan olehnya dan dia telah membayar amaun yang


-----

132 _Rang Undang-Undang_

ditunjukkan dalam penyata itu dan telah membayar apa-apa cukai
yang genap masa dan kena dibayar olehnya berkaitan dengan
perkara yang dirayu:

Dengan syarat bahawa jika dalam apa-apa kes tertentu, Tribunal
berpendapat bahawa pembayaran cukai boleh menyebabkan keperitan
kewangan kepada orang itu, Tribunal boleh mengetepikan cukai
itu tertakluk kepada syarat sebagaimana yang difikirkannya patut
untuk dikenakan untuk melindungi kepentingan hasil.

(4) Bagi maksud seksyen ini—

_(a)_ cukai termasuk penalti, surcaj atau apa-apa wang lain;

_(b)_ penyata termasuk borang perisytiharan kastam atau apaapa borang lain yang dikehendaki di bawah Akta ini.

**Bidang kuasa Tribunal**

**133. (1) Tribunal hendaklah mempunyai bidang kuasa untuk**
memutuskan rayuan yang berhubungan dengan cukai barang dan
perkhidmatan kecuali tentang perkara yang dinyatakan dalam
Jadual Keempat.

(2) Menteri boleh, melalui perintah yang disiarkan dalam
_Warta,_ meminda Jadual Keempat.

(3) Apa-apa perintah yang dibuat di bawah subseksyen (2)
hendaklah dibentangkan dalam Dewan Rakyat.

**Keanggotaan Tribunal**

**134.** (1) Tribunal hendaklah terdiri daripada anggota yang berikut
yang hendaklah dilantik oleh Menteri:

_(a)_ seorang Pengerusi Tribunal dan sekian bilangan Timbalan
Pengerusi daripada kalangan anggota Perkhidmatan
Kehakiman dan Perundangan; dan

_(b)_ tidak kurang daripada lima anggota lain sebagaimana yang
difikirkan patut oleh Menteri, daripada kalangan orang
yang, pada pendapat Menteri mempunyai pengetahuan
yang luas atau pengalaman yang mendalam dalam apa-apa
bidang aktiviti yang berhubungan dengan cukai barang
dan perkhidmatan, kastam, atau percukaian.


-----

_Cukai Barang dan Perkhidmatan_ 133

(2) Pengerusi, Timbalan Pengerusi dan anggota Tribunal yang
lain hendaklah memegang jawatan selama tempoh yang tidak
melebihi tiga tahun, dan selepas itu mereka layak untuk dilantik
semula apabila habis tempoh jawatan mereka tetapi mereka tidak
boleh dilantik bagi lebih daripada tiga tempoh berturut-turut.

(3) Menteri hendaklah menentukan saraan dan terma dan
syarat yang lain bagi pelantikan Pengerusi, Timbalan Pengerusi
dan anggota Tribunal yang lain.

**Penjalanan sementara fungsi Pengerusi**

**135.** Jika atas apa-apa sebab Pengerusi tidak dapat melaksanakan
fungsinya atau selama apa-apa tempoh kekosongan jawatan
Pengerusi, seorang Timbalan Pengerusi hendaklah melaksanakan
fungsi Pengerusi.

**Pembatalan pelantikan**

**136.** Menteri boleh membatalkan pelantikan seseorang anggota
Tribunal yang dilantik di bawah perenggan 134(1)(b) jika—

_(a) kelakuannya, sama ada berkaitan dengan kewajipannya_
sebagai anggota Tribunal atau selainnya, telah mencemar
nama baik Tribunal;

_(b)_ dia menjadi tidak berupaya untuk menjalankan kewajipannya
secara wajar sebagai anggota Tribunal;

_(c)_ telah dibuktikan terhadapnya, atau dia telah disabitkan atas,
suatu pertuduhan atau pertuduhan-pertuduhan berkenaan
dengan—

(i) suatu kesalahan yang melibatkan fraud, kecurangan
atau keburukan akhlak;

(ii) suatu kesalahan di bawah mana-mana undangundang yang berhubungan dengan rasuah;

(iii) suatu kesalahan di bawah Akta ini, Akta Kastam 1967
atau Akta Eksais 1976; atau

(iv) apa-apa kesalahan yang lain yang boleh dihukum
dengan pemenjaraan selama lebih daripada dua
tahun;


-----

134 _Rang Undang-Undang_

_(d)_ dia dihukum bankrap;

_(e)_ dia didapati atau diisytiharkan sebagai tidak sempurna
akal atau selainnya tidak berupaya untuk menguruskan
hal ehwalnya; atau

_(f) dia tidak menghadiri sidang Tribunal tiga kali berturut-_
turut tanpa kebenaran Pengerusi.

**Peletakan jawatan**

**137.** Seseorang anggota Tribunal yang dilantik di bawah
perenggan 134(1)(b) boleh pada bila-bila masa meletak jawatan
dengan memberikan tiga bulan notis bertulis kepada Menteri.

**Pengosongan jawatan dan pelantikan pemangkuan**

**138.** (1) Jawatan mana-mana anggota Tribunal hendaklah menjadi
kosong dengan—

_(a)_ kematiannya;

_(b)_ peletakan jawatannya dengan memberikan notis secara
bertulis;

_(c) habisnya tempoh pelantikannya._

(2) Menteri hendaklah melantik mana-mana orang mengikut
seksyen 134 untuk menggantikan Pengerusi, mana-mana Timbalan
Pengerusi atau mana-mana anggota yang lain semasa kekosongan
jawatan Pengerusi, Timbalan Pengerusi atau anggota yang lain
itu.

(3) Penjalanan kuasa atau pelaksanaan fungsi Tribunal tidaklah
terjejas hanya kerana terdapat kekosongan dalam keanggotaan
Tribunal itu.

**Setiausaha Tribunal dan pegawai lain**

**139.** (1) Hendaklah dilantik seorang Setiausaha dan seorang
Penolong Setiausaha Tribunal dan sekian bilangan pegawai yang
perlu bagi menjalankan fungsi Tribunal.


-----

_Cukai Barang dan Perkhidmatan_ 135

(2) Pengerusi hendaklah mempunyai kawalan am ke atas
Setiausaha, Penolong Setiausaha dan pegawai-pegawai Tribunal.

(3) Bagi maksud Akta ini, Setiausaha dan Penolong Setiausaha
Tribunal hendaklah disifatkan sebagai pegawai Tribunal.

**Penjawat awam**

**140.** Semua anggota, pegawai, Setiausaha dan Penolong Setiausaha
Tribunal semasa menunaikan kewajipan mereka hendaklah disifatkan
sebagai penjawat awam mengikut pengertian Kanun Keseksaan.

**Pendengaran rayuan**

**141.** (1) Sidang bagi tiap-tiap rayuan hendaklah terdiri daripada
suatu panel yang mempunyai tiga anggota.

(2) Dalam tiap-tiap rayuan Tribunal hendaklah dipengerusikan
oleh Pengerusi atau Timbalan Pengerusi.

(3) Keputusan panel hendaklah diputuskan mengikut pendapat
majoriti anggota yang membentuk panel itu.

(4) Jika seorang anggota panel di bawah subseksyen (1)
meninggal dunia atau menjadi tidak berupaya untuk menjalankan
fungsinya sebagai seorang anggota, prosiding itu hendaklah
diteruskan di hadapan, dan keputusan hendaklah diberikan oleh,
anggota panel yang tinggal, asalkan tidak kurang daripada dua
orang, dan panel hendaklah, bagi maksud prosiding itu, disifatkan
sebagai dibentuk dengan sewajarnya walaupun dengan kematian
atau ketidakupayaan anggota yang disebut terdahulu itu.

(5) Dalam hal di bawah subseksyen (4), keputusan hendaklah
ditentukan mengikut pendapat majoriti anggota panel yang tinggal,
dan jika tiada majoriti, anggota yang mempengerusikan prosiding
itu hendaklah mempunyai undi kedua atau undi pemutus.

(6) Jika Pengerusi atau Timbalan Pengerusi yang mempengerusikan
apa-apa prosiding berkenaan dengan suatu rayuan meninggal dunia
atau menjadi tidak berupaya, atau atas apa-apa sebab lain tidak
dapat menyelesaikan atau membereskan prosiding itu, rayuan itu
hendaklah didengar semula, melainkan jika pihak-pihak bersetuju
supaya rayuan itu diteruskan oleh Timbalan Pengerusi yang
lain.


-----

136 _Rang Undang-Undang_

(7) Jika pelantikan mana-mana anggota panel habis tempoh
selama apa-apa prosiding belum selesai berkenaan dengan suatu
rayuan, tempoh pelantikannya hendaklah disifatkan sebagai
dilanjutkan sehingga pemberesan muktamad rayuan itu.

(8) Tribunal boleh bersidang dalam satu sidang atau lebih pada
bila-bila hari dan masa dan di mana-mana tempat sebagaimana
yang ditentukan oleh Pengerusi.

**Pendengaran oleh anggota tunggal**

**142.** Walau apa pun seksyen 141, jika Pengerusi memikirkannya
patut demi kepentingan untuk mencapai pengendalian rayuan yang
cepat dan efisien, prosiding rayuan hendaklah dipengerusikan oleh
mana-mana orang yang berikut yang bersidang seorang diri—

_(a)_ Pengerusi;

_(b)_ mana-mana Timbalan Pengerusi; atau

_(c) mana-mana anggota Tribunal yang lain sebagaimana yang_
ditentukan oleh Pengerusi.

**Penzahiran kepentingan**

**143.** (1) Seseorang anggota Tribunal yang mempunyai, secara
langsung atau tidak langsung, dengan sendirinya atau melalui
anggota keluarganya, apa-apa kepentingan dalam suatu rayuan
yang dibawa di hadapannya sebagai seorang anggota, anggota
itu hendaklah dengan serta-merta menzahirkan hakikat dan jenis
kepentingannya itu kepada Pengerusi.

(2) Apabila penzahiran kepentingan di bawah subseksyen (1)
diterima, Pengerusi hendaklah melantik anggota yang lain untuk
mendengar dan membereskan rayuan itu.

**Pengetepian bidang kuasa mahkamah**

**144.** (1) Jika suatu rayuan dikemukakan kepada Tribunal
dan rayuan itu adalah dalam bidang kuasa Tribunal, isu yang
dipertikaikan dalam rayuan itu, sama ada sebagaimana yang
ditunjukkan dalam rayuan yang mula-mula atau sebagaimana yang


-----

_Cukai Barang dan Perkhidmatan_ 137

timbul dalam perjalanan pendengaran itu, tidak boleh menjadi
hal prosiding antara pihak-pihak yang sama dalam mana-mana
mahkamah melainkan jika—

_(a)_ prosiding di hadapan mahkamah telah dimulakan sebelum
rayuan itu dikemukakan kepada Tribunal; atau

_(b)_ rayuan di hadapan Tribunal itu telah ditarik balik,
ditinggalkan atau dibatalkan.

(2) Jika perenggan (1)(a) terpakai, isu yang dipertikaikan
dalam rayuan yang prosiding itu berhubungan dengannya, sama
ada sebagaimana yang ditunjukkan dalam rayuan yang mula-mula
atau yang timbul semasa perjalanan pendengaran itu, tidak boleh
menjadi hal prosiding antara pihak-pihak yang sama di hadapan
Tribunal melainkan jika rayuan di hadapan mahkamah telah ditarik
balik, ditinggalkan atau dibatalkan.

**Notis rayuan dan pendengaran**

**145.** Apabila suatu rayuan dikemukakan di bawah seksyen 136,
Setiausaha hendaklah memberikan notis tentang perincian mengenai
hari, masa dan tempat pendengaran dalam borang yang ditetapkan
kepada Ketua Pengarah dan perayu.

**Rundingan bagi penyelesaian**

**146.** (1) Tribunal hendaklah, berkenaan dengan tiap-tiap rayuan
dalam bidang kuasanya, menilai sama ada, dalam segala hal
keadaan, adalah wajar bagi Tribunal untuk membantu pihak-pihak
kepada prosiding untuk merundingkan suatu penyelesaian yang
dipersetujui berhubung dengan rayuan itu.

(2) Tanpa mengehadkan keluasan subseksyen (1), dalam
membuat suatu penilaian Tribunal hendaklah mengambil kira apaapa faktor yang pada pendapat Tribunal, mungkin mencacatkan
kemampuan salah satu atau kedua-dua pihak untuk merundingkan
suatu penyelesaian yang dipersetujui.

(3) Jika pihak-pihak mencapai suatu penyelesaian yang
dipersetujui, Tribunal hendaklah meluluskan dan merekodkan
penyelesaian itu dan penyelesaian itu hendaklah berkuat kuasa
seolah-olah penyelesaian itu ialah keputusan Tribunal.


-----

138 _Rang Undang-Undang_

(4) Jika—

_(a)_ ternyata pada Tribunal bahawa adalah tidak wajar untuk
Tribunal membantu pihak-pihak untuk merundingkan
penyelesaian yang dipersetujui berhubung dengan rayuan
itu; atau

_(b)_ pihak-pihak tidak dapat mencapai suatu penyelesaian yang
dipersetujui berhubung dengan rayuan itu,

Tribunal hendaklah meneruskan untuk memutuskan rayuan itu.

**Pewakilan semasa pendengaran**

**147.** Bagi maksud suatu rayuan—

_(a)_ mana-mana pihak kepada rayuan boleh mengendalikan
kesnya sendiri atau boleh diwakili oleh mana-mana orang
yang dilantik olehnya bagi maksud itu; dan

_(b)_ Ketua Pengarah boleh diwakili pada mana-mana pendengaran
oleh seorang pegawai yang diberi kuasa yang dilantik
olehnya.

**Keterangan**

**148.** (1) Apa-apa prosiding di hadapan Tribunal hendaklah
dikendalikan tanpa mengambil kira formaliti dan perkara teknikal
dan Tribunal boleh—

_(a)_ mendapatkan dan menerima keterangan secara bersumpah
atau pengakuan, sama ada bertulis atau lisan, dan
memeriksa semua mana-mana orang sebagai saksi,
sebagaimana yang difikirkan oleh Tribunal perlu untuk
sebagai didapatkan, diterima atau diperiksa;

_(b) menghendaki pengemukaan buku, kertas, dokumen, rekod_
dan benda dihadapannya;

_(c) mengendalikan sumpah, pengakuan atau akuan berkanun,_
mengikut kehendak keadaan;

_(d)_ mendapatkan dan menerima apa-apa keterangan yang lain
dan membuat apa-apa siasatan yang lain sebagaimana
yang difikirkannya patut;


-----

_Cukai Barang dan Perkhidmatan_ 139

_(e)_ memanggil pihak-pihak kepada prosiding itu atau manamana orang lain supaya hadir di hadapannya untuk
memberikan keterangan atau untuk mengemukakan
apa-apa dokumen, rekod atau benda lain yang dalam
milikannya atau selainnya untuk membantu Tribunal
dalam pertimbangtelitiannya;

_(f) menerima keterangan pakar; dan_

_(g)_ secara amnya mengarahkan dan melakukan segala perkara
yang perlu atau suai manfaat bagi mempercepat penentuan
tuntutan itu.

(2) Suatu saman yang dikeluarkan di bawah seksyen ini
hendaklah disampaikan dan dikuatkuasakan seolah-olah ia suatu
saman yang dikeluarkan oleh Mahkamah Sesyen.

**Tribunal boleh meminta maklumat**

**149.** (1) Tribunal boleh meminta apa-apa maklumat yang
difikirkannya perlu bagi maksud menjalankan apa-apa kuasa dan
fungsinya di bawah Akta ini.

(2) Mana-mana orang yang enggan untuk mematuhi permintaan
oleh Tribunal melakukan suatu kesalahan.

**Keputusan**

**150.** (1) Tribunal hendaklah membuat keputusannya tanpa
kelengahan dan jika dapat dilaksanakan, dalam masa enam puluh
hari daripada hari pertama bermulanya pendengaran di hadapan
Tribunal.

(2) Tribunal hendaklah mempunyai kuasa—

_(a)_ untuk mengesahkan keputusan Ketua Pengarah;

_(b)_ untuk mengubah keputusan Ketua Pengarah; atau

_(c)_ untuk mengetepikan keputusan Ketua Pengarah dan
menggantikannya dengan keputusan yang baru.

(3) Tribunal hendaklah memberikan alasan bagi keputusannya
dalam mana-mana rayuan yang didengar di hadapannya.


-----

140 _Rang Undang-Undang_

**Keputusan dan penyelesaian hendaklah direkodkan secara**
**bertulis**

**151.** Tribunal hendaklah membuat atau menyebabkan supaya
dibuat suatu rekod bertulis bagi terma—

_(a) tiap-tiap penyelesaian yang dipersetujui oleh pihak-pihak_
di bawah seksyen 146; dan

_(b) tiap-tiap keputusan yang dibuat olehnya di bawah_
seksyen 150.

**Keputusan Tribunal adalah muktamad**

**152. (1) Sesuatu keputusan Tribunal adalah—**

_(a)_ muktamad dan mengikat semua pihak kepada prosiding
itu; dan

_(b) disifatkan sebagai suatu perintah Mahkamah Sesyen dan_
dikuatkuasakan dengan sewajarnya oleh pihak-pihak
kepada prosiding itu.

(2) Bagi maksud perenggan (1)(b), Setiausaha hendaklah
menghantar suatu salinan keputusan yang dibuat oleh Tribunal
kepada Mahkamah Sesyen yang mempunyai bidang kuasa di
tempat yang berhubungan dengan keputusan itu atau di tempat
di mana keputusan itu telah dibuat dan Mahkamah hendaklah
menyebabkan salinan itu direkodkan.

**Pemberesan rayuan**

**153.** Tribunal hendaklah membereskan suatu rayuan dengan
cara—

_(a)_ penyelesaian yang dipersetujui yang dicapai oleh pihakpihak dan penyelesaian itu hendaklah direkodkan seolaholah ia telah diumumkan oleh Tribunal;

_(b)_ penarikan balik oleh perayu dalam borang yang ditetapkan;
atau

_(c)_ perintah oleh Tribunal dalam borang yang ditetapkan.


-----

_Cukai Barang dan Perkhidmatan_ 141

**Rujukan persoalan undang-undang kepada Mahkamah**
**Tinggi**

**154.** (1) Sebelum Tribunal membuat suatu keputusan di bawah
seksyen 150, ia boleh, mengikut budi bicaranya, merujukkan
kepada Mahkamah Tinggi suatu persoalan undang-undang—

_(a)_ yang timbul dalam perjalanan prosiding;

_(b)_ yang, pada pendapat Tribunal, cukup pentingnya bagi
mewajarkan rujukan itu;

_(c)_ yang penentuannya oleh Tribunal menimbulkan, pada
pendapat Tribunal, keraguan yang mencukupi bagi
mewajarkan rujukan itu.

(2) Jika Tribunal merujukkan apa-apa persoalan undang-undang
di bawah subseksyen (1) untuk diputuskan oleh Mahkamah Tinggi,
ia hendaklah membuat keputusan yang selaras dengan keputusan
sedemikan.

(3) Seorang Peguam Persekutuan yang diberi kuasa oleh
Peguam Negara bagi maksud itu boleh hadir bagi pihak Tribunal
dalam apa-apa prosiding di hadapan Mahkamah Tinggi di bawah
seksyen ini.

**Rayuan lanjutan**

**155.** Hendaklah ada apa-apa hak untuk merayu daripada keputusan
Mahkamah Tinggi di bawah seksyen 154 sebagaimana yang wujud
berkenaan dengan keputusan yang dibuat oleh Mahkamah Tinggi
tentang persoalan undang-undang dalam bidang kuasa rayuan
sivilnya.

**Tribunal hendaklah menerima pakai tatacara**

**156. Tribunal hendaklah menerima pakai apa-apa tatacara**
sebagaimana yang difikirkannya patut dan wajar.

**Tidak mengikut bentuk**

**157.** Tiada prosiding, award atau dokumen Tribunal lain boleh
diketepikan atau dibatalkan kerana tidak mengikut bentuk.


-----

142 _Rang Undang-Undang_

**Peruntukan yang berhubungan dengan kos dan**
**perbelanjaan**

**158.** Tribunal hendaklah hanya memberikan award tentang kos
dan perbelanjaan dan hendaklah mempunyai kuasa penuh untuk
menentukan oleh siapa dan takat kos dan perbelanjaan yang patut
dibayar—

_(a)_ terhadap perayu, jika ia berpuas hati bahawa dia telah
mengendalikan kesnya secara remeh atau menyusahkan;
dan

_(b)_ terhadap mana-mana pihak kepada rayuan itu, jika ia
berpuas hati bahawa dalam semua hal keadaan kes itu
adalah tidak adil dan tidak saksama untuk tidak berbuat
demikian.

**Pelupusan dokumen,** **dsb.**

**159.** (1) Tribunal boleh, pada penutup prosiding di hadapannya,
memerintahkan supaya apa-apa barang, dokumen, rekod, bahan,
benda atau harta lain yang dikemukakan semasa prosiding
diserahkan kepada pemunya yang sah atau dilupuskan mengikut
cara yang difikirkannya patut.

(2) Jika tiada orang mengambil serahan barang, dokumen, rekod,
bahan, benda atau harta lain yang disebut dalam subseksyen (1)
selepas tempoh enam bulan, pemunyaan barang, dokumen, rekod,
bahan, benda atau harta lain hendaklah disifatkan telah berpindah
dan menjadi terletak hak pada Kerajaan.

**Perbuatan atau peninggalan yang dilakukan dengan suci**
**hati**

**160.** Tiada tindakan atau guaman boleh dimulakan atau dikekalkan
dalam mana-mana mahkamah terhadap—

_(a)_ anggota Tribunal; atau

_(b)_ mana-mana orang yang diberi kuasa untuk bertindak bagi
atau bagi pihak Tribunal,

bagi apa-apa perbuatan atau peninggalan yang dilakukan dengan
suci hati dalam pelaksanaan fungsinya dan penjalanan kuasanya
di bawah Akta ini.


-----

_Cukai Barang dan Perkhidmatan_ 143

BAHAGIAN XIV

KAWASAN DITETAPKAN

**Tafsiran**

**161.** Bagi maksud Bahagian ini, “Malaysia” tidak termasuk
kawasan ditetapkan.

**Pembekalan barang atau perkhidmatan yang dibuat dalam**
**atau antara kawasan ditetapkan**

**162.** (1) Bagi maksud Akta ini, suatu pembekalan bercukai yang
dibuat dalam atau antara kawasan ditetapkan tidaklah diambil kira
bagi maksud cukai berkenaan dengan pengakaunan bagi cukai
output.

(2) Walau apa pun subseksyen (1), cukai hendaklah dikenakan
oleh mana-mana orang kena cukai atas apa-apa pembekalan
perkhidmatan pengangkutan antara kawasan ditetapkan.

**Barang atau perkhidmatan yang diimport ke dalam atau**
**dibekalkan dari kawasan ditetapkan**

**163.** Walau apa pun apa-apa peruntukan Akta ini—

_(a)_ cukai hendaklah menjadi genap masa dan kena dibayar
ke atas semua barang yang dibekalkan dari kawasan
ditetapkan ke Malaysia bagi segala maksud seolaholah pembekalan itu ialah pengimportan ke dalam
Malaysia;

_(b)_ cukai hendaklah dikenakan ke atas pembekalan bercukai
perkhidmatan yang dibuat oleh mana-mana orang kena
cukai dari kawasan ditetapkan ke Malaysia atau dari
Malaysia ke kawasan ditetapkan;

_(c)_ tiada cukai boleh dikenakan ke atas apa-apa pengimportan
barang atau pembekalan perkhidmatan diimport ke
kawasan ditetapkan.

**Pembekalan barang atau perkhidmatan dalam Malaysia**

**164.** Walau apa pun apa-apa peruntukan Akta ini, cukai hendaklah
dikenakan ke atas semua barang atau perkhidmatan yang dibekalkan


-----

144 _Rang Undang-Undang_

dalam Malaysia oleh seorang orang kena cukai yang tempat
perniagaan utamanya terletak di kawasan ditetapkan.

**Perisytiharan barang yang dibekalkan dari kawasan ditetapkan**
**ke Malaysia**

**165.** Orang yang menjaga mana-mana vesel atau pesawat udara
yang atasnya barang dibekalkan dari kawasan ditetapkan ke
Malaysia hendaklah membuat suatu perisytiharan yang pada
matannya mengikut bentuk sebagaimana yang ditetapkan di bawah
Akta Kastam 1967 dan mana-mana undang-undang bertulis lain
yang terpakai yang sedang berkuat kuasa.

**Pemungutan cukai di kawasan ditetapkan**

**166.** Walau apa pun apa-apa peruntukan Akta ini, pemungutan
cukai yang genap masa dan kena dibayar hendaklah dibuat di
kawasan ditetapkan berkenaan dengan barang yang dibekalkan atau
yang akan dibekalkan dari kawasan ditetapkan ke Malaysia.

**Kuasa Menteri untuk mengenakan cukai**

**167.** (1) Walau apa pun apa-apa peruntukan Bahagian ini, Menteri
boleh, melalui perintah yang disiarkan dalam Warta, menetapkan
apa-apa pembekalan dalam kawasan ditetapkan dan apa-apa barang
atau perkhidmatan yang dibekalkan ke, diimport ke dalam atau
dieksport dari kawasan ditetapkan supaya dikenakan cukai.

(2) Apa-apa perintah yang dibuat di bawah subseksyen (1)
hendaklah dibentangkan dalam Dewan Rakyat.

BAHAGIAN XV

PELBAGAI

**Kuasa untuk mengambil sampel**

**168.** (1) Ketua Pengarah atau mana-mana pegawai cukai
barang dan perkhidmatan boleh, jika kewajipannya menghendaki
sedemikian, mengambil sampel apa-apa barang untuk memastikan


-----

_Cukai Barang dan Perkhidmatan_ 145

sama ada ia adalah barang daripada perihalan yang boleh dikenakan
cukai atau untuk memastikan cukai yang genap masa dan kena
dibayar ke atas barang itu, atau bagi maksud lain sebagaimana
yang difikirkannya perlu, dan sampel itu boleh dilupuskan dan
diakaunkan mengikut apa-apa cara yang diarahkan oleh Ketua
Pengarah.

(2) Tiada pembayaran boleh dibuat bagi apa-apa sampel yang
diambil di bawah subseksyen (1), tetapi pegawai cukai barang
dan perkhidmatan hendaklah memberikan suatu resit bagi sampel
itu.

**Orang yang terikat untuk mengemukakan barang atau**
**memberikan maklumat, dsb.**

**169.** (1) Tiap-tiap orang yang mempunyai maklumat tentang apaapa perkara yang menjadi kewajipan seorang pegawai cukai barang
dan perkhidmatan untuk menyiasat hendaklah, apabila dikehendaki
olehnya untuk berbuat demikian, memberikan maklumat itu.

(2) Tiap-tiap orang yang dikehendaki oleh seorang pegawai
cukai barang dan perkhidmatan untuk mengemukakan apa-apa
barang, dokumen, artikel atau benda yang berada dalam kuasa
orang itu untuk mengemukakan, dan yang merupakan barang,
dokumen, artikel atau benda yang dikehendaki di bawah Akta ini
atau barang, dokumen, artikel atau benda yang digunakan dalam
apa-apa transaksi atau perkara lain yang berhubungan dengan
cukai atau barang, dokumen, artikel atau benda yang menjadi
kewajipan pegawai cukai barang dan perkhidmatan untuk menyiasat
di bawah Akta ini, hendaklah mengemukakan barang, dokumen,
artikel atau benda itu.

(3) Jika apa-apa maklumat, barang, dokumen, artikel atau
benda bukan dalam bahasa kebangsaan atau bahasa Inggeris,
Ketua Pengarah atau mana-mana pegawai cukai barang dan
perkhidmatan boleh melalui notis secara bertulis menghendaki
pembekal atau, atas keingkaran pembekal, mana-mana orang lain,
untuk mengemukakan, dalam tempoh yang munasabah, suatu
terjemahan mengenainya dalam bahasa kebangsaan atau bahasa
Inggeris sebagaimana yang ditentukan oleh Ketua Pengarah atau
pegawai itu.


-----

146 _Rang Undang-Undang_

(4) Mana-mana orang yang melanggar seksyen ini melakukan
suatu kesalahan.

**Penggunaan perkhidmatan elektronik**

**170.** (1) Walau apa pun apa-apa peruntukan lain Akta ini dan
tertakluk kepada peraturan-peraturan yang dibuat di bawah Akta
ini, Ketua Pengarah boleh menyediakan suatu perkhidmatan
elektronik kepada mana-mana pengguna berdaftar untuk—

_(a) pemfailan atau pengemukaan apa-apa permohonan, penyata,_
perisytiharan atau apa-apa dokumen lain; dan

_(b)_ penyampaian apa-apa notis, arahan, perintah, permit, resit
atau apa-apa dokumen lain.

(2) Jika suatu notis elektronik dibuat dan dihantar kepada
Ketua Pengarah, Ketua Pengarah tidaklah bertanggungan terhadap
apa-apa kerugian atau kerosakan yang dialami oleh pengguna
berdaftar itu atas sebab apa-apa kesilapan atau peninggalan dalam
apa saja sifat atau bagaimana sekali pun kelihatan berbangkit
dalam apa-apa notis elektronik yang diperoleh oleh pengguna
berdaftar di bawah perkhidmatan elektronik jika kesilapan atau
peninggalan itu dibuat dengan suci hati dan dalam perjalanan biasa
pelaksanaan kewajipan sebagai Ketua Pengarah atau berlaku atau
timbul sebagai akibat daripada apa-apa kecacatan atau kegagalan
dalam perkhidmatan atau dalam peralatan yang digunakan bagi
penyediaan perkhidmatan itu.

(3) Apa-apa notis elektronik yang dibuat dan dihantar oleh
pengguna berdaftar hendaklah dianggap sebagai telah difailkan,
dikemukakan atau disampaikan pada masa notis elektronik itu
diterima oleh Ketua Pengarah.

(4) Bagi maksud seksyen ini, “pengguna berdaftar” ertinya manamana orang yang diberi kuasa secara bertulis oleh Ketua Pengarah
untuk mengakses dan mengguna perkhidmatan elektronik.

**Penyampaian notis**

**171.** (1) Tiap-tiap notis, arahan atau apa-apa dokumen lain yang
dikehendaki oleh Akta ini untuk disampaikan kepada mana-mana
orang boleh disampaikan—

_(a)_ secara kendiri kepada orang itu;


-----

_Cukai Barang dan Perkhidmatan_ 147

_(b)_ dengan menghantarnya kepada orang itu melalui pos
berdaftar; atau

_(c)_ melalui perkhidmatan elektronik.

(2) Notis, arahan atau dokumen lain itu yang dihantar melalui pos
berdaftar kepada seseorang hendaklah disifatkan telah disampaikan
kepada orang itu pada masa yang ia akan dihantarserahkan kepada
orang itu dalam perjalanan biasa pos jika notis, arahan atau
dokumen lain itu dialamatkan—

_(a)_ dalam hal suatu syarikat, firma, pertubuhan, persatuan
atau kumpulan orang lain—

(i) ke pejabat berdaftarnya;

(ii) ke alamat terakhirnya yang diketahui; atau

(iii) kepada mana-mana orang yang diberi kuasa olehnya
untuk menerima penyampaian proses; dan

_(b)_ dalam hal seseorang individu, ke alamat terakhirnya yang
diketahui.

(3) Jika seseorang telah memberi persetujuannya bagi suatu
notis disampaikan kepadanya melalui perkhidmatan elektronik,
notis itu hendaklah disifatkan telah disampaikan pada masa apabila
notis elektronik itu dihantar ke akaunnya melalui perkhidmatan
elektronik.

**Pengesahan notis, dsb.**

**172.** (1) Tertakluk kepada subseksyen (2), tiap-tiap notis atau
apa-apa dokumen lain yang disampaikan bagi maksud Akta ini oleh
Ketua Pengarah atau seorang pegawai yang diberi kuasa olehnya
adalah ditentusahkan dengan cukup jika nama dan jawatan Ketua
Pengarah dicetak, dicap atau selainnya ditulis ke atasnya.

(2) Jika Akta ini memperuntukkan bagi suatu notis atau apaapa dokumen lain atas nama oleh mana-mana pegawai cukai
barang dan perkhidmatan, notis atau dokumen lain itu hendaklah
ditandatangani dalam manuskrip oleh pegawai cukai barang dan
perkhidmatan itu.


-----

148 _Rang Undang-Undang_

(3) Suatu notis atau apa-apa dokumen lain yang disampaikan
bagi maksud Akta ini dan berupa sebagai ditandatangani dalam
manuskrip oleh Ketua Pengarah atau seorang pegawai yang diberi
kuasa olehnya hendaklah dianggap, sehingga dibuktikan sebaliknya,
telah ditandatangani sedemikian.

**Bayaran pos percuma**

**173.** Semua penyata dan apa-apa peremitan cukai dan apa-apa
surat-menyurat yang berbangkit daripada atau berkaitan dengan
apa-apa penyata atau peremitan itu boleh, jika dipos di Malaysia,
dihantar secara pos percuma kepada Ketua Pengarah dalam sampul
surat bertanda “Cukai Barang dan Perkhidmatan”.

**Ejen cukai**

**174.** (1) Tiada seorang pun boleh dibenarkan untuk bertindak
di Malaysia bagi pihak mana-mana orang bagi apa-apa perkara
di bawah Akta ini melainkan jika dia seorang ejen cukai.

(2) Mana-mana orang boleh memohon bagi suatu kelulusan
untuk menjadi seorang ejen cukai kepada Menteri jika—

_(a)_ dalam hal seseorang individu, dia mempunyai tempat
tinggal biasanya di Malaysia; atau

_(b)_ dalam hal suatu syarikat, firma, pertubuhan, persatuan
atau kumpulan orang lain, ia diperbadankan atau
selainnya ditubuhkan secara sah di Malaysia.

(3) Menteri boleh meluluskan suatu permohonan di bawah
subseksyen (2) dan jika permohonan itu diluluskan, kelulusan itu
hendaklah, melainkan jika dibatalkan terlebih dahulu, sah bagi
suatu tempoh minimum dua puluh empat bulan bermula dari
tarikh kelulusan itu.

(4) Seseorang ejen cukai boleh memohon bagi pembaharuan
kelulusan kepada Menteri sebelum habis tempoh kelulusan yang
dinyatakan di bawah subseksyen (3) dan jika permohonan bagi
pembaharuan itu diluluskan, pembaharuan itu adalah, melainkan
jika dibatalkan terlebih dahulu, sah bagi tempoh yang sama.


-----

_Cukai Barang dan Perkhidmatan_ 149

(5) Suatu fi sebagaimana yang ditetapkan oleh Menteri
melalui perintah yang disiarkan dalam _Warta hendaklah dibayar_
atas permohonan bagi kelulusan di bawah subseksyen (2) atau
pembaharuan kelulusan di bawah subseksyen (4).

(6) Seseorang ejen cukai yang menjalankan perniagaan bagi
pihak mana-mana orang bagi apa-apa perkara di bawah Akta ini
hendaklah—

_(a)_ mengemukakan suatu surat pemberian kuasa daripada
orang yang diwakilinya; dan

_(b)_ jika apa-apa borang yang ditetapkan dikehendaki supaya
dikemukakan bagi maksud perkara yang ditransaksikan,
mengemukakan borang yang telah ditandatangani oleh
orang yang diwakilinya, kecuali dibenarkan selainnya
oleh Ketua Pengarah.

(7) Walau apa pun subseksyen (1), mana-mana orang yang
diberi kebenaran untuk bertindak sebagai seorang ejen di bawah
seksyen 90 Akta Kastam 1967 hendaklah dibenarkan untuk
bertindak di Malaysia bagi pihak mana-mana orang bagi apa-apa
perkara di bawah Akta ini berhubung dengan pengimportan atau
pengeksportan barang, termasuk pemindahan.

(8) Bagi maksud seksyen ini, “ejen cukai” ertinya mana-mana
akauntan profesional atau mana-mana orang lain yang dibenarkan
oleh Menteri untuk bertindak di Malaysia bagi pihak mana-mana
orang bagi apa-apa perkara di bawah Akta ini.

(9) Mana-mana orang yang melanggar subseksyen (1) atau (6)
melakukan suatu kesalahan.

**Ganjaran**

**175.** Ketua Pengarah boleh memerintahkan apa-apa ganjaran
sebagaimana yang difikirkannya patut dibayar kepada manamana orang bagi perkhidmatan yang diberikan berkaitan dengan
pengesanan apa-apa kesalahan terhadap Akta ini atau apa-apa
cukai yang didapatkan di bawah Akta ini.


-----

150 _Rang Undang-Undang_

**Borang yang hendaklah digunakan**

**176.** (1) Jika apa-apa borang telah ditetapkan di bawah Akta
ini, tiada seorang pun boleh, bagi maksud Akta ini, menggunakan
apa-apa borang yang tidak dicetak atau dikeluarkan dengan kuasa
Ketua Pengarah:

Dengan syarat bahawa Ketua Pengarah boleh, mengikut budi
bicaranya dan tertakluk kepada apa-apa syarat yang difikirkannya
patut untuk dikenakan, membenarkan mana-mana orang untuk
menggunakan borang yang tidak dicetak atau dikeluarkan
sebagaimana yang disebut terdahulu atau penggunaan apa-apa
borang yang dikemukakan melalui perkhidmatan elektronik.

(2) Mana-mana orang yang melanggar subseksyen (1) melakukan
suatu kesalahan.

**Kuasa Ketua Pengarah untuk mengenakan fi**

**177.** Ketua Pengarah boleh mengenakan apa-apa fi sebagaimana
yang ditetapkan berkenaan dengan apa-apa perbuatan atau
perkhidmatan yang dilakukan atau diberikan olehnya atau manamana pegawai dan yang tidak dikehendaki untuk dilakukan atau
diberikan di bawah Akta ini dan yang tiada fi ditetapkan baginya
oleh mana-mana undang-undang bertulis.

**Pemakaian perundangan Kastam**

**178.** (1) Tertakluk kepada subseksyen (2), Akta ini hendaklah
ditafsirkan sebagai bersekali dengan Akta Kastam 1967 atau Akta
Eksais 1976 berkenaan dengan pengeksportan atau pengimportan
barang termasuk dalam transit dan pergerakan barang di bawah
kawalan kastam.

(2) Jika terdapat apa-apa ketidakselarasan antara peruntukan
Akta Kastam 1967 atau Akta Eksais 1976 dengan peruntukan
Akta ini, peruntukan Akta ini hendaklah terpakai.

**Perlindungan Kerajaan daripada liabiliti**

**179.** Kerajaan tidaklah bertanggungan untuk membayar apa-apa
kerugian yang dialami berkenaan dengan apa-apa barang yang
disebabkan oleh kebakaran, kecurian, kerosakan atau sebab lain


-----

_Cukai Barang dan Perkhidmatan_ 151

semasa barang itu berada dalam mana-mana gudang kastam atau
dalam jagaan atau kawalan sah mana-mana pegawai cukai barang
dan perkhidmatan melainkan jika kerugian itu disebabkan oleh
pengabaian atau keingkaran yang disengajakan oleh pegawai cukai
barang dan perkhidmatan atau oleh orang yang diambil kerja oleh
Kerajaan dalam perjalanan pelaksanaan kewajipannya di bawah
Akta ini.

**Perlindungan pegawai cukai barang dan perkhidmatan**
**daripada liabiliti**

**180.** Tiada pegawai cukai barang dan perkhidmatan atau orang
lain yang diambil kerja oleh Kerajaan dalam perjalanan pelaksanaan
kewajipannya di bawah Akta ini bertanggungan untuk membayar
apa-apa kerugian yang dialami berkenaan dengan apa-apa barang
yang disebabkan oleh kebakaran, kecurian, kerosakan atau sebab
lain semasa barang itu berada dalam mana-mana gudang kastam
atau dalam jagaan atau kawalan sah pegawai itu atau mana-mana
pegawai cukai barang dan perkhidmatan yang lain atau orang
yang diambil kerja oleh Kerajaan dalam perjalanan pelaksanaan
kewajipannya di bawah Akta ini melainkan jika kerugian itu
disebabkan oleh pengabaian atau keingkaran yang disengajakan
olehnya.

**Kuasa untuk membuat peraturan-peraturan**

**181.** (1) Menteri boleh membuat peraturan-peraturan yang perlu
dan suai manfaat bagi maksud melaksanakan peruntukan Akta
ini.

(2) Tanpa menjejaskan keluasan subseksyen (1), peraturanperaturan boleh dibuat bagi maksud yang berikut:

_(a)_ untuk menetapkan apa-apa yang dikehendaki di bawah
Akta ini supaya ditetapkan;

_(b)_ untuk mengubah kaedah-kaedah bagi menentukan di mana
suatu pembekalan perkhidmatan dibuat bagi maksud
tempat pembekalan di bawah seksyen 12;


-----

152 _Rang Undang-Undang_

_(c)_ untuk menetapkan pejabat-pejabat bagi pentadbiran cukai
barang dan perkhidmatan dan bagi hari dan masa bila
pejabat boleh dibuka untuk urusan;

_(d)_ untuk menentukan masa pembekalan dalam hal apabila
subseksyen 11(9) dan 11(10) terpakai;

_(e)_ untuk menetapkan layanan bagi pembekalan perkhidmatan
yang diimport;

_(f) untuk menetapkan perkara-perkara yang berhubungan_
dengan pendaftaran atau orang berdaftar;

_(g)_ untuk menetapkan perkara yang berikut berhubungan
dengan kredit cukai input terhadap cukai output di bawah
seksyen 38:

(i) cara dan hal keadaan yang—

_(aa)_ seseorang orang kena cukai boleh mengira
cukai ke atas pembekalan barang atau
perkhidmatan kepadanya, atau cukai yang
dibayar atau yang akan dibayar olehnya ke
atas pengimportan barang sebagai cukai
inputnya;

_(bb)_ seseorang boleh mengira cukai ke atas
pembekalan barang kepadanya, atau cukai
yang dibayar atau yang akan dibayar
olehnya ke atas pengimportan barang
sebagai cukai inputnya dalam hal orang itu
bukan seorang orang kena cukai pada masa
apabila pembekalan atau pengimportan
itu dibuat; dan

_(cc)_ mana-mana orang yang telah, tetapi tidak
lagi seorang orang kena cukai, boleh
dibayar oleh Ketua Pengarah apa-apa
amaun apa-apa cukai ke atas pembekalan
perkhidmatan yang dibuat kepadanya
semasa dia seorang orang kena cukai;

(ii) had masa bagi seorang orang kena cukai untuk
menuntut keseluruhan atau mana-mana bahagian
apa-apa cukai input sebagai cukai input boleh
dibenarkan;


-----

_Cukai Barang dan Perkhidmatan_ 153

_(h)_ untuk menetapkan perkara berhubung dengan amaun cukai
input yang boleh dibenarkan dan untuk memperuntukkan
bagi mendapatkan suatu cukai input berhubung kait
yang munasabah untuk pembekalan di bawah seksyen
39 termasuk—

(i) menentukan suatu perkadaran dengan merujuk kepada
cukai input bagi mana-mana tempoh bercukai yang
akan dihubungkaitkan secara sementara kepada
pembekalan itu;

(ii) melaraskan, mengikut suatu perkadaran yang
ditentukan mengikut cara seumpamanya bagi
suatu tempoh yang mengandungi dua atau lebih
tempoh bercukai atau sebahagian daripadanya,
hubung kait sementara bagi mana-mana tempoh
itu;

(iii) pembuatan pelarasan sekiranya anggaran ke atas
asas yang suatu hubung kait telah dibuat adalah
tidak tepat;

_(i)_ untuk menetapkan perkara yang berhubungan dengan
pelepasan hutang lapuk di bawah seksyen 59;

_(j)_ untuk menetapkan pengendalian Skim Bayar Balik Pelancong
di bawah seksyen 62;

_(k)_ untuk menetapkan peruntukan yang berbeza bagi pengenaan
dan pengakaunan cukai untuk usaha sama dan bagi apaapa aktiviti yang lain yang disifatkan sebagai suatu usaha
sama di bawah seksyen 70;

_(l)_ untuk menetapkan pengendalian Skim Penggudangan di
bawah seksyen 71;

_(m)_ untuk menetapkan pengendalian Skim Pedagang Diluluskan
di bawah seksyen 72;

_(n)_ untuk menetapkan pengendalian Skim Pengilang Tol
Diluluskan di bawah seksyen 73;

_(o)_ untuk menetapkan pengendalian Skim Tukang Emas
Diluluskan di bawah seksyen 74;

_(p)_ untuk menetapkan pengendalian Skim Kadar Rata di
bawah seksyen 75;

_(q)_ untuk menetapkan perkara yang berhubungan dengan ekuiti
dan pasaran niaga hadapan di bawah seksyen 76;


-----

154 _Rang Undang-Undang_

_(r) untuk memperuntukkan skop dan tatacara yang terpakai_
berhubung dengan apa-apa ketetapan yang dibuat di
bawah seksyen 77 atau 78;

_(s) untuk menetapkan cara pemberian penyata dan perisytiharan_
dan perkara lain berhubung dengan penyata dan
perisytiharan;

_(t) untuk menetapkan cara pembayaran cukai;_

_(u) untuk menetapkan perkara yang berikut yang berhubungan_
dengan Tribunal Rayuan Cukai Barang dan Perkhidmatan
di bawah Bahagian XIII:

(i) cara yang apa-apa perkara boleh dirujukkan kepada
Tribunal;

(ii) cara yang Tribunal hendaklah diadakan dan tempat
di mana Tribunal menjalankan sidangnya;

(iii) skala kos dan fi yang kena dibayar berkenaan
dengan apa-apa siasatan atau prosiding di hadapan
Tribunal;

(iv) tanggungjawab anggota Tribunal;

(v) borang untuk digunakan dalam prosiding;

(vi) fi dan cara bagi pemungutan dan pembayaran fi;

(vii) kos dan perbelanjaan yang berhubungan dengan
apa-apa perkara di hadapan Tribunal;

(vii) secara amnya penjalanan yang lebih baik fungsi
yang diberikan kepada Tribunal melalui Akta
ini;

_(v) untuk menetapkan kesalahan yang boleh dikompaun;_

_(w) untuk menetapkan perkara yang berhubungan dengan_
perkhidmatan elektronik;

(x) untuk menetapkan kehendak untuk memasukkan cukai
dalam harga barang dan perkhidmatan.

(3) Peraturan-peraturan yang dibuat di bawah subseksyen (2)
boleh menetapkan apa-apa perbuatan yang bertentangan dengan
peraturan-peraturan untuk menjadi suatu kesalahan dan boleh
menetapkan penalti denda tidak melebihi tiga puluh ribu ringgit
atau dipenjarakan selama tempoh tidak melebihi dua tahun atau
kedua-duanya.


-----

_Cukai Barang dan Perkhidmatan_ 155

BAHAGIAN XVI

PEMANSUHAN DAN KECUALIAN AKTA CUKAI JUALAN 1972

**Pemansuhan dan kecualian Akta Cukai Jualan 1972**

**182.** (1) Akta Cukai Jualan 1972 [Akta 64] dimansuhkan.

(2) Walaupun Akta Cukai Jualan 1972 dimansuhkan, apa-apa
cukai jualan yang kena dibayar atau liabiliti yang ditanggung
di bawah Akta itu boleh dipungut, dibayar balik, diremit atau
dikuatkuasakan seolah-olah Akta itu tidak dimansuhkan.

**Pemberian penyata bagi tempoh bercukai terakhir**

**183.** (1) Walau apa pun subseksyen 182(1), mana-mana orang yang
dilesenkan di bawah Akta Cukai Jualan 1972 hendaklah memberi
Ketua Pengarah suatu penyata sebagaimana yang dikehendaki di
bawah Akta Cukai Jualan 1972 bagi tempoh bercukai terakhir
tidak lewat daripada dua puluh lapan hari atau apa-apa suatu
tempoh yang lebih panjang sebagaimana yang ditentukan oleh
Ketua Pengarah dari tarikh ditetapkan.

(2) Orang yang disebut dalam subseksyen (1) hendaklah
menyatakan dan membayar amaun cukai jualan yang dikenakan
di bawah perenggan 6(a) Akta Cukai Jualan 1972 yang menjadi
genap masa semasa tempoh bercukai terakhir.

(3) Bagi maksud seksyen ini, “tempoh bercukai terakhir”
ertinya tempoh dua bulan kalendar atau sebahagian daripadanya
yang berakhir pada tarikh ditetapkan.

**Pembayaran cukai jualan bagi orang tidak berdaftar**

**184.** (1) Walau apa pun subseksyen 182(1), mana-mana orang yang
dilesenkan di bawah Akta Cukai Jualan 1972 dan tidak berdaftar
di bawah Akta ini hendaklah dikehendaki untuk mengakaun dan
membayar cukai jualan ke atas barang yang dipegang pada tarikh
ditetapkan—

_(a)_ yang diperoleh tanpa cukai jualan di bawah seksyen 9
Akta Cukai Jualan 1972; atau


-----

156 _Rang Undang-Undang_

_(b)_ jika suatu potongan cukai jualan telah dibuat bagi barang
yang dibeli di bawah seksyen 31A Akta Cukai Jualan
1972.

(2) Orang yang disebut dalam subseksyen (1) tidak dikehendaki
untuk mengakaun cukai jualan ke atas barang siap dan separa
siap yang dipegang pada tarikh ditetapkan.

(3) Jika seseorang dikehendaki mengakaun cukai jualan yang
disebut dalam subseksyen (1), dia hendaklah menyatakan amaun
cukai jualan yang dikehendaki untuk dibayar dalam penyata di
bawah subseksyen 183(1).

BAHAGIAN XVII

PEMANSUHAN DAN KECUALIAN AKTA CUKAI
PERKHIDMATAN 1975

**Pemansuhan dan kecualian Akta Cukai Perkhidmatan 1975**

**185.** (1) Akta Cukai Perkhidmatan 1975 [ _Akta 151_ ]
dimansuhkan.

(2) Walaupun Akta Cukai Perkhidmatan 1975 dimansuhkan,
apa-apa cukai perkhidmatan yang kena dibayar atau liabiliti yang
ditanggung di bawah Akta itu boleh dipungut, dibayar balik,
diremit atau dikuatkuasakan seolah-olah Akta itu tidak
dimansuhkan.

**Pemberian penyata bagi tempoh bercukai terakhir**

**186.** (1) Walau apa pun subseksyen 185(1) dan bagi maksud
Bahagian ini, mana-mana orang yang dilesenkan di bawah Akta
Cukai Perkhidmatan 1975 hendaklah memberi Ketua Pengarah
suatu penyata sebagaimana yang dikehendaki di bawah Akta
Cukai Perkhidmatan 1975 bagi tempoh bercukai terakhir tidak
lewat daripada dua puluh lapan hari atau apa-apa tempoh yang
lebih panjang sebagaimana yang ditentukan oleh Ketua Pengarah
dari tarikh ditetapkan.


-----

_Cukai Barang dan Perkhidmatan_ 157

(2) Orang yang disebut dalam subseksyen (1) hendaklah
menyatakan dan membayar—

_(a)_ amaun cukai perkhidmatan, bagi keseluruhan atau manamana bahagian pembayaran bagi apa-apa perkhidmatan
bercukai yang disediakan, yang tidak diterima dalam
tempoh dua belas bulan kalendar sebelum tempoh bercukai
terakhir; dan

_(b)_ amaun cukai perkhidmatan ke atas semua perkhidmatan
bercukai yang disediakan dalam tempoh bercukai
terakhir.

(3) Bagi maksud seksyen ini, “tempoh bercukai terakhir”
ertinya tempoh dua bulan kalendar atau sebahagian daripadanya
yang berakhir pada tarikh ditetapkan.

BAHAGIAN XVIII

PERUNTUKAN PERALIHAN

**Pembayaran, invois dan pengimportan sebelum tarikh**
**ditetapkan**

**187. (1) Cukai tidak boleh dikenakan dan dilevi ke atas apa-apa**
pembekalan barang atau perkhidmatan atau pengimportan barang
yang dibuat sebelum tarikh ditetapkan.

(2) Walau apa pun seksyen 11, jika, sebelum tarikh
ditetapkan—

_(a) apa-apa pembayaran diterima berkaitan dengan suatu_
pembekalan barang atau perkhidmatan yang akan dibuat
pada atau selepas tarikh ditetapkan; atau

_(b) suatu invois telah dikeluarkan yang berhubungan dengan_
suatu pembekalan barang atau perkhidmatan yang akan
dibuat pada atau selepas tarikh ditetapkan,

bagi maksud menentukan tempoh bercukai yang dengannya cukai
output atau cukai input boleh dihubungkaitkan, pembayaran itu
diambil sebagai telah diterima atau invois itu diambil sebagai
telah dikeluarkan, semasa tempoh bercukai pertama selepas tarikh
ditetapkan.


-----

158 _Rang Undang-Undang_

(3) Jika apa-apa barang yang pada tarikh ditetapkan tidak
dilepaskan daripada kawalan kastam, ia hendaklah dikira bagi
maksud seksyen ini sebagai diimport pada masa apabila barang
itu dilepaskan oleh pegawai kastam.

(4) Mana-mana orang yang melanggar subseksyen (1) melakukan
suatu kesalahan.

**Pendaftaran sebelum tarikh ditetapkan**

**188. (1) Bagi maksud seksyen ini, mana-mana orang yang**
membuat suatu pembekalan bercukai adalah bertanggungan untuk
berdaftar di bawah seksyen ini jika terdapat alasan munasabah untuk
mempercayai bahawa nilai keseluruhan pembekalan bercukainya
dalam bulan tarikh ditetapkan dan sebelas bulan selepas itu akan
melebihi amaun pembekalan bercukai sebagaimana yang dinyatakan
dalam perintah di bawah subseksyen 20(1).

(2) Mana-mana orang yang bertanggungan untuk berdaftar di
bawah subseksyen (1) hendaklah memohon kepada Ketua Pengarah
untuk didaftarkan dan permohonan itu hendaklah dibuat tiga bulan
sebelum tarikh ditetapkan.

(3) Ketua Pengarah boleh mendaftarkan orang di bawah
subseksyen (1) pada atau dari tarikh ditetapkan.

(4) Mana-mana orang yang melanggar subseksyen (2) melakukan
suatu kesalahan.

**Kesan ke atas cukai jualan dan cukai perkhidmatan**

**189.** Berkuat kuasa dari tarikh ditetapkan—

_(a)_ cukai jualan tidaklah boleh dikenakan ke atas apa-apa
jualan, penggunaan, pelupusan atau pengimportan barang
bercukai di bawah Akta Cukai Jualan 1972; dan

_(b)_ cukai perkhidmatan tidaklah boleh dikenakan ke atas
apa-apa perkhidmatan bercukai di bawah Akta Cukai
Perkhidmatan 1975.


-----

_Cukai Barang dan Perkhidmatan_ 159

**Nilai pembekalan barang dan perkhidmatan**

**190. Jika suatu pembekalan barang atau perkhidmatan dikira**
sebagai telah berlaku selepas tarikh ditetapkan, nilai pembekalan
itu hendaklah amaun yang ditentukan di bawah seksyen 15,
sebagaimana, pada pendapat Ketua Pengarah, tidak dihubungkaitkan
secara munasabah dengan mana-mana bahagian barang yang
dibekalkan atau perkhidmatan yang dilaksanakan sebelum tarikh
ditetapkan.

**Kontrak tanpa peluang untuk dikaji semula**

**191. (1) Seksyen ini hendaklah terpakai jika—**

_(a)_ suatu kontrak bertulis mengenal pasti secara khusus suatu
pembekalan dan balasan bagi pembekalan itu; dan

_(b)_ apa-apa pembekalan yang dibuat menurut apa-apa kontrak
tanpa peluang untuk dikaji semula yang dibuat sebelum atau
pada tarikh Akta ini diluluskan oleh Dewan Negara.

(2) Jika suatu pembekalan dibuat sebelum yang lebih awal
daripada yang berikut, iaitu—

_(a)_ lima tahun selepas tarikh ditetapkan; atau

_(b)_ terdapat suatu peluang untuk kajian semula,

pembekalan yang dibuat menurut suatu kontrak tanpa peluang
untuk dikaji semula hendaklah dikira sebagai suatu pembekalan
berkadar sifar:

Dengan syarat—

(A) pembekal dan penerima pembekalan itu merupakan orang
berdaftar; dan

(B) pembekalan itu merupakan suatu pembekalan bercukai.

(3) Bagi maksud seksyen ini—

_(a)_ “kontrak tanpa peluang untuk dikaji semula” ertinya apa-apa
kontrak atau perjanjian bertulis yang tidak mempunyai
peruntukan bagi kajian semula am bagi balasan bagi
pembekalan untuk apa-apa tempoh sehingga terdapat
peluang untuk kajian semula;


-----

160 _Rang Undang-Undang_

_(b)_ “peluang untuk kajian semula” ertinya suatu peluang yang
timbul bagi pembekal di bawah kontrak, yang bertindak
sama ada sendirian atau dengan persetujuan satu pihak
lain kepada kontrak itu atau lebih, untuk—

(i) menukar balasan secara langsung atau tidak langsung
disebabkan oleh pengenaan cukai;

(ii) mengendalikan, pada atau selepas tarikh ditetapkan,
suatu kajian semula am, rundingan semula atau
pengubahan kepada balasan tersebut; atau

(iii) mengendalikan, sebelum tarikh ditetapkan, suatu kajian
semula am, rundingan semula atau pengubahan
kepada balasan yang mengambil kira pengenaan
cukai itu.

**Pembekalan berperingkat atau berkala**

**192. (1) Jika apa-apa pembekalan dibuat di bawah suatu**
perjanjian bagi suatu tempoh atau secara berperingkat bagi suatu
tempoh sama ada pada jarak waktu yang tetap atau tidak dan
tempoh itu bermula sebelum tarikh yang ditetapkan dan berakhir
pada atau selepas tarikh ditetapkan, bahagian pembekalan yang
dihubungkaitkan dengan bahagian tempoh pada atau selepas tarikh
ditetapkan hendaklah boleh dikenakan cukai.

(2) Jika pembekalan di bawah subseksyen (1) ialah suatu
pembekalan perkhidmatan, pembekalan itu hendaklah diambil
sebagai dibuat secara berterusan dan secara sama rata sepanjang
tempoh perjanjian itu.

(3) Seksyen ini tidak terpakai bagi—

_(a)_ pembekalan suatu waranti yang berhubungan dengan
barang atau perkhidmatan sama ada ternyata, tersirat
atau dikehendaki oleh undang-undang, jika nilai warranti
itu dimasukkan dalam harga barang atau perkhidmatan
itu;

_(b)_ penyediaan perkhidmatan yang cukai perkhidmatan telah
dibayar ke atas perkhidmatan itu; atau

_(c)_ apa-apa kontrak yang tiada peluang untuk dikaji semula
di bawah seksyen 191.


-----

_Cukai Barang dan Perkhidmatan_ 161

**Hak yang diberikan sepanjang hayat**

**193. (1) Seksyen ini terpakai jika—**

_(a)_ seseorang orang kena cukai membuat suatu pembekalan
perkhidmatan di bawah suatu perjanjian;

_(b)_ perjanjian itu memperuntukkan sama ada secara nyata atau
secara tersirat bahawa suatu hak hendaklah diberikan
atau boleh digunakan sepanjang hayat orang itu atau
bagi suatu tempoh yang tidak kurang daripada tiga puluh
tahun; dan

_(c)_ hak itu diberikan atau pertama kali boleh digunakan
sebelum tarikh ditetapkan.

(2) Jika apa-apa pembayaran bagi hak yang diberikan atau
yang boleh digunakan sepanjang hayat orang itu atau untuk suatu
tempoh yang tidak kurang daripada tiga puluh tahun dibayar
sebelum tarikh ditetapkan oleh anggota sedia ada atau baru bagi
kelab, organisasi, persatuan dan badan lain bagi apa-apa hak,
pembayaran bagi hak itu tidaklah boleh dikenakan cukai.

**Pembayaran balik cukai jualan bagi barang dalam**
**pegangan**

**194. (1) Tertakluk kepada subseksyen (3), seseorang berhak**
untuk suatu pembayaran balik khas yang bersamaan dengan amaun
cukai jualan berkenaan dengan barang dalam pegangan tertakluk
kepada syarat yang berikut:

_(a)_ penuntut ialah seorang orang berdaftar di bawah
seksyen 20 pada tarikh ditetapkan;

_(b)_ penuntut pada tarikh ditetapkan memegang barang bagi
maksud membuat suatu pembekalan bercukai;

_(c)_ barang itu adalah bercukai di bawah Akta Cukai Jualan 1972
dan cukai jualan telah dikenakan atau dibayar; dan

_(d)_ penuntut mesti memegang invois pembekal yang berkenaan
yang membuktikan bahawa penuntut itu ialah penerima
yang baginya cukai jualan telah dikenakan atau dokumen
import yang membuktikan bahawa penuntut ialah
pengimport, penerima konsain atau pemunya yang baginya
cukai jualan telah dibayar.


-----

162 _Rang Undang-Undang_

(2) Dalam hal jika—

_(a)_ barang itu dibeli daripada pembekal selain seorang
pengilang berlesen;

_(b)_ barang itu adalah bercukai di bawah Akta Cukai Jualan
1972; dan

_(c)_ invois yang dipegang oleh orang itu bagi barang yang
dibeli tidak menunjukkan bahawa cukai jualan telah
dikenakan,

dia berhak kepada suatu pembayaran balik khas yang bersamaan
dengan dua puluh peratus daripada amaun yang ditunjukkan
pada invois itu didarab dengan kadar cukai jualan yang terpakai
tertakluk kepada syarat yang berikut:

(A) penuntut ialah seorang orang berdaftar di bawah
seksyen 20 pada tarikh ditetapkan; dan

(B) penuntut pada tarikh ditetapkan memegang barang bagi
maksud membuat suatu pembekalan bercukai.

(3) Jika penuntut itu berhak kepada suatu pembayaran balik
khas di bawah subseksyen (1) dan cukai jualan yang telah
dikenakan kepadanya tidak dibayar kepada pembekal pada
akhir tempoh enam bulan daripada tarikh invois, dia hendaklah
membayar semula amaun itu sebagai cukai output dalam penyata
bagi tempoh bercukai yang berikutan tamatnya tempoh enam
bulan itu.

(4) Pembayaran balik khas tidak terpakai bagi—

_(a)_ barang yang telah dipermodalkan di bawah prinsip
perakaunan yang diterima pakai secara am;

_(b)_ barang yang telah digunakan sebahagiannya atau
digabungkan menjadi barang lain;

_(c)_ barang yang dipegang untuk disewa, barang yang dipegang
untuk selain kegunaan perniagaan dan barang bukan
untuk dijual atau pertukaran;

_(d)_ barang yang ke atasnya cukai jualan telah dibayar di bawah
Akta Cukai Jualan 1972 sebelum tarikh ditetapkan dan
seterusnya untuk dieksport selepas tarikh ditetapkan yang


-----

_Cukai Barang dan Perkhidmatan_ 163

suatu tuntutan pengambilan balik ke atas cukai jualan
dibayar itu akan dibuat di bawah seksyen 29 Akta yang
sama.

**Tuntutan bagi pembayaran balik khas**

**195. (1) Apa-apa tuntutan bagi suatu pembayaran balik khas di**
bawah seksyen 194 hendaklah diberitahu kepada pegawai cukai
barang dan perkhidmatan dalam suatu borang sebagaimana yang
ditentukan oleh Ketua Pengarah tidak lewat daripada enam bulan
dari tarikh ditetapkan.

(2) Jika amaun pembayaran balik khas di bawah subseksyen
(1) adalah—

_(a)_ kurang daripada sepuluh ribu ringgit, penuntut hendaklah
memberi pegawai cukai barang dan perkhidmatan suatu
akuan berkanun yang mengesahkan amaun pembayaran
balik khas itu; atau

_(b)_ sepuluh ribu ringgit atau lebih, penuntut hendaklah memberi
pegawai cukai barang dan perkhidmatan suatu perakuan
audit yang ditandatangani oleh seorang akauntan berkanun
yang mengesahkan amaun pembayaran balik khas itu.

(3) Tertakluk kepada subseksyen (4), pembayaran balik khas
itu hendaklah dibayar balik setiap suku tahunan dalam ansuran
yang sama rata bagi suatu tempoh dua tahun atau apa-apa tempoh
yang lebih singkat sebagaimana yang ditentukan oleh Ketua
Pengarah.

(4) Jika apa-apa maklumat ke atas tuntutan yang diberikan
oleh penuntut didapati palsu, tidak tepat, mengelirukan atau
disalahnyatakan, dia hendaklah dikira sebagai tidak berhak untuk
suatu pembayaran balik khas dan adalah menjadi sah bagi Ketua
Pengarah untuk mendapatkan apa-apa pembayaran balik yang
telah dibayar kepadanya.

(5) Jika suatu tuntutan telah dibuat di bawah subseksyen (1),
barang itu hendaklah disifatkan sebagai telah diberi kredit bagi
cukai input dan semua peruntukan di bawah Akta ini hendaklah
terpakai sewajarnya.


-----

164 _Rang Undang-Undang_

**Mengimbangi cukai jualan belum bayar atau penalti terhadap**
**pembayaran balik khas**

**196.** Walau apa pun apa-apa peruntukan Akta ini atau mana-mana
undang-undang bertulis yang lain, jika mana-mana orang tidak
membayar, keseluruhannya atau sebahagiannya, apa-apa amaun
cukai jualan yang genap masa dan kena dibayar atau penalti yang
kena dibayar di bawah Akta Cukai Jualan 1972 (yang disebut
cukai tidak dibayar dalam seksyen ini), Ketua Pengarah boleh
menolak, terhadap cukai tidak dibayar atau penalti itu, apa-apa
amaun atau mana-mana bahagian daripada pembayaran balik
khas kepada orang itu di bawah Akta ini dan hendaklah mengira
apa-apa amaun yang ditolak sebagai pembayaran yang diterima
daripada orang itu.

**Pelarasan bagi potongan cukai jualan yang dibuat di bawah**
**seksyen 31B Akta Cukai Jualan 1972**

**197.** (1) Jika seorang pengilang yang telah dilesenkan di bawah
Akta Cukai Jualan 1972 adalah layak untuk memotong cukai
jualan di bawah seksyen 31B Akta yang sama dan peraturan 19C
Peraturan-Peraturan Cukai Jualan 1972 [P.U. (A) 55/1972], amaun
cukai jualan yang dibayar boleh dikira sebagai cukai inputnya
dengan syarat dia berdaftar di bawah Akta ini.

(2) Jika seorang pembeli yang berdaftar di bawah Akta ini
menuntut pembayaran balik khas bagi barang dalam pegangan
dan kemudiannya memulangkan barang itu kepada pengilang
berlesen, dia hendaklah mengakaun amaun pembayaran balik khas
itu sebagai cukai outputnya.

**Perjanjian pembinaan yang dibuat sebelum tarikh**
**ditetapkan**

**198.** (1) Seksyen ini hendaklah terpakai setakat yang suatu
pembekalan barang atau perkhidmatan pembinaan yang berhubungan
dengan pembinaan, pembinaan semula yang besar, pembuatan
atau penambahan suatu bangunan atau suatu kerja kejuruteraan
awam oleh pembekal, dan barang atau perkhidmatan pembinaan
itu adalah—

_(a)_ dibekalkan menurut suatu perjanjian bertulis yang dibuat
sebelum tarikh ditetapkan; dan


-----

_Cukai Barang dan Perkhidmatan_ 165

_(b)_ disediakan kepada penerima pada atau selepas tarikh
ditetapkan.

(2) Nilai semua kerja dan bahan yang digabungkan atau dipasang
secara kekal di atas tapak pembinaan atau kerja kejuruteraan awam
mengikut perjanjian itu hendaklah ditentukan pada permulaan
tarikh ditetapkan.

(3) Cukai hendaklah genap masa dan kena dibayar ke atas
pembekalan itu setakat nilai pembekalan itu melebihi nilai yang
ditentukan di bawah subseksyen (2).

(4) Bagi maksud menentukan nilai di bawah subseksyen (2),
seseorang orang kena cukai hendaklah memberi pegawai cukai
barang dan perkhidmatan suatu perakuan yang ditandatangani
oleh mana-mana orang yang diberi kuasa sebagaimana yang
diperuntukkan di bawah mana-mana undang-undang bertulis,
mengesahkan nilai semua kerja dan bahan yang digabungkan
atau dipasang secara kekal di atas tapak pembinaan atau kerja
kejuruteraan awam.

(5) Seksyen ini hendaklah hanya terpakai setakat yang nilai
yang disebut dalam subseksyen (2) ditentukan—

_(a)_ mengikut cara yang ditentukan oleh Ketua Pengarah;
dan

_(b)_ pada atau sebelum berakhirnya tempoh bercukai pertama
pembekal selepas tarikh ditetapkan atau suatu tarikh
kemudian yang dibenarkan oleh Ketua Pengarah.

**Bayaran tahanan**

**199. Jika apa-apa kontrak bagi pembekalan barang atau perkhidmatan**
sebelum tarikh ditetapkan memperuntukkan bagi penahanan
apa-apa bahagian balasan oleh seseorang sementara menunggu
pelaksanaan kontrak itu secara sepenuhnya dan memuaskan, atau
apa-apa bahagiannya, oleh pembekal, bayaran tahanan berkenaan
dengan apa-apa pembekalan yang dibuat selepas tarikh ditetapkan
hendaklah boleh dikenakan cukai.


-----

166 _Rang Undang-Undang_

**Baucar yang tidak ditebus**

**200.** Barang atau perkhidmatan yang dibekalkan selepas tarikh
ditetapkan dengan penebusan baucar yang dikeluarkan sebelum
tarikh ditetapkan hendaklah boleh dikenakan cukai.

**Pembekalan daripada mesin yang dikendalikan oleh syiling,**
**token, dsb.**

**201. Suatu pembekalan barang atau perkhidmatan daripada apa-**
apa mesin atau peranti yang dikendalikan oleh syiling, token atau
yang seumpamanya adalah dikira seperti yang berikut:

_(a)_ pengeluaran pertama pemungutan dalam tempoh satu
minggu yang bermula pada tarikh ditetapkan hendaklah
tidak tertakluk kepada cukai dan apa-apa pengeluaran
yang berikutnya dalam tempoh satu minggu yang bermula
pada tarikh ditetapkan hendaklah disifatkan sebagai
termasuk cukai; dan

_(b)_ apa-apa pengeluaran pemungutan selepas satu minggu
yang bermula pada tarikh ditetapkan hendaklah disifatkan
sebagai termasuk cukai.

JADUAL PERTAMA

[Seksyen 4]

PERKARA YANG AKAN DIKIRA SEBAGAI SUATU PEMBEKALAN BARANG ATAU
SUATU PEMBEKALAN PERKHIDMATAN

**Pemindahan**

**1. (1) Apa-apa pemindahan keseluruhan hak kepunyaan barang ialah**
suatu pembekalan barang tetapi tertakluk kepada subperenggan (2) dan (3)
pemindahan—

_(a)_ apa-apa bahagian hak kepunyaan yang tidak dibahagikan, atau

_(b)_ milikan barang,

ialah suatu pembekalan perkhidmatan.

(2) Jika milikan barang dipindahkan—

_(a)_ di bawah suatu perjanjian bagi penjualan barang; atau


-----

_Cukai Barang dan Perkhidmatan_ 167

_(b)_ di bawah suatu perjanjian yang menetapkan secara nyata bahawa hak
kepunyaan itu akan berpindah pada suatu masa hadapan,

ia merupakan suatu pembekalan barang.

(3) Dalam hal tanah, pemberimilikan, pemindahan atau penyerahan di bawah
hakmilik ialah suatu pembekalan barang.

**Perawatan atau pemprosesan**

**2. Penghasilan barang melalui penggunaan perawatan atau pemprosesan**
kepada barang orang lain ialah suatu pembekalan perkhidmatan.

**Utiliti, dsb.**

**3.** Pembekalan dalam apa-apa bentuk kuasa termasuk elektrik dan bekalan gas,
air, penyejukan, penyaman udara atau pengalihan udara ialah suatu pembekalan
barang.

**Pemindahan, dsb.,** **aset perniagaan**

**4.** (1) Tertakluk kepada subperenggan (2), jika barang yang menjadi
sebahagian daripada aset suatu perniagaan dipindahkan atau dilupuskan oleh
atau di bawah arahan orang yang menjalankan perniagaan supaya tidak lagi
menjadi sebahagian daripada aset itu, sama ada bagi suatu balasan atau tidak,
pemindahan atau pelupusan itu ialah pembekalan barang oleh orang itu.

(2) Subperenggan (1) tidak terpakai jika pemindahan atau pelupusan itu
ialah—

_(a)_ suatu hadiah barang yang dibuat dalam perjalanan atau penerusan
perniagaan yang dibuat kepada orang yang sama dalam tahun yang
sama yang jumlah kos kepada penderma adalah tidak lebih daripada
lima ratus ringgit; atau

_(b)_ suatu hadiah, kepada seorang pelanggan sebenar atau yang berpotensi
bagi perniagaan itu, berupa suatu sampel industri atau komersial
dalam bentuk yang biasanya tidak tersedia untuk jualan kepada orang
awam.

(3) Jika melalui atau di bawah arahan seseorang yang menjalankan suatu
perniagaan, barang yang dipegang atau digunakan bagi maksud perniagaan
itu dipakai untuk apa-apa kegunaan peribadi atau digunakan, atau dijadikan
tersedia kepada mana-mana orang untuk digunakan, bagi apa-apa maksud selain
maksud perniagaan, sama ada bagi suatu balasan atau tidak, penggunaan atau
penyediaan barang itu ialah suatu pembekalan perkhidmatan.


-----

168 _Rang Undang-Undang_

(4) Subperenggan (1) dan (3) tidak boleh menyifatkan apa-apa yang
dibuat tanpa suatu balasan sebagai suatu pembekalan kecuali jika orang yang
menjalankan suatu perniagaan itu berhak kepada kredit di bawah seksyen 38
ke atas pembekalan atau pengimportan barang itu.

(5) Pembekalan barang dalam subperenggan (1) atau pembekalan perkhidmatan
dalam subperenggan (3) adalah dikira sebagai dibuat dalam perjalanan atau
penerusan perniagaan, dan dalam hal suatu perniagaan yang dijalankan oleh
seseorang individu—

_(a)_ subperenggan (1) hendaklah terpakai bagi apa-apa pemindahan atau
pelupusan barang yang memihak kepada dirinya sendiri; dan

_(b)_ subperenggan (3) hendaklah terpakai bagi barang yang digunakan atau
dijadikan tersedia untuk digunakan oleh dirinya sendiri.

(6) Jika cukai dikenakan ke atas apa-apa barang yang dikecualikan daripada
apa-apa kredit di bawah subseksyen 38(12) dan seorang orang kena cukai
membuat suatu pembekalan bercukai barang, apa-apa kegunaan barang itu
oleh dirinya dalam perjalanan atau penerusan perniagaan hendaklah dianggap
sebagai suatu pembekalan barang.

(7) Jika apa-apa barang, yang menjadi sebahagian daripada aset perniagaan
seorang orang kena cukai, dijual oleh mana-mana orang lain yang mempunyai
kuasa untuk berbuat demikian untuk mendapatkan apa-apa hutang yang terhutang
oleh orang kena cukai, barang itu hendaklah disifatkan sebagai dibekalkan
oleh orang kena cukai itu dalam perjalanan atau penerusan perniagaannya.

(8) Tertakluk kepada subperenggan (9), jika mana-mana orang terhenti
menjadi seorang orang kena cukai, apa-apa barang yang menjadi sebahagian
daripada aset apa-apa perniagaan yang dijalankan olehnya hendaklah disifatkan
telah dibekalkan olehnya dalam perjalanan atau penerusan perniagaannya sebaik
sebelum dia terhenti menjadi seorang orang kena cukai, melainkan jika—

_(a)_ perniagaan itu dipindahkan sebagai usaha berterusan kepada orang
lain di bawah seksyen 69; atau

_(b)_ perniagaan itu dijalankan oleh seorang wakil peribadi yang disifatkan
sebagai seorang orang kena cukai di bawah seksyen 31.

(9) Subperenggan (8) tidak terpakai bagi apa-apa barang jika orang
yang terhenti menjadi seorang orang kena cukai boleh menunjukkan dengan
memuaskan hati Ketua Pengarah—

_(a)_ bahawa tiada kredit bagi cukai input berkenaan dengan pembekalan
atau pengimportan barang itu telah dibenarkan kepadanya; dan

_(b)_ bahawa barang itu telah tidak diperoleh olehnya sebagai sebahagian
daripada aset perniagaan yang dipindahkan kepadanya sebagai usaha
berterusan oleh orang kena cukai yang lain.


-----

_Cukai Barang dan Perkhidmatan_ 169

**Pembekalan perkhidmatan kepada orang yang mempunyai kaitan**

**5.** Jika suatu pembekalan perkhidmatan dibuat bukan bagi suatu balasan
oleh seseorang orang kena cukai kepada seseorang yang mempunyai kaitan
sebagaimana yang disebut dalam Jadual Ketiga yang bukan seorang pekerja
dan orang yang mempunyai kaitan itu tidak berhak kepada kredit di bawah
seksyen 38 ke atas pembekalan itu, pembekalan kepada orang yang mempunyai
kaitan itu ialah suatu pembekalan perkhidmatan.

JADUAL KEDUA

[Seksyen 4]

PERKARA YANG AKAN DIKIRA SEBAGAI BUKAN SUATU PEMBEKALAN
BARANG MAHUPUN SUATU PEMBEKALAN PERKHIDMATAN

**Pemindahan usaha berterusan**

**1. Pembekalan aset perniagaan kepada seseorang di bawah seksyen 69 adalah**
dikira sebagai bukan pembekalan barang mahupun pembekalan perkhidmatan
jika aset itu akan digunakan oleh penerima pindahan dalam menjalankan
perniagaan yang sama jenis, sama ada sebagai sebahagian daripada apa-apa
perniagaan yang sedia ada atau tidak, seperti yang dijalankan oleh pemindah
atau jika pembekalan yang kepadanya dia pindahkan adalah berhubungan
dengan sebahagian daripada perniagaannya hanya sebagai usaha berterusan,
bahagian daripada perniagaan itu hendaklah boleh beroperasi secara berasingan
dan penerima pindahan telah, atau dengan serta-merta menjadi seorang orang
kena cukai, akibat daripada pemindahan itu.

**Kumpulan wang pencen, simpanan atau keselamatan sosial**

**2.** Apa-apa sumbangan yang dibuat kepada kumpulan wang pencen, simpanan
atau keselamatan sosial di bawah mana-mana undang-undang bertulis hendaklah
dikira sebagai bukan suatu pembekalan barang mahupun suatu pembekalan
perkhidmatan.

**Pembekalan oleh mana-mana pertubuhan atau organisasi yang serupa**

**3.** Pembekalan apa-apa barang atau perkhidmatan oleh mana-mana pertubuhan
atau organisasi yang serupa yang berdaftar di bawah mana-mana undang-undang
bertulis hendaklah dikira sebagai bukan suatu pembekalan barang mahupun
suatu pembekalan perkhidmatan jika—

_(a) pembekalan kepada anggotanya adalah berhubungan dengan tujuan_
dan matlamatnya dan tersedia tanpa pembayaran selain suatu yuran
keanggotaan dan nilai pembekalan itu adalah nominal; atau

_(b) pembekalan kepada seorang penderma atau penaja tidak mempunyai_
nilai komersial.


-----

170 _Rang Undang-Undang_

**Pembekalan dikecualikan daripada apa-apa kredit**

**4.** Jika keseluruhan atau mana-mana bahagian cukai yang dikenakan ke atas
apa-apa pembekalan atau pengimportan barang dikecualikan daripada apa-apa
kredit di bawah subseksyen 38(12), pembekalan yang berikutnya bagi barang
yang sama hendaklah dikira sebagai bukan suatu pembekalan barang mahupun
suatu pembekalan perkhidmatan.

JADUAL KETIGA

[Seksyen 15]

NILAI PEMBEKALAN BARANG ATAU PERKHIDMATAN

**Nilai pasaran terbuka**

**1.** (1) Nilai pasaran terbuka bagi apa-apa pembekalan barang atau perkhidmatan
hendaklah mengikut hierarki yang berikut:

_(a)_ nilai pasaran terbuka apa-apa pembekalan barang atau perkhidmatan
hendaklah merupakan balasan dalam bentuk wang yang akan diperoleh
lazimnya bagi pembekalan barang atau perkhidmatan itu jika dibekalkan
sepenuhnya di bawah hal keadaan yang sama pada masa yang sama
atau yang lebih kurang sama di Malaysia, yang merupakan suatu
pembekalan yang ditawarkan secara bebas dan dibuat antara orangorang yang bukan orang yang mempunyai kaitan;

_(b)_ jika nilai pasaran terbuka apa-apa pembekalan barang atau perkhidmatan
tidak dapat ditentukan di bawah subperenggan _(a), nilai pasaran_
terbuka itu hendaklah nilai bagi pembekalan yang serupa di Malaysia,
yang merupakan suatu pembekalan yang ditawarkan secara bebas
dan dibuat antara orang-orang yang bukan orang yang mempunyai
kaitan;

_(c)_ jika nilai pasaran terbuka apa-apa pembekalan barang atau perkhidmatan
tidak dapat ditentukan di bawah subperenggan _(a) atau_ _(b), nilai_
pasaran terbuka itu hendaklah ditentukan dengan menggunakan cara
yang munasabah dan berasaskan data yang tersedia di Malaysia
yang memberi suatu anggaran objektif yang mencukupi bagi balasan
dalam bentuk wang yang boleh diperoleh bagi pembekalan barang
atau perkhidmatan itu.

(2) Jika—

_(a)_ nilai suatu pembekalan yang dibuat oleh seorang orang kena cukai
bagi suatu balasan dalam bentuk wang atau bagi suatu balasan yang
tidak secara keseluruhannya terdiri daripada wang kurang daripada
nilai pasaran terbukanya;

_(b)_ orang yang membuat pembekalan itu mempunyai kaitan dengan orang
yang kepadanya pembekalan itu dibuat; dan

_(c)_ pembekalan itu ialah suatu pembekalan bercukai dan orang yang
kepadanya pembekalan itu dibuat tidak berhak kepada kredit di bawah
seksyen 38 dan 39 bagi keseluruhan atau mana-mana bahagian cukai
ke atas pembekalan itu,


-----

_Cukai Barang dan Perkhidmatan_ 171

nilai pembekalan itu hendaklah diambil sebagai nilai pasaran terbukanya.

(3) Bagi maksud subperenggan (1)(b), “pembekalan yang serupa” ertinya
apa-apa pembekalan barang atau perkhidmatan lain yang hampir-hampir
merupakan pembekalan yang dinilaikan berkenaan dengan bahan, komponen,
bahagian dan ciri-ciri dan boleh ditukar ganti dari segi fungsinya dan secara
komersial dengan pembekalan yang dinilaikan dengan mengambil kira kualiti
dan reputasi pembekalan yang lain itu dan pembekalan yang dinilaikan itu.

(4) Bagi maksud perenggan ini, “nilai pasaran tebuka” termasuk apa-apa
cukai yang dikenakan dan dilevi ke atas pembekalan di bawah seksyen 9.

**Orang yang mempunyai kaitan**

**2.** (1) Seseorang hendaklah disifatkan mempunyai kaitan jika—

_(a) mereka ialah pegawai atau pengarah bagi perniagaan satu sama_
lain;

_(b) mereka diiktiraf secara sah sebagai rakan kongsi dalam perniagaan;_

_(c) mereka ialah majikan dan pekerja;_

_(d) salah seorang secara langsung atau secara tidak langsung mempunyai,_
mengawal, atau memegang lima peratus atau lebih saham atau syer
pengundian diterbitkan bagi kedua-dua mereka;

_(e) seseorang daripada mereka secara langsung atau secara tidak langsung_
mengawal seorang yang satu lagi;

_(f) kedua-dua mereka secara langsung atau secara tidak langsung dikawal_
oleh orang ketiga;

_(g) mereka bersama-sama secara langsung atau secara tidak langsung_
mengawal orang ketiga; atau

_(h) mereka ialah anggota keluarga yang sama._

(2) Seseorang hendaklah dianggap disifatkan sebagai anggota keluarga yang
sama jika—

_(a) mereka adalah berkaitan melalui hubungan darah dalam hubungan_
generasi keempat;

_(b) mereka berkahwin antara satu sama lain atau jika seseorang berkahwin_
dengan seseorang yang mempunyai kaitan dalam hubungan generasi
keempat dengan seorang yang lain; atau

_(c) seseorang yang telah diangkat sebagai anak kepada seorang yang lain_
atau sebagai seorang anak kepada seseorang yang dalam hubungan
generasi ketiga dengan seorang yang lain.

(3) Seorang pemegang amanah dalam suatu penyelesaian adalah berkaitan
dengan—

_(a)_ mana-mana individu yang berhubung dengan penyelesaian itu ialah
seorang setlor;


-----

172 _Rang Undang-Undang_

_(b)_ mana-mana orang yang berkaitan dengan individu itu; dan

_(c)_ suatu pertubuhan perbadanan yang berkaitan dengan penyelesaian
itu.

**Token, setem (selain setem pos) atau baucar**

**3.** Jika suatu hak untuk menerima barang atau perkhidmatan dengan suatu
nilai wang dinyatakan atas apa-apa token, setem (selain setem pos) atau
baucar diberikan sebagai suatu balasan, balasan itu hendaklah tidak diambil
kira kecuali setakat yang, jika ada, ia melebihi nilai wang itu.

**Aset perniagaan**

**4.** Jika terdapat suatu pembekalan barang menurut kuasa—

_(a)_ subperenggan 4(1) Jadual Pertama, yang bukan untuk suatu balasan;
atau

_(b)_ subperenggan 4(8) Jadual Pertama,

nilai pembekalan itu hendaklah menjadi nilai pasaran terbuka.

**Pertukaran asing**

**5.** Jika apa-apa jumlah wang yang relevan bagi menentukan nilai dinyatakan
dalam suatu mata wang selain Ringgit, ia hendaklah ditukar ke dalam Ringgit
pada kadar pertukaran jualan yang dipakai di Malaysia pada masa pembekalan
itu berlaku atau dalam hal pengimportan barang, pada kadar pertukaran yang
ditentukan oleh Ketua Pengarah pada masa yang terpakai bagi pengiraan duti
kastam atau duti eksais dan penilaian.

**Nilai pembekalan berdasarkan harga runcit di bawah hal keadaan**
**tertentu**

**6.** (1) Jika—

_(a)_ keseluruhan atau sebahagian daripada perniagaan yang dijalankan
oleh seorang orang kena cukai terdiri daripada membuat pembekalan
kepada sebilangan orang barang untuk dijual, sama ada oleh mereka
atau orang lain, secara runcit; dan

_(b)_ orang itu bukan orang kena cukai,

Ketua Pengarah boleh melalui notis secara bertulis kepada orang kena cukai
itu mengarahkan supaya nilai apa–apa pembekalan sedemikian olehnya selepas
pemberian notis itu atau selepas tarikh yang terkemudian sebagaimana yang
dinyatakan dalam notis itu hendaklah diambil sebagai nilai pasaran terbukanya
pada jualan secara runcit.

(2) Suatu notis di bawah subperenggan (1) boleh diubah, ditarik balik atau
dibatalkan oleh Ketua Pengarah melalui suatu notis selanjutnya yang diberikan
secara bertulis


-----

_Cukai Barang dan Perkhidmatan_ 173

**Nilai pembekalan barang daripada seseorang yang dilesenkan di bawah**
**seksyen 65A Akta Kastam 1967 atau yang beroperasi dalam zon perindustrian**
**bebas di bawah perenggan 10(1)(b) Akta Zon Bebas 1990 [Akta 438]**

**7.** Jika suatu pembekalan barang bercukai dibuat oleh seseorang yang
dilesenkan di bawah seksyen 65A Akta Kastam 1967 atau seseorang yang
beroperasi dalam suatu zon perindustrian bebas di bawah perenggan 10(1)(b)
Akta Zon Bebas 1990 kepada mana-mana orang yang tidak dilesenkan di bawah
seksyen 65A Akta Kastam 1967 atau seseorang yang tidak beroperasi dalam
suatu zon perindustrian bebas di bawah perenggan 10(1)(b) Akta Zon Bebas
1990, nilai barang itu hendaklah menjadi nilai sebagaimana yang ditentukan
di bawah seksyen 16.

JADUAL KEEMPAT

[Seksyen 133]

PERKARA YANG TIDAK BOLEH DIRAYU

Tribunal Rayuan Cukai Barang dan Perkhidmatan tidak mempunyai bidang
kuasa untuk mendengar rayuan terhadap—

_(a)_ apa-apa perkara yang sedia ada sebagai sekatan berkanun di bawah
Akta ini;

_(b)_ apa-apa arahan untuk mengira seseorang sebagai seorang orang kena
cukai tunggal di bawah seksyen 23;

_(c)_ apa-apa penolakan pendaftaran secara sukarela di bawah seksyen
24;

_(d)_ apa-apa penolakan pendaftaran kumpulan di bawah seksyen 27;

_(e)_ apa-apa perkara yang berhubungan dengan penetapan semula tempoh
bercukai di bawah subseksyen 40(4);

_(f) pengimbangan cukai terhadap pembayaran balik di bawah seksyen_
46;

_(g)_ apa-apa penyitaan dan penjualan apa-apa barang bagi mendapatkan
apa-apa amaun di bawah subseksyen 48(2);

_(h)_ apa-apa penolakan pembayaran secara ansuran di bawah seksyen
52;

_(i)_ apa-apa keputusan untuk mengurangkan atau menolak apa-apa pembayaran
balik di bawah subseksyen 58(2);

_(j)_ apa-apa penolakan pembayaran balik suatu amaun yang telah dibayar
oleh mana-mana orang di bawah subseksyen 58(5);

_(k)_ apa-apa penolakan untuk meremit apa-apa penalti atau surcaj di bawah
subseksyen 63(2);

_(l)_ apa-apa penolakan untuk meluluskan apa-apa permohonan bagi apaapa skim di bawah Bahagian VIII;

_(m)_ apa-apa ketetapan awal yang dibuat di bawah seksyen 78;

_(n)_ penjalanan kuasa di bawah Bahagian X;


-----

174 _Rang Undang-Undang_

_(o)_ pengkompaunan kesalahan di bawah seksyen 127; dan

_(p)_ apa-apa perkara yang berhubungan dengan kelulusan ganjaran oleh
Ketua Pengarah di bawah seksyen 175.

HURAIAN

Rang Undang-Undang Cukai Barang dan Perkhidmatan 2009 (“Akta yang
dicadangkan”) bertujuan untuk mengadakan peruntukan bagi pengenaan dan
pemungutan cukai barang dan perkhidmatan (CBP) dan bagi perkara-perkara
yang berkaitan dengannya. CBP ialah suatu cukai kepenggunaan berasas luas
yang berdasarkan konsep nilai tambah. Dengan permulaan kuat kuasa seksyen
9 dan Bahagian XVI dan XVII Akta yang dicadangkan (“tarikh ditetapkan”),
CBP akan menggantikan cukai jualan dan cukai perkhidmatan yang pada masa
ini dikenakan dan dipungut di bawah Akta Cukai Jualan 1972 dan Akta Cukai
Perkhidmatan 1975. Berbeza dengan cukai jualan sekarang ini yang merupakan
cukai seperingkat, CBP ialah cukai berperingkat. Pembayaran cukai dibuat dalam
berbilang peringkat oleh perantara dalam proses pengeluaran dan pengagihan.
Cukai itu sendiri bukan suatu kos kepada perantara dan tidak ditunjukkan
sebagai butiran perbelanjaan dalam penyata kewangannya.

CBP meliputi semua sektor industri dan ialah suatu cukai ke atas penggunaan
terakhir barang dan perkhidmatan. Ia dipungut melalui suatu sistem kredit yang
menurutnya CBP yang ditanggung atas input diimbangkan terhadap CBP yang
dikenakan ke atas output.

2. Bahagian I Akta yang dicadangkan memperkatakan perkara permulaan.

_Fasal_ _1 mengadakan peruntukan bagi tajuk ringkas dan kuasa Menteri untuk_
menetapkan tarikh permulaan kuat kuasa Akta yang dicadangkan.

_Fasal_ _2 mengandungi takrif perkataan dan ungkapan yang digunakan dalam_
Akta yang dicadangkan.

_Fasal_ _3 bertujuan untuk mengadakan peruntukan bagi pengertian am_
perniagaan dalam Akta yang dicadangkan yang termasuklah aktiviti kelab dan
organisasi yang serupa, dan penerimaan masuk ke premis yang dibayar. Fasal
ini juga bertujuan untuk meluaskan pengertian perniagaan sebagai termasuk
penamatan perniagaan dan pelupusan aset atau pemindahan perniagaan sebagai
usaha berterusan untuk menjadi suatu pembekalan yang dibuat dalam perjalanan
atau penerusan perniagaan itu, tetapi tidaklah termasuk pekerjaan di bawah
kontrak perkhidmatan dan hobi.

_Fasal 4 bertujuan untuk mengadakan peruntukan bagi pengertian pembekalan_
dan pembekalan barang atau pembekalan perkhidmatan, dan perkara yang akan
dikira sebagai pembekalan barang atau pembekalan perkhidmatan sebagaimana
yang disenaraikan dalam Jadual Pertama dan perkara yang akan dikira sebagai
bukan suatu pembekalan barang mahupun suatu pembekalan perkhidmatan
sebagaimana yang disenaraikan dalam Jadual Kedua. _Fasal ini juga memberi_
Menteri kuasa untuk meminda Jadual Pertama dan Jadual Kedua.


-----

_Cukai Barang dan Perkhidmatan_ 175

3. Bahagian II menyatakan pentadbiran CBP.

_Fasal 5 bertujuan untuk memperuntukkan bahawa Ketua Pengarah_
mempunyai pengawasan ke atas semua perkara yang berhubungan dengan CBP.
Pegawai kastam yang berpangkat Penguasa atau yang lebih tinggi hendaklah
mempunyai dan menjalankan semua kuasa Ketua Pengarah selain kuasa yang
dikecualikan.

_Fasal 6 bertujuan untuk menghendaki pegawai cukai barang dan perkhidmatan_
untuk memperkenalkan diri mereka semasa melaksanakan kewajipan mereka
dan mana-mana orang boleh menolak perintah yang dibuat oleh pegawai itu
jika mereka tidak memperkenalkan diri mereka. Fasal ini juga memperuntukkan
bahawa pemakaian, penggunaan, pemilikan atau pempameran kad kuasa atau
lencana pegawai cukai barang dan perkhidmatan secara tidak sah di sisi
undang-undang ialah suatu kesalahan.

_Fasal_ _7 bertujuan untuk memperuntukkan bahawa semua pegawai cukai_
barang dan perkhidmatan hendaklah disifatkan sebagai penjawat awam.

_Fasal 8 memperkatakan kerahsiaan semua dokumen yang dikendalikan oleh_
pegawai cukai barang dan perkhidmatan atau mana-mana pegawai kerajaan
lain yang mempunyai kewajipan rasmi. Menjadi suatu kesalahan bagi manamana orang yang menyalahgunakan apa-apa maklumat atau dokumen selain
bagi maksud menjalankan kewajipannya. _Fasal_ ini membenarkan pegawai
cukai barang dan perkhidmatan untuk tidak menzahirkan apa-apa maklumat
atau dokumen kepada mana-mana orang kecuali dalam perjalanan pelaksanaan
kewajipannya sebagai seorang pegawai cukai barang dan perkhidmatan atau
dalam hal pendakwaan suatu kesalahan di mahkamah. Ketua Pengarah boleh
berkongsi maklumat dengan Ketua Pengarah Hasil Dalam Negeri dan Ketua
Perangkaan dalam pelaksanaan kewajipan rasmi kerajaan. _Fasal ini juga_
memberi Menteri kuasa untuk menzahirkan apa-apa maklumat atau dokumen
kepada mana-mana orang yang difikirkannya patut.

4. Bahagian III mengandungi peruntukan yang berhubungan dengan pengenaan
dan skop cukai.

_Fasal_ _9_ bertujuan untuk mengadakan peruntukan bagi cukai yang boleh
dikenakan ke atas mana-mana pembekalan bercukai yang dibuat di Malaysia
oleh orang kena cukai dalam perjalanan atau penerusan perniagaan dan
termasuklah barang dan perkhidmatan yang dibekalkan di pasaran tempatan
dan yang diimport. _Fasal ini meletakkan tanggungan cukai ke atas orang_
yang membuat pembekalan dan mengadakan peruntukan bagi CBP supaya
dikenakan dan kena dibayar ke atas semua pengimportan barang ke dalam
Malaysia seolah-olah barang itu berduti kastam.

_Fasal 10_ bertujuan untuk mengadakan peruntukan bagi cukai untuk dikenakan
ke atas nilai pembekalan atau pengimportan berdasarkan kadar cukai yang
ditentukan oleh Menteri. Fasal ini mengadakan peruntukan bagi tatacara untuk
menetapkan kadar cukai dan pembayaran balik cukai boleh dibuat di bawah
syarat yang dinyatakan.


-----

176 _Rang Undang-Undang_

_Fasal 11 bertujuan untuk mengadakan peruntukan bagi kaedah-kaedah masa_
pembekalan bagi maksud cukai boleh dikenakan dan menentukan kaedah-kaedah
masa am pembekalan bagi barang dan perkhidmatan. Ia juga menentukan masa
pembekalan sebagai berlaku apabila invois cukai dikeluarkan atau pembayaran
diterima yang mana-mana lebih awal. Masa pembekalan ialah tarikh invois
dikeluarkan jika invois itu dikeluarkan dalam masa 21 hari selepas pembekalan
dibuat. _Fasal_ ini membenarkan Ketua Pengarah untuk menentukan masa
pembekalan di bawah hal keadaan khas seperti apabila barang dipindahkan
atau dilupuskan dan digunakan secara peribadi, kegunaan sekali atau bila dan
apabila ia digunakan. _Fasal ini juga_ mengadakan peruntukan bagi kaedahkaedah pembekalan masa khas di bawah hal keadaan tertentu dan pemakaian
kaedah-kaedah pembekalan masa khas bagi pembekalan yang dibuat secara
berasingan dan secara berturutan sebagaimana yang ditetapkan di bawah
peraturan-peraturan yang akan dibuat di bawah Akta yang dicadangkan.

_Fasal 12_ bertujuan untuk mengadakan peruntukan bagi kaedah-kaedah
tempat pembekalan bagi maksud cukai yang boleh dikenakan dan menentukan
tempat pembekalan bagi barang. Tempat pembekalan ialah di Malaysia jika
pembekalan itu dibuat dari suatu tempat di Malaysia ke suatu tempat yang
lain di Malaysia atau jika barang itu dialihkan dari suatu tempat di Malaysia
ke suatu tempat di luar Malaysia. Tempat pembekalan dikira sebagai di luar
Malaysia jika barang itu dibawa masuk dari suatu tempat di luar Malaysia.
_Fasal ini juga menentukan tempat pembekalan perkhidmatan. Jika tempat_
pembekal ialah di Malaysia maka tempat pembekalan itu ialah di Malaysia.

_Fasal 13 menyatakan layanan perkhidmatan diimport sebagai suatu_
pembekalan oleh dan kepada penerima dan cara mengakaunkan cukai ke atas
perkhidmatan diimport oleh orang kena cukai dan mana-mana orang selain
orang kena cukai.

_Fasal 14 bertujuan untuk menentukan negara tempat pembekal atau_ penerima
perkhidmatan berdasarkan perniagaannya atau establismen tetap atau tempat
tinggal biasanya di negara itu. _Fasal ini juga bertujuan untuk mengadakan_
peruntukan bagi apa-apa establismen perniagaan untuk dianggap sebagai
tempatnya di Malaysia jika establismen perniagaan itu mempunyai cawangan
atau agensi di Malaysia.

_Fasal 15 bertujuan untuk memperuntukkan kaedah-kaedah dalam menentukan_
nilai pembekalan kecuali sebagaimana yang diperuntukkan dalam Jadual Ketiga
iaitu nilai pembekalan yang menjadi balasan dalam bentuk wang tidak termasuk
cukai. Ia juga mengadakan peruntukan bagi nilai pembekalan (yang termasuk
duti eksais) untuk ditentukan dengan menggunakan nilai pasaran terbuka di
bawah hal keadaan tertentu jika tiada balasan atau balasan itu bukan secara
keseluruhannya dalam bentuk wang. Jika balasan meliputi lebih daripada satu
pembekalan, _fasal itu bertujuan untuk menghendaki pengagihan balasan yang_
diterima yang berhubung kait dengan pembekalan itu. _Fasal ini bertujuan_
untuk memberi Menteri kuasa untuk meminda Jadual Ketiga dan menentukan
nilai pembekalan dalam hal keadaan khas.

_Fasal 16 bertujuan untuk mengadakan peruntukan bagi pengiraan nilai_
barang yang diimport bagi maksud pengenaan CBP.


-----

_Cukai Barang dan Perkhidmatan_ 177

_Fasal 17 bertujuan untuk memberi Menteri kuasa untuk mengira apa-apa_
pembekalan barang atau perkhidmatan sebagai suatu pembekalan berkadar sifar
melalui perintah yang disiarkan dalam _Warta. Pembekalan barang jika barang_
itu dieksport juga dikira sebagai pembekalan berkadar sifar. Pembekalan barang
atau perkhidmatan yang berkadar sifar hendaklah dikira sebagai pembekalan
bercukai dan hendaklah dikenakan pada sifar peratus dan dalam hal barang
yang diimport ke Malaysia tiada cukai boleh dikenakan. Fasal ini mengadakan
peruntukan bagi tanggungan untuk membayar cukai dan penyitaan barang yang
dikatakan sebagai dieksport tetapi ditemui di Malaysia.

_Fasal 18 bertujuan untuk memberi Menteri kuasa untuk menentukan apa-apa_
pembekalan barang atau perkhidmatan sebagai pembekalan dikecualikan melalui
perintah yang disiarkan dalam _Warta yang menurutnya tiada cukai dikenakan_
ke atas pembekalan dikecualikan dan pembekalan barang dikecualikan yang
diimport ke Malaysia.

5. Bahagian IV menyatakan peruntukan bagi pendaftaran orang kena
cukai.

_Fasal 19 bertujuan untuk mengadakan peruntukan am bagi pendaftaran_
orang kena cukai. Ia juga memperuntukkan bahawa apa-apa sebutan mengenai
pembekalan hendaklah dihadkan kepada pembekalan yang dibuat bagi maksud
perniagaan dan nilai pembekalan diambil sebagai tidak termasuk cukai.

_Fasal 20 bertujuan untuk memberi Menteri kuasa untuk menentukan_
peringkat ambang bagi pendaftaran mandatori melalui perintah yang disiarkan
dalam Warta. Fasal ini mengadakan peruntukan bagi pengiraan jualan tahunan
bagi maksud menentukan tanggungan untuk berdaftar. Nilai pembekalan yang
dibuat selama tempoh yang orang kena cukai yang sebelumnya berdaftar
bagi maksud pengiraan jualan tahunan adalah dikecualikan. Nilai jualan aset
modal, perkhidmatan diimport dan pembekalan yang dibuat dalam atau antara
kawasan ditetapkan bagi maksud menentukan tanggungan untuk berdaftar juga
dikecualikan. Fasal ini juga mengadakan peruntukan bagi penggunaan borang
yang ditetapkan untuk membuat permohonan supaya didaftarkan.

_Fasal 21 bertujuan untuk menghendaki seseorang itu untuk memberitahu_
tanggungannya untuk berdaftar dalam masa 28 hari dari berakhirnya tanggungannya
untuk berdaftar dan tarikh pendaftaran akan bermula pada hari pertama bulan
yang selepas yang dia membuat pemberitahuan untuk berdaftar atau tarikh
yang lebih awal sebagaimana yang dipersetujui. _Fasal ini juga menghendaki_
seseorang itu untuk memberitahu tanggungannya kepada Ketua Pengarah
dalam masa 28 hari dari tarikh apabila perniagaan itu dipindahkan dan Ketua
Pengarah hendaklah mendaftarkannya dengan sewajarnya. Ketua Pengarah boleh
menentukan lebih awal tarikh pendaftaran jika orang itu tidak memberitahu
tanggungannya untuk berdaftar. Apa-apa sebutan mengenai pendaftaran orang
hendaklah merujuk kepada pendaftaran dalam daftar yang disimpan oleh Ketua
Pengarah. Jika seseorang tidak berdaftar dalam tempoh yang dinyatakan dia
adalah bertanggungan untuk membayar penalti pendaftaran lewat berdasarkan
kadar peratusan yang dinyatakan.


-----

178 _Rang Undang-Undang_

_Fasal 22 memperkatakan pemberhentian tanggungan orang untuk berdaftar._
_Fasal ini selanjutnya memperuntukkan bahawa tanggungan untuk berdaftar_
tidak terhenti jika jualan tahunan orang itu tidak melebihi ambang disebabkan
oleh pemberhentian yang dijangkakan bagi membuat pembekalan bercukai
atau penggantungan membuat pembekalan bercukai bagi tempoh 30 hari atau
lebih. Ia mengecualikan nilai jualan aset modal dan perkhidmatan diimport
bagi maksud menentukan berakhirnya tanggungan untuk berdaftar.

_Fasal 23 bertujuan untuk memberi Ketua Pengarah kuasa untuk mengarahkan_
dua atau lebih orang kena cukai untuk berdaftar sebagai orang kena cukai
tunggal. Ia menerangkan penentuan pengasingan aktiviti perniagaan yang
dibuat-buat untuk mengambil kira takat hubungan kewangan, ekonomi dan
organisasi. Ketua Pengarah hendaklah membuat arahan tertakluk kepada syarat
tertentu yang dinyatakan. Setiap arahan hendaklah disampaikan kepada tiaptiap orang yang dinamakan. _Fasal ini juga memberi Ketua Pengarah kuasa_
untuk mengarahkan orang lain selain orang-orang yang dinamakan dalam
arahan terdahulu. Sebaik pembatalan orang berdaftar (untuk menamatkan
tanggungannya) jika dia dinamakan sebagai salah seorang dalam arahan itu,
dia bersama dengan semua orang lain hendaklah didaftarkan sebagai seorang
orang kena cukai tunggal. Orang-orang yang dinamakan dalam arahan itu
hendaklah dikenali sebagai anggota konstituen selepas mereka didaftarkan. Ia
menyatakan tanggungjawab orang kena cukai tunggal itu dan layanan anggota
konstituen sebagai suatu perkongsian. Ketua Pengarah boleh tidak mengambil
kira seseorang sebagai anggota konstituen dan apa-apa tanggungan orang itu
hendaklah terhenti selepas dia terhenti menjadi anggota perkongsian.

_Fasal 24 bertujuan untuk membenarkan pendaftaran secara sukarela mana-_
mana orang yang tidak bertanggungan untuk berdaftar, tertakluk kepada syarat
tertentu. Sebaik pendaftaran, orang itu hendaklah kekal berdaftar bagi suatu
tempoh yang tidak kurang daripada dua tahun. _Fasal ini juga membenarkan_
pendaftaran secara sukarela seseorang yang membuat atau berniat untuk membuat
pembekalan bercukai di luar Malaysia. Fasal ini mengadakan peruntukan bagi
penggunaan borang yang ditetapkan dalam membuat permohonan untuk berdaftar
dan membolehkan Ketua Pengarah untuk membatalkan pendaftaran seseorang
jika dia tidak membuat pembekalan bercukai selewat-lewatnya pada tarikh
yang dinyatakan atau dia telah melanggar apa-apa syarat yang dikenakan.

_Fasal 25 bertujuan untuk menghendaki seseorang untuk memberitahu Ketua_
Pengarah dalam tempoh yang dinyatakan jika dia terhenti untuk membuat
pembekalan bercukai atau berniat untuk berhenti daripada membuat pembekalan
bercukai.

_Fasal 26 bertujuan untuk membenarkan Ketua Pengarah untuk membatalkan_
pendaftaran seseorang atas permintaan atau pemberitahuan jika dia berpuas hati
bahawa orang itu boleh dibatalkan pendaftarannya. Fasal ini juga membenarkan
Ketua Pengarah untuk membatalkan pendaftaran seseorang jika dia berpuas
hati bahawa orang itu telah terhenti untuk boleh didaftarkan berkuat kuasa
dari tarikh dia terhenti sedemikian atau mana-mana tarikh terkemudian atau
jika dia bukan bertanggungan mahupun layak untuk berdaftar.


-----

_Cukai Barang dan Perkhidmatan_ 179

_Fasal 27 bertujuan untuk membenarkan dua syarikat atau lebih untuk_
memohon bagi pendaftaran kumpulan jika syarat tertentu dipenuhi. Pendaftaran
kumpulan itu hendaklah atas nama anggota wakil. _Fasal ini selanjutnya_
mengadakan peruntukan bagi layanan pembekalan antara anggota kumpulan
dan tanggungan bersesama tiap-tiap anggota kumpulan.

_Fasal 28 bertujuan untuk mengadakan peruntukan bagi pendaftaran_
perkongsian atas nama firma dan bahawa apa-apa perubahan dalam perkongsian
itu tidaklah menjejaskan pendaftaran dan pengakaunan cukai. Seseorang rakan
kongsi adalah bertanggungan ke atas apa-apa cukai kena dibayar melainkan
dia memberitahu bahawa dia telah terhenti menjadi rakan kongsi. _Fasal ini_
juga bertujuan untuk memperuntukkan bahawa apa-apa penyampaian notis
kepada firma selama tempoh bercukai yang dalamnya rakan kongsi itu adalah
bertanggungan hendaklah dikira sebagai telah disampaikan kepadanya walaupun
dia telah tamat menjadi rakan kongsi. Selanjutnya, penyampaian notis kepada
firma hendaklah disifatkan sebagai penyampaian kepada perkongsian itu. Apaapa notis yang diberikan oleh mana-mana rakan kongsi hendaklah disifatkan
sebagai suatu notis yang diberikan oleh semua rakan kongsi firma itu.

_Fasal 29 bertujuan untuk mengadakan peruntukan bagi pendaftaran pertubuhan_
dan organisasi yang serupa. Apa-apa perubahan anggota tidaklah menjejaskan
pendaftaran dan pengakaunan cukai. Ia juga mengadakan peruntukan bagi
tanggungjawab bersesama dan berasingan pemegang jawatan utama dan manamana anggota jawatankuasa.

_Fasal 30 memperkatakan pendaftaran perniagaan yang dijalankan di_
cawangan atau bahagian dan syarat dan kehendak bagi pendaftaran perniagaan
yang dijalankan oleh cawangan atau bahagian. Ketua Pengarah hendaklah
menamatkan pendaftaran jika syarat tertentu dilanggar dan juga menentukan
tarikh penamatan pendaftaran. Fasal ini mengadakan peruntukan bagi seseorang
orang kena cukai untuk memohon penamatan pendaftaran berkuat kuasa dari
tarikh permohonan atau tarikh terkemudian sebagaimana yang ditentukan oleh
Ketua Pengarah dan orang kena cukai itu hendaklah kekal berdaftar bagi suatu
tempoh yang tidak kurang daripada dua tahun melainkan jika Ketua Pengarah
membenarkan sebaliknya.

_Fasal 31 bertujuan untuk membenarkan Ketua Pengarah untuk menyifatkan_
wakil peribadi yang menjalankan perniagaan bagi pihak orang kena cukai sebagai
orang kena cukai dan mengehadkan tanggungan cukai wakil peribadi setakat
kawalan aset perniagaan itu. Fasal ini menghendaki wakil peribadi memberitahu
Ketua Pengarah, dalam tempoh 21 hari dari tarikh wakil peribadi itu mengambil
alih, hakikat mengenai kematian, likuidasi, penerimaan, kebankrapan atau
ketidakupayaan. Ia juga menghendaki wakil peribadi untuk mengetepikan suatu
amaun yang mencukupi untuk membayar cukai atau penalti. Wakil peribadi
hendaklah secara peribadi bertanggungan jika dia tidak memberitahu atau
membayar cukai atau penalti, dan dalam hal dua wakil peribadi atau lebih,
mereka hendaklah bertanggungan secara bersesama dan berasingan.

_Fasal 32_ bertujuan untuk mengecualikan orang kena cukai daripada
pendaftaran jika dia membuat secara keseluruhannya pembekalan berkadar sifar
dan menghendaki mana-mana orang yang dikecualikan daripada pendaftaran
untuk memberitahu Ketua Pengarah dalam tempoh 30 hari dari tarikh apa-apa
perubahan pada sifat pembekalannya.


-----

180 _Rang Undang-Undang_

6. Bahagian V mengandungi peruntukan mengenai pengakaunan, taksiran dan
mendapatkan cukai.

_Fasal 33 bertujuan untuk menghendaki orang berdaftar untuk mengeluarkan_
invois cukai yang menyatakan amaun kena dibayar tidak termasuk cukai, kadar
cukai dan jumlah cukai yang dikenakan secara berasingan. Walau bagaimanapun,
ia mengecualikan orang berdaftar daripada mengeluarkan invois cukai dan
membenarkan peninggalan apa-apa butir yang ditetapkan di bawah syarat
tertentu. Ia juga memperuntukkan bagi pengeluaran invois bil kendiri tertakluk
kepada kelulusan Ketua Pengarah. _Fasal_ ini juga bertujuan untuk melarang
pengeluaran invois cukai bagi barang terpakai dan pembekalan perkhidmatan
diimport.

_Fasal 34 bertujuan untuk membenarkan invois cukai dihantar atau disediakan_
secara eletronik.

_Fasal 35 bertujuan untuk menghendaki kedua-dua pembekal dan penerima_
untuk membuat pelarasan jika pembekal mengeluarkan nota kredit atau nota
debit.

_Fasal 36 bertujuan untuk menghendaki orang kena cukai untuk menyimpan_
rekod berhubungan dengan tanggungan cukainya di Malaysia sama ada dalam
bahasa kebangsaan atau Inggeris selama 7 tahun. _Fasal ini juga bertujuan_
untuk membenarkan pemeliharaan rekod atau maklumat mengikut cara yang
diluluskan oleh Ketua Pengarah. Rekod sedemikian hendaklah boleh diterima
sebagai keterangan dalam mana-mana prosiding.

_Fasal 37 bertujuan untuk menghendaki orang kena cukai untuk mengakaun_
cukai pada masa pembekalan dan tertakluk kepada kelulusan Ketua Pengarah,
membenarkan orang berdaftar untuk mengakaun cukai atas asas pembayaran. Ia
juga memberi Menteri kuasa untuk membuat peraturan-peraturan bagi pelarasan
cukai berkenaan dengan perubahan asas pengakaunan.

_Fasal 38 bertujuan untuk membenarkan orang kena cukai untuk memotong_
cukai inputnya daripada cukai output dalam penyata. Fasal ini bertujuan untuk
mengira tambahan kadar rata sebagai cukai input dan juga mengehadkan
perkadaran cukai yang berhubung kait dengan perniagaan untuk dikira sebagai
cukai input. Ia juga membenarkan Ketua Pengarah untuk membayar balik apaapa kredit atau kredit yang melebihi cukai output dan membenarkan apa-apa
kredit yang layak untuk dibawa ke hadapan kepada tempoh bercukai yang
berikutnya sama ada melalui permohonan atau sebagaimana yang diarahkan
oleh Ketua Pengarah. Ketua Pengarah hendaklah menahan pembayaran balik
jika orang kena cukai tidak mematuhi apa-apa obligasi di bawah Akta yang
dicadangkan atau permintaan yang dibuat oleh Ketua Pengarah. Fasal ini juga
memperuntukkan jangka masa bagi Ketua Pengarah untuk membuat pembayaran
balik dan menghendaki orang kena cukai untuk mengakaun apa-apa cukai
input yang telah dikredit atau dibayar balik sebagai cukai outputnya jika dia
tidak membayar balasan kepada pembekal. Ia membenarkan orang kena cukai
menuntut semula cukai inputnya jika dia kemudiannya telah membayar balasan
kepada pembekal itu. Fasal ini selanjutnya mengecualikan pembekalan barang
atau perkhidmatan tertentu daripada apa-apa kredit cukai input.


-----

_Cukai Barang dan Perkhidmatan_ 181

_Fasal 39 bertujuan untuk mengehadkan amaun cukai input sebagai kredit bagi_
maksud membuat pembekalan tertentu sahaja dan memperuntukkan pembekalan
dikecualikan yang tertentu untuk dikira sebagai pembekalan bercukai tertakluk
kepada syarat yang ditetapkan.

_Fasal 40 bertujuan untuk membenarkan Ketua Pengarah untuk menetapkan_
kategori tempoh bercukai bagi orang kena cukai dan memberi kategori tempoh
bercukai yang berbeza berdasarkan permohonan atau melalui arahan. _Fasal_
ini mengadakan peruntukan bagi tempoh bercukai ingkar dan membenarkan
Ketua Pengarah untuk mengubah tempoh bercukai.

_Fasal 41 bertujuan untuk menghendaki orang kena cukai mengakaun cukai_
dalam penyata dan memberikannya dalam masa yang dinyatakan. Seseorang yang
telah diluluskan suatu tempoh bercukai yang diubah hendaklah mengemukakan
penyata dalam tempoh 30 hari dari berakhirnya setiap tempoh bercukai yang
diubah. Seorang orang kena cukai hendaklah mengemukakan penyata akhir
dalam tempoh yang dinyatakan jika berlaku pembatalan pendaftaran dan
membayar apa-apa cukai yang kena dibayar. Fasal ini juga menghendaki orang
kena cukai untuk membayar cukai dan memberikan penyata sama ada terdapat
cukai yang perlu dibayar atau tidak. Ia juga memperuntukkan pelanggaran
_fasal_ ini sebagai suatu kesalahan.

_Fasal 42 bertujuan untuk menghendaki seseorang yang selain orang kena_
cukai untuk mengakaun cukai dalam suatu perisytiharan dan memberikannya
dalam masa yang dinyatakan. _Fasal ini menghendaki seseorang yang selain_
orang kena cukai untuk membayar cukai. Ia juga memperuntukkan pelanggaran
_fasal_ ini sebagai suatu kesalahan.

_Fasal 43 bertujuan untuk membenarkan Ketua Pengarah untuk mentaksir_
amaun cukai kena dibayar jika orang kena cukai tidak memohon bagi
pendaftaran, tidak memberikan penyata atau memberikan suatu penyata yang
tidak lengkap atau tidak betul. Fasal ini mengehadkan jangka masa yang tidak
lebih daripada 6 tahun selepas berakhirnya suatu tempoh bercukai bagi Ketua
Pengarah membuat taksiran kecuali dalam kes fraud. Ia juga membenarkan Ketua
Pengarah untuk membuat taksiran jika barang tidak dibekalkan atau dieksport
melainkan jika orang kena cukai boleh membuktikan bahawa barang itu telah
hilang atau musnah. Ketua Pengarah hendaklah menambah amaun cukai yang
ditaksirkan dalam hal jika orang kena cukai membayar cukai mengikut amaun
yang telah ditaksirkan tetapi secara berterusan tidak mengemukakan penyata.
_Fasal ini selanjutnya menyifatkan amaun yang ditaksirkan sebagai cukai yang_
betul yang kena dibayar oleh orang kena cukai melainkan jika taksiran itu
kemudiannya ditarik balik atau dikurangkan. _Fasal ini juga membenarkan_
Ketua Pengarah untuk membuat taksiran tambahan yang melebihi taksiran
terdahulu dan meminda taksiran itu bagi memastikan betulnya taksirannya.

_Fasal 44 bertujuan untuk membenarkan Ketua Pengarah untuk tidak_
mengambil kira apa-apa transaksi berhubungan dengan pengelakan cukai dan
menyifatkan mana-mana orang sebagai orang kena cukai, apa-apa pembekalan
sebagai pembekalan bercukai, untuk meletakkan pembekalan dalam tempoh
bercukai tertentu dan untuk menetapkan nilai apa-apa bekalan pada nilai
pasaran terbuka. _Fasal_ ini bertujuan untuk mengecualikan apa-apa transaksi
komersial yang sebenarnya yang tanpa niat untuk memperoleh faedah cukai.


-----

182 _Rang Undang-Undang_

_Fasal 45 menyatakan pengenaan penalti pembayaran lewat kepada mana-_
mana orang kena cukai atau mana-mana orang yang selain orang kena cukai
yang cukainya masih belum dibayar.

_Fasal 46 bertujuan untuk membenarkan Ketua Pengarah untuk mengimbangi_
apa-apa pembayaran balik terhadap apa-apa cukai atau duti kastam atau eksais
yang belum dibayar.

_Fasal 47 memberi Menteri kuasa untuk mendapatkan apa-apa cukai yang_
genap masa dan kena dibayar atau apa-apa penalti atau surcaj sebagai hutang
sivil. Ia juga mengadakan peruntukan bagi mendapatkan cukai daripada orang
kena cukai apabila cukai dikenakan dan yang hendaklah berdasarkan amaun
yang ditunjukkan sebagai cukai dalam invois dan jika tidak ditunjukkan, ia
hendaklah dianggap sebagai termasuk cukai. Fasal ini mengadakan peruntukan
bagi mendapatkan cukai walaupun invois bukan invois cukai, pembekalan tidak
berlaku atau orang yang mengeluarkan invois bukan orang kena cukai selagi
pembekalan itu ialah pembekalan bercukai. Pengeluaran suatu perakuan yang
ditandatangani oleh Ketua Pengarah hendaklah diambil sebagai keterangan
yang mencukupi bagi prosiding di mahkamah. _Fasal ini mengira penalti dan_
surcaj sebagai cukai dan mengetepikan had masa yang dikenakan ke atas
pemungutan penalti di bawah Akta Had Masa 1953, Ordinan Had Masa Sabah
dan Ordinan Had Masa Sarawak.

_Fasal 48 mengandungi peruntukan bagi penyitaan barang kepunyaan orang_
di tempat peniagaannya sehingga cukai, penalti atau wang lain telah dibayar.
_Fasal_ ini mengadakan peruntukan bagi penyitaan barang, penjualan barang
yang disita setelah notis sewajarnya diberikan kepada pemunya atau ejennya
dan hasil jualan itu hendaklah digunakan bagi pembayaran cukai, penalti atau
wang lain dan apa-apa lebihan hendaklah diberikan kepada pemunya dan
jika pemunya tidak dapat dikesan, baki itu hendaklah dikreditkan ke dalam
Kumpulan Wang Disatukan. Ketua Pengarah hendaklah melupuskan barang
yang disita jika tiada pembida bagi jualan barang itu. _Fasal_ ini menghendaki
pegawai kanan cukai barang dan perkhidmatan untuk menyaksikan jualan
barang yang disita melalui lelong dan ia membenarkan jualan barang yang
disita melalui lelong untuk dikendalikan secara elektronik.

_Fasal_ _49 bertujuan untuk menghendaki seseorang yang memegang atau_
yang berhutang wang kepada orang kena cukai untuk membayar kepada Ketua
Pengarah jika orang kena cukai berhutang cukai, penalti atau wang lain dan
permintaan bertulis telah dibuat kepada orang yang memegang atau berhutang
wang itu. Ia menyifatkan bayaran yang dibuat oleh orang yang memegang atau
berhutang wang kepada orang kena cukai sebagai pembayaran yang dibuat oleh
orang kena cukai. _Fasal ini juga mengadakan peruntukan bagi mana-mana_
orang untuk memberikan maklumat berkenaan dengan apa-apa wang yang kena
dibayar kepada orang kena cukai jika Ketua Pengarah menghendaki maklumat
sedemikian.

_Fasal 50 bertujuan untuk membenarkan Ketua Pengarah untuk meminta polis_
atau imigresen untuk menghalang mana-mana orang daripada meninggalkan
negara jika orang itu berhutang cukai, penalti, surcaj atau wang lain. Polis
atau imigresen boleh menahan dokumen perjalanan jika suatu permintaan
dibuat oleh Ketua Pengarah. _Fasal_ ini menghendaki Ketua Pengarah untuk


-----

_Cukai Barang dan Perkhidmatan_ 183

memberikan suatu notis kepada orang itu memaklumkan kepadanya bahawa dia
dihalang daripada meninggalkan negara dan apa-apa ketidakterimaan notis itu
tidaklah menghalang polis dan imigresen daripada melaksanakan kewajipannya.
Seseorang dibenarkan untuk meninggalkan negara jika dia boleh menunjukkan
bukti bahawa cukai, penalti, surcaj atau wang lain yang terhutang telah dibayar
atau dia memberikan suatu jaminan yang mencukupi untuk membayar cukai,
penalti, surcaj atau wang lain yang terhutang.

_Fasal 51 bertujuan untuk menghendaki seseorang untuk memberikan_
jaminan bagi pembayaran cukai jika difikirkan perlu oleh Ketua Pengarah
bagi pematuhan undang-undang dengan sewajarnya.

_Fasal 52 memberi Ketua Pengarah kuasa untuk membenarkan apa-apa cukai_
atau penalti yang belum dibayar untuk dibayar secara ansuran dan jika cukai
dibenarkan dibayar secara ansuran, penalti tidak terpakai bagi cukai yang belum
dibayar itu. Sepuluh peratus surcaj hendaklah dikenakan ke atas amaun yang
tertunggak jika terdapat keingkaran dalam pembayaran mana-mana ansuran
dan amaun tertunggak bersama dengan surcaj itu hendaklah menjadi genap
masa dan kena dibayar pada tarikh keingkaran berlaku.

_Fasal 53 tidak membenarkan apa-apa barang yang diimport untuk dilepaskan_
daripada kawalan kastam sehingga cukai telah dibayar sepenuhnya kecuali
sebagaimana yang dibenarkan Ketua Pengarah selainnya.

_Fasal 54 bertujuan untuk mengadakan peruntukan bagi tanggungan_
pengarah syarikat, rakan kongsi firma atau anggota jawatankuasa pertubuhan
untuk membayar apa-apa cukai, penalti, surcaj atau wang lain yang belum
dibayar.

7, Bahagian VI menyatakan penubuhan Kumpulan Wang bagi Pembayaran
Balik CBP.

_Fasal 55 bertujuan untuk memperuntukkan penubuhan Kumpulan Wang_
bagi Pembayaran Balik CBP dan memberi Menteri kuasa untuk membayar
ke dalam Kumpulan Wang apa-apa amaun cukai yang dipungut di bawah
Akta yang dicadangkan. Wang dalam Kumpulan Wang hendaklah digunakan
bagi maksud pembayaran balik di bawah _fasal 38 dan Bahagian VII._ _Fasal_
ini memberi Akauntan Negara kuasa untuk mentadbirkan Kumpulan Wang
dan membenarkan pembayaran keseluruhan atau sebahagian wang Kumpulan
Wang ini ke dalam Akaun Hasil Disatukan bagi Kumpulan Wang Disatukan
Persekutuan.

_Fasal 56 bertujuan untuk mengetepikan peruntukan seksyen 14A Akta_
Tatacara Kewangan 1957 berhubung dengan pembayaran balik di bawah fasal
_38 dan Bahagian VII._

8. Bahagian VII mengandungi peruntukan yang berhubungan dengan pelepasan,
pengecualian, pembayaran balik dan peremitan.

_Fasal 57 bertujuan untuk memberi Menteri kuasa untuk melepaskan mana-_
mana orang atau golongan orang daripada pembayaran keseluruhan atau
sebahagian cukai yang genap masa dan kena dibayar.


-----

184 _Rang Undang-Undang_

_Fasal 58 bertujuan untuk membenarkan seseorang yang telah terlebih bayar_
apa-apa cukai, penalti atau surcaj untuk menuntut pembayaran balik dalam
masa enam tahun dari tarikh cukai telah terlebih bayar dan selepas tuntutan
telah dibuat, Ketua Pengarah boleh membayar balik cukai, penalti atau surcaj
itu jika dia berpuas hati bahawa pembayaran lebih telah berlaku. _Fasal ini_
selanjutnya memberi Ketua Pengarah kuasa untuk mengurangkan atau menolak
apa-apa pembayaran balik jika pembayaran balik itu boleh dengan tidak patut
mengayakan orang yang membuat tuntutan itu. Seseorang hendaklah membuat
pelarasan dalam penyata jika amaun pembayaran balik tidak melebihi satu
ribu ringgit. Tuntutan terlebih bayar hendaklah disokong oleh keterangan jika
dikehendaki oleh Ketua Pengarah. Ketua Pengarah tidak bertanggungan untuk
membuat apa-apa pembayaran balik jika didapati bahawa cukai adalah tidak
kena dibayar kepada orang yang membuat tuntutan.

_Fasal 59 bertujuan untuk memperuntukkan bahawa seseorang berhak untuk_
pelepasan hutang lapuk jika dia tidak menerima pembayaran dalam masa yang
dinyatakan berhubung dengan pembekalan bercukai yang dibuat olehnya dan
dia juga telah membuat usaha yang mencukupi untuk mendapatkan hutang itu.
Seseorang yang berhak kepada pelepasan hutang lapuk hendaklah membuat
potongan atau tuntutan keseluruhan amaun cukai jika dia tidak menerima apaapa pembayaran bagi pembekalan dan sebahagian cukai yang telah dibayar
jika dia telah menerima sebahagian pembayaran bagi pembekalan itu. Fasal ini
selanjutnya menghendaki orang yang telah diberi pelepasan daripada hutang
lapuk dan kemudiannya menerima pembayaran bagi pembekalan yang telah
dibenarkan pelepasan untuk membayar semula suatu amaun yang ditentukan
mengikut formula kepada Ketua Pengarah.

_Fasal 60 bertujuan untuk membenarkan mana-mana orang kena cukai untuk_
mengurangkan cukai yang boleh dikenakan ke atas bekalan tertentu seperti
barang terpakai dan mengenakan syarat tertentu ke atas bekalan sedemikian.
Cukai hendaklah boleh dikenakan ke atas margin harga positif antara barang
yang dibekalkan dengan barang yang diperoleh dan cukai tidak boleh dikenakan
jika terdapat margin yang negatif. Pemakaian _fasal ini diluaskan kepada_
pembekalan barang yang terdahulu dan pengimportan barang yang terdahulu
yang berlaku sebelum tarikh ditetapkan. Pembekalan yang cukai tidak boleh
dikenakan hendaklah termasuk pembekalan yang diklasifikasikan sebagai bukan
suatu pembekalan barang mahupun suatu pembekalan perkhidmatan.

_Fasal 61 bertujuan untuk membenarkan Ketua Pengarah untuk mendapatkan_
cukai, penalti dan surcaj yang telah dibayar balik secara terkhilaf dalam tempoh
6 tahun dari tarikh pembayaran balik itu dibuat.

_Fasal 62 bertujuan untuk mengadakan peruntukan bagi Skim Bayar Balik_
Pelancong untuk membolehkan pelancong menuntut pembayaran balik ke atas
barang yang dibeli daripada kedai yang diluluskan di Malaysia dan kemudiannya
dibawa keluar dari Malaysia.

_Fasal 63 bertujuan untuk membenarkan Menteri untuk meremit keseluruhan_
atau mana-mana bahagian cukai yang genap masa dan kena dibayar berdasarkan
kes demi kes. _Fasal ini selanjutnya membenarkan Ketua Pengarah untuk_
meremit keseluruhan atau mana-mana bahagian penalti yang kena dibayar atau
surcaj yang terakru di bawah Akta yang dicadangkan atas alasan justifikasi dan
ekuiti. Ia mengadakan peruntukan bagi pembayaran balik cukai jika seseorang
telah diberi suatu peremitan cukai dan telah membayar cukai itu.


-----

_Cukai Barang dan Perkhidmatan_ 185

_Fasal 64 bertujuan untuk memberi Ketua Pengarah kuasa untuk meremit_
keseluruhan atau mana-mana bahagian cukai jika barang di bawah kawalan
kastam hilang, rosak atau musnah. Cukai hendaklah boleh dikenakan ke atas
barang yang telah dipindahkan daripada kawalan kastam walaupun barang
dikatakan telah hilang, rosak atau kurang dari segi berat, ukuran, isipadu atau
nilai melainkan jika notis bertulis diberikan kepada Ketua Pengarah sebelum
barang itu dipindahkan daripada kawalan kastam.

9. Bahagian VIII memperkatakan kes khas di bawah Akta yang
dicadangkan.

_Fasal 65 bertujuan untuk memperuntukkan ketidakpakaian Akta yang_
dicadangkan kepada Kerajaan Persekutuan dan Kerajaan Negeri dan kepada
pihak berkuasa tempatan dan badan berkanun berkenaan dengan fungsi
pengawalseliaan dan penguatkuasaannya.

_Fasal_ _66 bertujuan untuk menyifatkan apa-apa pembekalan yang dibuat_
oleh seseorang ejen bagi pihak seseorang prinsipal sebagai pembekalan yang
dibuat oleh prinsipal itu dan apa-apa pembekalan kepada seseorang ejen bagi
pihak seseorang prinsipal sebagai pembekalan yang dibuat kepada prinsipal
itu. Ia selanjutnya mengira apa-apa pembekalan melalui seseorang ejen yang
bertindak atas namanya sendiri sebagai pembekalan yang dibuat kepada ejen
itu dan pembekalan yang dibuat oleh ejen itu manakala pembekalan melalui
seseorang pelelong yang bertindak atas namanya sendiri bagi pihak orang
kena cukai dikira sebagai pembekalan oleh orang kena cukai dan pelelong itu
dikehendaki untuk mengakaun cukai dalam penyata cukai jika pelelong ialah
orang kena cukai dan untuk mengakaun cukai dalam borang yang ditetapkan
jika dia bukan orang kena cukai dan apa-apa pembekalan oleh orang kena cukai
kepada pelelong itu hendaklah tidak diambil kira. _Fasal ini juga mengadakan_
peruntukan bagi tanggungjawab seorang ejen yang bertindak bagi pihak
orang kena cukai yang tempatnya bukan di Malaysia bagi pembekalan yang
dibuat di Malaysia. Apa-apa barang yang diimport oleh seseorang ejen yang
merupakan seorang orang kena cukai dan bertindak atas namanya sendiri bagi
seseorang yang selain orang kena cukai dikira sebagai diimport oleh ejen itu
dan kemudiannya jika dia membekalkan barang itu, dia dikira sebagai membuat
pembekalan itu. _Fasal ini mengadakan peruntukan bagi skop untuk seseorang_
dikira sebagai tempatnya bukan di Malaysia.

_Fasal 67 bertujuan untuk mengadakan peruntukan bagi pemakaian fasal ini_
apabila terdapat perubahan dalam kadar cukai atau apa-apa perubahan dalam
perihalan pembekalan berkadar sifar atau pembekalan dikecualikan. Kadar
cukai lama hendaklah dikenakan ke atas apa-apa pembayaran yang diterima
atau nilai pembekalan yang dibuat sebelum perubahan dalam kadar cukai
dan pengenaan kadar cukai baru ke atas bakinya, yang mana lebih tinggi.
_Fasal ini juga memperkatakan pengenaan kadar cukai lama dan kadar cukai_
baru dalam hal jika terdapat perubahan status daripada pembekalan bercukai
kepada pembekalan dikecualikan dan pembekalan berkadar standard kepada
pembekalan berkadar sifar dan sebaliknya.

_Fasal 68 menyatakan fleksibiliti pembekal untuk mengenakan cukai tambahan_
atau mengurangkan cukai jika terdapat perubahan dalam kadar cukai selepas
membuat kontrak bagi pembekalan bercukai barang atau perkhidmatan. Perubahan
kadar cukai hendaklah termasuk perubahan status pembekalan dikecualikan
atau pembekalan berkadar sifar.


-----

186 _Rang Undang-Undang_

_Fasal 69 bertujuan untuk mengira pembekalan yang dibuat oleh pemindah_
sebagai pembekalan yang dibuat oleh penerima pindahan dan menghendaki
pemindah untuk memindahkan rekod cukainya kepada penerima pindahan
jika perniagaannya dipindahkan sebagai usaha berterusan. Penerima pindahan
disifatkan telah menuntut cukai inputnya jika perniagaan dipindahkan sebagai
usaha berterusan. Nilai pembekalan apa-apa aset hendaklah dikira sebagai
balasan tidak termasuk cukai. Pemindah dan penerima pindahan adalah berhak
untuk menuntut apa-apa cukai input yang bersampingan dengan pemindahan
usaha berterusan.

_Fasal 70 bertujuan untuk mengadakan peruntukan bagi dua pengusaha atau_
lebih dalam aktiviti yang berhubungan dengan petroleum di bawah perjanjian
usaha sama untuk dikira sebagai suatu usaha sama bagi maksud cukai. Pengusahapengusaha hendaklah mencalonkan seorang pengusaha untuk menjadi pengendali
usaha atau melantik syarikat pengendalian bersama untuk menjadi pengendali
usaha. Pendaftaran usaha sama hendaklah atas nama pengendali usaha dan
suatu syarikat pengendalian bersama hendaklah menjadi orang kena cukai bagi
maksud usaha sama. Ketua Pengarah boleh membatalkan pendaftaran usaha
sama bagi tujuan perlindungan hasil cukai. _Fasal ini juga memperuntukkan_
bahawa semua pengusaha hendaklah bertanggungan secara bersesama dan
berasingan bagi apa-apa cukai yang kena dibayar oleh pengendali usaha.

_Fasal 71 bertujuan untuk mengadakan peruntukan bagi layanan cukai ke_
atas barang diimport yang tertakluk kepada skim penggudangan, nilai barang
hendaklah termasuk duti kastam atau duti eksais dan apa-apa cukai yang
kena dibayar ke atas barang itu hendaklah kena dibayar di peringkat duti dan
jika tiada duti kena dibayar, cukai hendaklah kena dibayar apabila barang
itu dipindahkan dari gudang. Barang tidak boleh dipindahkan dari gudang
melainkan jika duti kastam, duti eksais dan cukai telah dibayar atau mengikut
syarat sebagaimana yang dikenakan oleh Ketua Pengarah.

_Fasal 72 memperkatakan Skim Pedagang Diluluskan dan bertujuan untuk_
membenarkan penggantungan cukai ke atas barang diimport di bawah Skim
itu dan hendaklah diakaun dalam tempoh bercukai pada masa pengimportan
berlaku.

_Fasal 73 memperkatakan Skim Pengilang Tol Diluluskan yang dalamnya_
pembekalan barang telah siap daripada pengilang tol kepada prinsipalnya di
luar negara hendaklah tidak diambil kira. Pelanggan tempatan prinsipal yang
menerima barang daripada pengilang tol hendaklah mengakaun dan membayar
cukai ke atas pembekalan (jika pembekalan itu ialah pembekalan bercukai)
seolah-olah dia telah memperoleh dan membekalkan barang itu sendiri.

_Fasal 74_ memperkatakan Skim Tukang Emas Diluluskan yang dalamnya
pembekalan barang yang ditetapkan oleh mana-mana orang kena cukai kepada
tukang emas diluluskan hendaklah tidak diambil kira dan tukang emas diluluskan
hendaklah mengakaun dan membayar cukai. Fasal ini memindahkan tanggungan
untuk mengakaun dan membayar cukai daripada pembekal kepada tukang emas
diluluskan.

_Fasal 75_ mengadakan peruntukan bagi Skim Kadar Rata yang dalamnya
tambahan kadar rata disifatkan sebagai cukai ke atas pembekalan kepada
mana-mana orang berdaftar.


-----

_Cukai Barang dan Perkhidmatan_ 187

_Fasal 76 bertujuan untuk mengira broker saham dan remisier sebagai entiti_
tunggal bagi maksud pendaftaran untuk mengurangkan masalah pematuhan
yang dihadapi oleh remisier yang majoriti daripada mereka berada di bawah
ambang dan jualan tahunan mereka adalah tidak menentu. Pendaftaran orang
kena cukai tunggal hendaklah atas nama broker saham. Fasal ini mengadakan
peruntukan bagi layanan cukai ke atas pembekalan yang dibuat, obligasi ketua
anggota dan tuntutan cukai input. Broker saham hendaklah bertanggungan ke
atas cukai yang genap masa dan kena dibayar oleh entiti tunggal.

10. Bahagian IX memperkatakan ketetapan CBP.

_Fasal 77 memberi Ketua Pengarah kuasa untuk membuat ketetapan umum_
tentang pemakaian mana-mana peruntukan Akta yang dicadangkan ini kepada
mana-mana orang atau golongan orang atau apa-apa perkiraan dan penarikan
balik apa-apa ketetapan umum yang dibuat. Fasal ini mengadakan peruntukan
bagi pemakaian ketetapan umum bagi seseorang dan perkiraan dalam hal
keadaan tertentu.

_Fasal 78 memberi Ketua Pengarah kuasa untuk membuat ketetapan awal_
ke atas permohonan oleh mana-mana orang dan ketetapan awal itu berkuat
kuasa dari tarikh ketetapan itu. Ketetapan awal hendaklah dibuat mengikut
cara dan bentuk tertentu sebagaimana yang ditentukan oleh Ketua Pengarah.
Ketetapan awal hendaklah terpakai bagi suatu jenis perkiraan tertentu dan
tidaklah terpakai bagi mana-mana jenis perkiraan lain oleh orang yang sama.
_Fasal ini selanjutnya memperuntukkan bahawa seseorang boleh memohon_
bagi suatu ketetapan daripada Ketua Pengarah tentang pemakaian mana-mana
peruntukan Akta yang dicadangkan bagi suatu jenis perkiraan tertentu tertakluk
kepada kelayakan tertentu dan ketetapan yang dikeluarkan di bawah _fasal ini_
mengikat orang itu dan Ketua Pengarah.

_Fasal 79 mengadakan peruntukan bagi kemuktamadan suatu ketetapan awal_
yang dikeluarkan kepada mana-mana orang dan tiada rayuan boleh dibuat
selepasnya.

_Fasal 80_ bertujuan untuk mengira dua ketetapan awal atau lebih yang
berbeza tentang perkara yang sama sebagai batal.

_Fasal 81 menyatakan ketidakpakaian ketetapan awal dari tarikh peruntukan_
Akta yang dicadangkan dipinda atau dimansuhkan jika peruntukan Akta yang
dicadangkan itu terkandung dalam ketetapan awal.

11. Bahagian X mengandungi peruntukan yang berhubungan dengan
penguatkuasaan.

_Fasal 82_ memberi pegawai cukai barang dan perkhidmatan kuasa untuk
menyiasat pelakuan sesuatu kesalahan di bawah Akta yang dicadangkan.

_Fasal 83 bertujuan untuk memperuntukkan bagi pegawai kanan cukai barang_
dan perkhidmatan akses kepada mana-mana tempat atau premis. _Fasal ini_
menghendaki orang yang menjalankan perniagaan dan mana-mana orang lain
yang berada di tempat atau premis itu untuk membantu pegawai kanan cukai
barang dan perkhidmatan dalam menjalankan kewajipannya.


-----

188 _Rang Undang-Undang_

_Fasal 84 bertujuan untuk memperuntukkan bagi pegawai cukai barang dan_
perkhidmatan kuasa untuk mengakses maklumat yang direkodkan atau data
berkomputer.

_Fasal 85 bertujuan untuk membenarkan Majistret untuk mengeluarkan_
waran geledah jika ada sebab yang munasabah untuk mempercayai bahawa
suatu kesalahan telah dilakukan.

_Fasal 86 bertujuan untuk mengadakan peruntukan bagi penggeledahan tanpa_
waran jika ada sebab yang munasabah untuk mempercayai bahawa apa-apa
barang atau dokumen yang boleh menjadi keterangan mungkin dialihkan atas
alasan kelengahan dalam memperoleh waran geledah.

_Fasal 87 memperkatakan kuasa untuk menahan dan menggeledah pengangkut._
Pegawai cukai barang dan perkhidmatan boleh menahan dan memeriksa apa-apa
pengangkut jika dia ada alasan untuk mempercayai bahawa suatu kesalahan
dilakukan dan meminta orang yang menjaga pengangkut itu untuk membuka
dan membenarkan pemeriksaan.

_Fasal 88_ bertujuan untuk mengadakan peruntukan bagi penyitaan barang
atau dokumen berhubung dengan sesuatu kesalahan. Pegawai cukai barang dan
perkhidmatan dikehendaki untuk memberikan notis secara bertulis tentang apa-apa
penyitaan kepada pemunya barang atau dokumen. _Fasal ini juga menyatakan_
bahawa penyitaan hendaklah terpakai bagi apa-apa yang terkandung di dalam
bekas muatan, bungkusan atau pengangkut yang dijumpai barang atau dokumen
itu dan apa-apa barang cepat rosak yang disita boleh dijual.

_Fasal 89 bertujuan untuk menghendaki pegawai cukai barang dan perkhidmatan_
untuk menyediakan senarai barang atau dokumen yang disita.

_Fasal 90_ bertujuan untuk mengadakan peruntukan bagi pemulangan atau
pelupusan barang boleh alih tertakluk kepada terma dan syarat tertentu. Suatu
perakuan hendaklah dikeluarkan apabila barang boleh alih itu dipulangkan atau
dilupuskan. _Fasal ini juga memberi Menteri kuasa untuk memberikan arahan_
tertentu kepada Ketua Pengarah tentang penjalanan kuasa yang melibatkan
pemulangan atau pelupusan barang boleh alih.

_Fasal 91_ bertujuan untuk mengadakan peruntukan bagi kuasa menangkap.
Peruntukan tertentu Kanun Tatacara Jenayah terpakai dalam hal mana-mana
orang yang diperiksa oleh mana-mana pegawai cukai barang dan perkhidmatan.
Orang yang ditangkap hendaklah dibawa ke balai polis atau ditahan di bawah
jagaan pegawai cukai barang dan perkhidmatan dan diambil gambar atau
kesan jarinya. _Fasal ini menyatakan bahawa seseorang hendaklah ditangkap_
pada bila-bila masa jika dia boleh ditangkap tetapi tidak ditangkap pada masa
pelakuan kesalahan itu atau dia telah melepaskan dirinya selepas tangkapan
dibuat. Walau bagaimanapun, orang yang ditangkap boleh dilepaskan jika dia
mendepositkan suatu jumlah wang yang munasabah atau bon untuk memastikan
pelepasannya. Seseorang yang dilepaskan atas jaminan hendaklah ditangkap
semula jika ada sebab yang munasabah untuk mempercayai bahawa dia akan
mengingkari jaminan atau penjaminnya itu berhasrat untuk dilepaskan daripada
obligasinya.


-----

_Cukai Barang dan Perkhidmatan_ 189

_Fasal 92 bertujuan untuk memberi pegawai kanan cukai barang dan_
perkhidmatan kuasa untuk mengarahkan mana-mana orang untuk membantunya
atau untuk mengemukakan apa-apa barang atau dokumen dalam menyiasat suatu
kesalahan. Walau bagaimanapun, buku jurubank tidak termasuk dalam senarai
dokumen apabila pegawai kanan cukai barang dan perkhidmatan menghendaki
seseorang itu untuk mengemukakan dokumen. Seseorang yang diarahkan untuk
membantu dalam penyiasatan hendaklah diperiksa atau menjawab semua
soalan yang berhubungan dengan kesalahan itu tetapi dia boleh enggan untuk
menjawab apa-apa soalan yang boleh menunjukkan bahawa dia bersalah. Dia
tidak boleh menyembunyikan, memusnahkan, mengubah atau mengalihkan apaapa barang atau dokumen dan dia hendaklah mematuhi arahan itu walau apa
pun peruntukan mana-mana undang-undang bertulis. Fasal ini juga mengadakan
peruntukan bagi perekodan secara bertulis pernyataan oleh mana-mana orang
selama perjalanan penyiasatan. Pernyataan yang direkodkan itu boleh diterima
sebagai keterangan dalam mana-mana prosiding di mahkamah.

_Fasal 93_ bertujuan untuk mengadakan peruntukan bagi kebolehterimaan
apa-apa pernyataan di mahkamah dan pernyataan itu boleh digunakan dalam
pemeriksaan balas atau mencabar kebolehpercayaan orang itu jika dia menjadi
seorang saksi tetapi mengecualikan apa-apa pernyataan sebagai keterangan
jika pernyataan itu ternyata mempunyai apa-apa elemen dorongan, ugutan atau
janji. Suatu amaran hendaklah diberikan kepada seseorang yang ditangkap bagi
sesuatu kesalahan. Fasal ini juga mengadakan peruntukan bagi kebolehterimaan
apa-apa pernyataan yang dibuat oleh seseorang yang telah dituduh terhadap
suatu kesalahan sebelum adanya masa untuk memberinya amaran. Seseorang
dibenarkan untuk tidak menjawab apa-apa soalan selepas orang itu telah dituduh
melakukan suatu kesalahan.

12. Bahagian XI memperkatakan pelbagai kesalahan dan penalti bagi
ketidakpatuhan Akta yang dicadangkan.

_Fasal 94_ bertujuan untuk mengadakan peruntukan bagi kesalahan membuat
suatu penyata yang tidak betul.

_Fasal 95 bertujuan untuk mengadakan peruntukan bagi kesalahan pengelakan_
cukai. Fasal ini selanjutnya mengadakan peruntukan mengenai skop pengelakan
cukai sebagai termasuk pemerolehan kredit bagi kredit cukai input, pelepasan
bagi hutang lapuk atau tuntutan dalam Skim Bayar Balik Pelancong jika orang
itu tidak berhak kepada kredit, pelepasan atau tuntutan itu.

_Fasal 96 bertujuan untuk mengadakan peruntukan bagi kesalahan memperoleh_
pembayaran balik secara tidak wajar.

_Fasal 97 bertujuan untuk mengadakan peruntukan bagi kesalahan berhubung_
dengan barang, invois dan resit.

_Fasal 98 bertujuan untuk mengadakan peruntukan bagi kesalahan menghalang_
pegawai cukai barang dan perkhidmatan.

_Fasal 99 bertujuan untuk mengadakan peruntukan bagi kesalahan keengganan_
untuk menjawab soalan atau memberikan maklumat palsu.


-----

190 _Rang Undang-Undang_

_Fasal 100 bertujuan untuk mengadakan peruntukan bagi kesalahan oleh_
orang yang diberi kuasa dan tidak diberi kuasa.

_Fasal_ _101 bertujuan untuk mengadakan peruntukan bagi kesalahan percubaan_
dan pensubahatan.

_Fasal 102 bertujuan untuk mengadakan peruntukan bagi penalti am._

_Fasal 103 memperkatakan kesalahan oleh kumpulan orang. Seseorang_
pengarah, pengurus, setiausaha atau rakan kongsi melakukan suatu kesalahan
melainkan jika dia mengambil segala langkah munasabah untuk menghalang
pelakuan kesalahan itu.

_Fasal 104 bertujuan untuk mengadakan peruntukan bagi tanggungan seseorang_
untuk membayar cukai, penalti atau surcaj yang dia bertanggungan baginya
walaupun prosiding undang-undang telah dimulakan terhadapnya.

13. Bahagian XII memperkatakan peruntukan yang berhubungan dengan
perbicaraan dan prosiding.

_Fasal 105_ memperuntukkan bahawa tiada pendakwaan terhadap apa-apa
kesalahan di bawah Akta yang dicadangkan boleh dimulakan kecuali oleh atau
dengan keizinan bertulis Pendakwa Raya.

_Fasal 106_ bertujuan untuk memperuntukkan bahawa Mahkamah Sesyen
mempunyai bidang kuasa untuk membicarakan kesalahan di bawah Akta yang
dicadangkan dan mengenakan hukuman bagi kesalahan.

_Fasal 107 bertujuan untuk memperuntukkan bahawa Akta yang dicadangkan_
tidak menghalang pendakwaan, pensabitan dan penghukuman seseorang di
bawah mana-mana undang-undang bertulis yang lain.

_Fasal_ _108_ memperkatakan beban pembuktian.

_Fasal 109 memperkatakan peruntukan keterangan. Fasal ini memperuntukkan,_
antara lain bahawa—

_(a)_ apa-apa pernyataan yang berupa sebagai ditandatangani oleh Ketua
Pengarah atau mana-mana pegawai yang diberi kuasa dan lampirannya
hendaklah diterima sebagai keterangan fakta dalam prosiding melainkan
jika dibuktikan sebaliknya;

_(b)_ apa-apa transkrip bagi apa-apa butir dalam penyata atau dokumen yang
lain yang berhubungan dengan cukai hendaklah boleh diterima sebagai
keterangan bukti jika transkrip itu diperakui oleh Ketua Pengarah atau
pegawai yang diberi kuasa;

_(c)_ tiada pernyataan atau dokumen boleh tidak diterima sebagai keterangan
terhadap seseorang dalam prosiding atas alasan bahawa pernyataan itu
dibuat di bawah dorongan, janji atau ugutan;

_(d)_ seseorang adalah dianggap membuat suatu pernyataan atau catatan palsu,
mengelak cukai atau memperoleh pembayaran balik secara tidak wajar
jika dibuktikan bahawa pernyatan atau catatan palsu itu telah dibuat
dalam suatu penyata atau bagi pihak mana-mana orang melainkan jika
dibuktikan sebaliknya.


-----

_Cukai Barang dan Perkhidmatan_ 191

_Fasal 110 memperkatakan nilai keterangan notis elektronik. Notis elektronik_
boleh diterima sebagai keterangan fakta yang dinyatakan dalam notis itu jika
notis elektronik itu diperakui oleh Ketua Pengarah sebagai mengandungi
semua maklumat yang dihantar melalui perkhidmatan elektronik dan disahkan
ketulenan dengan sewajarnya sebagaimana yang dinyatakan dalam Akta yang
dicadangkan atau Akta Keterangan 1950.

_Fasal 111 bertujuan untuk memperuntukkan perakuan yang ditandatangani_
oleh Ketua Pengarah tentang status pendaftaran seseorang, pengemukaan
penyata, pembayaran cukai atau pembuatan ketetapan umum atau ketetapan
awal sebagai keterangan fakta sebagaimana yang dinyatakan dalam perakuan itu
dan mengadakan peruntukan bagi kebolehterimaan dokumen yang dikemukakan
oleh pendakwaan dalam apa-apa prosiding sebagai keterangan jika perakuan
yang menyatakan fakta yang dipersoalkan itu ditandatangani oleh juru analisis,
pegawai kanan cukai barang dan perkhidmatan atau mana-mana orang yang
diberi kuasa untuk bertindak bagi pihak Menteri.

_Fasal 112 bertujuan untuk menghendaki lima peratus bagi setiap perihalan_
bungkusan atau bekas muatan yang mengandungi barang yang disita supaya
dibuka dan diperiksa, menghendaki maksimum lima peratus daripada barang
yang disita dalam isipadu atau berat supaya diuji dan menganggap bahawa
barang yang terkandung di dalam bungkusan atau bekas muatan belum dibuka
adalah serupa dengan barang yang dijumpai dalam bungkusan atau bekas
muatan yang telahpun dibuka itu.

_Fasal 113 bertujuan untuk memperuntukkan perakuan analisis yang_
ditandatangani oleh juru analisis sebagai keterangan yang mencukupi
mengenai fakta yang dinyatakan dalam perakuan itu melainkan jika tertuduh
menghendaki juru analisis itu dipanggil sebagai saksi. Suatu salinan perakuan
mesti diserahkan kepada tertuduh tidak kurang daripada sepuluh hari sebelum
permulaan perbicaraan.

_Fasal 114 bertujuan untuk memperuntukkan perakuan yang ditandatangani_
oleh pegawai yang bertanggungjawab bagi pendaftaran atau pelesenan vesel
atau pengangkut di Malaysia atau di Singapura sebagai keterangan prima facie
jika perakuan itu relevan untuk menentukan fakta sedemikian dalam prosiding
di bawah Akta yang dicadangkan.

_Fasal 115 bertujuan untuk memperuntukkan dokumen yang berupa sebagai_
perakuan yang ditandatangani oleh pegawai yang bertanggungjawab untuk
menentukan tanan atau buatan sesuatu pesawat sebagai boleh diterima sebagai
keterangan jika dokumen itu relevan untuk menentukan fakta sedemikian dalam
prosiding di bawah Akta yang dicadangkan.

_Fasal 116 bertujuan untuk memperuntukkan perakuan yang ditandatangani_
oleh pegawai yang bertanggungjawab bagi ketepatan sesuatu meter atau alat
penyukatan petroleum sebagai boleh diterima sebagai keterangan jika perakuan
itu perlu untuk membuktikan fakta sedemikian dalam prosiding di bawah Akta
yang dicadangkan.

_Fasal 117 bertujuan untuk memperuntukkan bagi pengenaan tempoh_
pemenjaraan oleh mana-mana mahkamah berkenaan dengan ketidakbayaran
denda.


-----

192 _Rang Undang-Undang_

_Fasal 118 bertujuan untuk mengadakan peruntukan supaya perbicaraan di_
mahkamah atau rayuan di Mahkamah Tinggi diteruskan tanpa memeriksa tentang
cara dan bentuk penyitaan dibuat kecuali jika cara dan bentuk penyitaan itu
dikemukakan sebagai keterangan.

_Fasal 119 memperkatakan obligasi kerahsiaan berhubung dengan identiti_
pemberi maklumat.

_Fasal 120 bertujuan untuk menghendaki seseorang saksi supaya tidak_
menzahirkan maklumat yang berhubungan dengan pemberi maklumat yang
boleh membawa kepada pengesanan pemberi maklumat itu. Ia juga mengadakan
peruntukan supaya petikan dalam sesuatu buku, dokumen atau kertas
disembunyikan atau dipadam untuk melindungi pemberi maklumat daripada
dikesan semasa pemeriksaan buku, dokumen atau kertas dalam prosiding dan
membenarkan mahkamah untuk menghendaki pengemukaan aduan asal atau
penzahiran penuh pemberi maklumat itu jika mahkamah mendapati bahawa
pemberi maklumat itu telah membuat pernyataan material yang palsu selepas
pemeriksaan penuh kes itu.

_Fasal 121 menyatakan bahawa semua barang yang disita boleh dilucuthakkan_
atau dilepaskan.

_Fasal 122 bertujuan untuk menolak apa-apa kos atau ganti rugi diawardkan_
berkenaan dengan apa-apa barang yang disita melainkan jika penyitaan dibuat
tanpa sebab yang munasabah.

_Fasal 123 memperkatakan kuasa mahkamah untuk memerintahkan pelupusan_
barang yang disita. Fasal ini memberi mahkamah mandat untuk melucuthakkan
amaun yang diperoleh daripada pelupusan atau penjualan barang boleh alih
jika kesalahan telah dilakukan dan mengadakan peruntukan bagi barang yang
dilucuthakkan diserahkan kepada pegawai cukai barang dan perkhidmatan dan
dilupuskan sebagaimana yang diarahkan oleh Ketua Pengarah.

_Fasal 124 memperkatakan pelucuthakan barang yang disita yang berkenaan_
dengannya tiada pendakwaan dan hasil jualan barang itu.

_Fasal 125 memberi Menteri kuasa atas permohonan melalui Ketua Pengarah_
untuk memulangkan barang atau membayar balik hasil jualan kepada pemunya
barang dengan syarat permohonan itu dibuat dalam tempoh satu bulan kalendar
dari tarikh barang itu dilucuthakkan.

_Fasal 126 memperkatakan cara penyampaian saman._

_Fasal 127 memperkatakan pengkompaunan kesalahan._

_Fasal 128 bertujuan untuk mengadakan peruntukan bagi mahkamah untuk_
memerintahkan seseorang untuk membayar amaun cukai, penalti atau surcaj
kepada Ketua Pengarah jika dia didapati bersalah bagi suatu kesalahan dan
cukai, penalti atau surcaj itu boleh didapatkan sebagai denda.


-----

_Cukai Barang dan Perkhidmatan_ 193

14. Bahagian XIII memperkatakan perkara kajian semula dan rayuan.

_Fasal 129 mengandungi takrif perkataan dan ungkapan yang digunakan_
dalam Bahagian XIII Akta yang dicadangkan.

_Fasal 130 bertujuan untuk membenarkan Ketua Pengarah untuk mengkaji_
semula dan menyemak keputusan yang dibuat dan membuat keputusan muktamad
dalam masa yang ditentukan.

_Fasal 131 bertujuan untuk mengadakan peruntukan bagi penubuhan Tribunal_
Rayuan Cukai Barang dan Perkhidmatan (“Tribunal”).

_Fasal 132 bertujuan untuk membenarkan mana-mana orang yang terkilan_
untuk merayu terhadap keputusan Ketua Pengarah kepada Tribunal. _Fasal_ ini
juga bertujuan untuk memperuntukkan alasan yang mesti diambil kira oleh
Tribunal sebelum mempertimbangkan sesuatu rayuan.

_Fasal 133 bertujuan untuk mengadakan peruntukan bagi bidang kuasa Tribunal_
untuk menentukan rayuan, yang tidak termasuk perkara yang dinyatakan dalam
Jadual Keempat.

_Fasal 134 memberi Menteri kuasa untuk melantik seorang Pengerusi, sekian_
bilangan Timbalan Pengerusi dan anggota lain Tribunal dan menentukan saraan,
terma dan syarat pelantikan anggota Tribunal. Ia juga mengadakan peruntukan
bagi tempoh pelantikan anggota Tribunal.

_Fasal 135. bertujuan memberi Timbalan Pengerusi kuasa untuk melaksanakan_
fungsi Pengerusi apabila Pengerusi itu tidak berupaya untuk melaksanakan
kewajipannya.

_Fasal 136_ bertujuan untuk memberi Menteri kuasa untuk membatalkan
pelantikan seseorang anggota Tribunal atas apa-apa alasan yang dinyatakan.

_Fasal 137 bertujuan untuk memperuntukkan bahawa seseorang yang dilantik_
sebagai anggota Tribunal yang berhasrat untuk meletakkan jawatan mesti
membuat pemberitahuan secara bertulis kepada Menteri.

_Fasal 138_ memperkatakan kekosongan jawatan anggota Tribunal. Ia juga
memberi Menteri kuasa untuk menggantikan mana-mana anggota Tribunal
dalam hal kekosongan.

_Fasal 139 bertujuan untuk mengadakan peruntukan bagi pelantikan seorang_
Setiausaha, Penolong Setiausaha dan pegawai-pegawai untuk menjalankan
fungsi Tribunal dan menyatakan bahawa Pengerusi mempunyai kawalan am
ke atas Setiausaha, Penolong Setiausaha dan pegawai-pegawai Tribunal.

_Fasal 140_ bertujuan untuk menyifatkan anggota, pegawai, Setiausaha dan
Penolong Setiausaha Tribunal sebagai penjawat awam.

_Fasal 141 memperkatakan pendengaran rayuan. Bilangan minimum anggota bagi_
setiap panel ialah tiga orang. Fasal ini juga mengadakan peruntukan bagi cara
keputusan dibuat oleh panel. Ia juga membenarkan prosiding supaya diteruskan


-----

194 _Rang Undang-Undang_

oleh anggota panel yang tinggal dalam hal kematian atau ketidakupayaan
seorang anggota. _Fasal ini selanjutnya memperuntukkan bahawa prosiding_
rayuan hendaklah didengar semula dalam hal orang yang mempengerusikan
sesuatu prosiding rayuan itu tidak berupaya untuk menyelesaikan prosiding
itu.

_Fasal 142_ bertujuan untuk memberi Pengerusi kuasa untuk mengarahkan
rayuan supaya didengar oleh hanya seorang anggota Tribunal.

_Fasal 143 menghendaki anggota Tribunal untuk menzahirkan kepentingannya_
sama ada secara langsung atau tidak langsung dalam rayuan yang dibawa ke
hadapannya dan untuk menjadikan dirinya tidak layak mengambil bahagian
dalam prosiding itu. Fasal ini memberi Pengerusi kuasa untuk melantik anggota
yang lain untuk mendengar atau membereskan rayuan itu jika dia berpuas hati
bahawa seseorang anggota mempunyai kepentingan berkenaan dengan prosiding
itu.

_Fasal 144_ bertujuan untuk mengadakan peruntukan supaya rayuan tidak
didengar di mana-mana mahkamah jika rayuan telah difailkan dengan Tribunal
dan rayuan itu adalah dalam bidang kuasa Tribunal melainkan jika prosiding
telah bermula di mahkamah sebelum rayuan itu difailkan di Tribunal atau
Tribunal telah menarik balik, meninggalkan atau menolak rayuan itu.

_Fasal 145 bertujuan untuk menghendaki Setiausaha untuk memberikan notis_
tentang hari, masa dan tempat pendengaran.

_Fasal 146 bertujuan untuk mengadakan peruntukan bagi Tribunal membantu_
pihak-pihak untuk merundingkan suatu penyelesaian yang dipersetujui berhubung
dengan rayuan itu. Ia menyatakan bahawa Tribunal hendaklah mengambil kira
apa-apa faktor yang berkemungkinan untuk menjejaskan keupayaan salah satu
atau kedua-dua pihak untuk merundingkan suatu penyelesaian yang dipersetujui
dalam membuat suatu taksiran. Tribunal hendaklah meluluskan dan merekodkan
penyelesaian yang dipersetujui oleh kedua-dua pihak seolah-olah keputusan itu
telah dibuat oleh Tribunal. Tribunal diberi kuasa untuk meneruskan prosiding
jika kedua-dua pihak tidak mencapai suatu penyelesaian yang dipersetujui.

_Fasal 147_ bertujuan untuk membenarkan suatu pihak kepada rayuan untuk
mengendalikan sendiri kesnya atau melantik orang lain sebagai wakilnya dan
Ketua Pengarah akan diwakili oleh pegawai yang diberi kuasa.

_Fasal 148 bertujuan untuk mengadakan peruntukan bagi Tribunal memperoleh,_
mendapat dan menerima keterangan dalam apa-apa cara sebagaimana yang
difikirkan patut oleh Tribunal untuk membantunya dalam membuat pertimbang
telitian semasa pendengaran sesuatu rayuan. Fasal ini selanjutnya memperuntukkan
bahawa apa-apa saman yang dikeluarkan oleh Tribunal hendaklah disampaikan dan
dikuatkuasakan seolah-olah saman itu dikeluarkan oleh Mahkamah Sesyen.

_Fasal 149 bertujuan untuk_ membenarkan Tribunal untuk meminta maklumat
dalam menjalankan kuasa dan fungsinya di bawah Akta yang dicadangkan.


-----

_Cukai Barang dan Perkhidmatan_ 195

_Fasal 150_ bertujuan untuk mengadakan peruntukan bagi Tribunal untuk
membuat keputusannya dalam masa yang dinyatakan. _Fasal ini memberi_
Tribunal kuasa untuk mengkaji semula dan menyemak keputusan yang dibuat
oleh Ketua Pengarah atau untuk membuat keputusan baru dan juga menghendaki
Tribunal untuk memberikan alasan bagi keputusannya.

_Fasal 151_ bertujuan untuk mengadakan peruntukan bagi keputusan dan
penyelesaian Tribunal direkodkan secara bertulis.

_Fasal 152_ bertujuan untuk mengadakan peruntukan bahawa keputusan
Tribunal adalah muktamad. Keputusan Tribunal adalah disifatkan sebagai suatu
keputusan oleh Mahkamah Sesyen.

_Fasal 153_ memperkatakan cara pemberesan rayuan.

_Fasal 154_ bertujuan untuk mengadakan peruntukan bagi rujukan persoalan
undang-undang ke Mahkamah Tinggi.

_Fasal 155_ bertujuan untuk memperuntukkan hak perayu untuk merayu
selanjutnya jika dia tidak berpuas hati dengan keputusan yang dibuat oleh
Mahkamah Tinggi.

_Fasal 156 bertujuan untuk memperuntukkan bahawa Tribunal boleh menerima_
pakai apa-apa tatacara yang perlu dalam pendengaran sesuatu rayuan.

_Fasal 157_ bertujuan untuk memperuntukkan bahawa tiada prosiding boleh
diketepikan disebabkan tidak mengikut bentuk.

_Fasal 158 memberi Tribunal kuasa untuk membuat keputusan tentang siapa_
yang patut membayar kos dan takat yang kos hendaklah dibayar.

_Fasal 159_ bertujuan untuk memperuntukkan bahawa Tribunal boleh
memerintahkan pelupusan dokumen yang dikemukakan semasa prosiding.

_Fasal 160_ menyatakan bahawa tiada tindakan boleh diambil terhadap
Tribunal bagi apa-apa yang dilakukan dalam pelaksanaan fungsinya di bawah
Akta yang dicadangkan.

15. Bahagian XIV mengandungi peruntukan khas tentang kawasan
ditetapkan.

_Fasal 161 mentakrifkan erti Malaysia supaya tidak termasuk kawasan_
ditetapkan bagi maksud Bahagian XIV Akta yang dicadangkan.

_Fasal 162 bertujuan untuk membolehkan pembekalan yang dibuat di dalam_
dan antara kawasan ditetapkan tidak diambil kira kecuali bagi perkhidmatan
pengangkutan antara kawasan ditetapkan.

_Fasal 163_ bertujuan untuk mengadakan peruntukan bagi layanan cukai
yang berlainan ke atas barang dan perkhidmatan diimport ke dan dieksport
dari kawasan ditetapkan atau barang dan perkhidmatan yang dibekalkan ke
atau dari kawasan ditetapkan dari atau ke Malaysia.


-----

196 _Rang Undang-Undang_

_Fasal 164_ bertujuan untuk mengadakan peruntukan bagi layanan cukai ke
atas barang dan perkhidmatan yang dibekalkan dalam Malaysia oleh orang kena
cukai yang tempat perniagaan utamanya terletak di kawasan ditetapkan.

_Fasal 165 bertujuan untuk menghendaki orang yang menjaga sesuatu vesel_
atau pesawat udara untuk membuat perisytiharan barang yang dibekalkan dari
kawasan ditetapkan ke Malaysia.

_Fasal 166 bertujuan untuk membolehkan pemungutan cukai dibuat di kawasan_
ditetapkan berkenaan dengan barang yang dibekalkan atau akan dibekalkan
dari kawasan ditetapkan ke Malaysia.

_Fasal 167 bertujuan untuk memberi Menteri kuasa untuk membuat perintah_
untuk menetapkan pembekalan tertentu sebagai bercukai di kawasan ditetapkan
dan berkenaan dengan barang atau perkhidmatan tertentu apabila dibekalkan
atau diimport ke dalam atau dieksport dari kawasan ditetapkan.

16. Bahagian XV memperkatakan peruntukan pelbagai.

_Fasal 168_ bertujuan untuk memberi Ketua Pengarah atau mana-mana
pegawai cukai barang dan perkhidmatan kuasa untuk mengambil sampel untuk
memastikan kebolehcukaian barang dan sampel itu boleh dilupuskan mengikut
cara yang diarahkan oleh Ketua Pengarah.

_Fasal 169 menghendaki seseorang untuk memberikan maklumat, mengemukakan_
barang atau dokumen atau menyediakan terjemahan sebagaimana yang dikehendaki
oleh pegawai cukai barang dan perkhidmatan.

_Fasal 170_ bertujuan untuk membolehkan Ketua Pengarah menyediakan
perkhidmatan eletronik bagi transaksi tertentu dan membebaskannya daripada
apa-apa liabiliti bagi apa-apa kerugian yang dialami oleh pengguna perkhidmatan
eletronik.

_Fasal 171_ bertujuan untuk mengadakan peruntukan bagi kaedah dan cara
yang berkaitan dengan penyampaian notis oleh Ketua Pengarah dan menyifatkan
notis sebagai disampaikan jika notis itu telah dialamatkan kepada orang tertentu
di alamat yang dinyatakan.

_Fasal 172_ memperkatakan pengesahan notis.

_Fasal 173 bertujuan untuk mengadakan peruntukan bagi bayaran pos percuma_
bagi semua penyata dan dokumen yang berhubungan yang dihantar kepada
Ketua Pengarah.

_Fasal 174_ memperkatakan ejen cukai. Hanya seseorang ejen cukai boleh
bertindak bagi pihak mana-mana orang tentang perkara yang berhubungan
dengan cukai di bawah Akta yang dicadangkan. Jika ejen cukai ialah seorang
individu, dia mesti mempunyai tempat tinggal biasanya di Malaysia manakala
bagi suatu syarikat, firma, pertubuhan, persatuan atau kumpulan orang yang
lain, ia mestilah diperbadankan atau ditubuhkan secara sah di Malaysia.


-----

_Cukai Barang dan Perkhidmatan_ 197

_Fasal 175 bertujuan untuk membolehkan Ketua Pengarah untuk memberikan_
ganjaran bagi perkhidmatan yang diberikan yang membawa kepada pengesanan
kesalahan di bawah Akta yang dicadangkan.

_Fasal 176 bertujuan untuk menghendaki borang yang ditetapkan digunakan_
melainkan jika kebenaran diberikan oleh Ketua Pengarah untuk menggunakan
borang selain borang yang ditetapkan.

_Fasal 177 bertujuan untuk membolehkan Ketua Pengarah untuk mengenakan_
fi bagi perkhidmatan yang diberikan yang tidak dikehendaki supaya diberikan
di bawah Akta yang dicadangkan dan yang baginya tiada fi ditetapkan di
bawah mana-mana undang-undang bertulis.

_Fasal 178_ bertujuan untuk mengadakan peruntukan bagi pemakaian Akta
Kastam 1967 atau Akta Eksais 1976 berkenaan dengan pengimportan atau
pengeksportan barang. Akta yang dicadangkan hendaklah terpakai jika terdapat
perbezaan antara peruntukan Akta yang dicadangkan dengan peruntukan dalam
Akta Kastam 1967 atau Akta Eksais 1976.

_Fasal 179_ bertujuan untuk melindungi Kerajaan daripada apa-apa liabiliti
berkenaan dengan barang yang hilang disebabkan oleh kebakaran atau kecurian
atau kerosakan atau sebab yang lain semasa barang itu dalam jagaan sah
pegawai cukai barang dan perkhidmatan melainkan jika kehilangan itu berpunca
daripada kecuaian sengaja pegawai cukai barang dan perkhidmatan.

_Fasal 180 bertujuan untuk melindungi pegawai cukai barang dan perkhidmatan_
daripada apa-apa liabiliti berkenaan dengan barang yang hilang disebabkan
oleh kebakaran atau kecurian atau kerosakan atau sebab yang lain semasa
barang itu berada dalam jagaan sah pegawai cukai barang dan perkhidmatan
dalam perjalanan pelaksanaan kewajipannya di bawah Akta yang dicadangkan
melainkan jika kehilangan itu berpunca daripada kecuaian atau keingkaran
sengajanya.

_Fasal 181 bertujuan untuk memberi Menteri kuasa untuk membuat peraturan-_
peraturan.

17. Bahagian XVI memperkatakan pemansuhan dan kecualian Akta Cukai
Jualan 1972.

_Fasal 182 bertujuan untuk mengadakan peruntukan bagi pemansuhan Akta_
Cukai Jualan 1972 dan bagi kecualian peruntukan tertentu Akta Cukai Jualan
1972 untuk membolehkan pelevian, pembayaran, pentaksiran, pembayaran balik,
peremitan atau mendapatkan cukai jualan yang telah menjadi kena dibayar.

_Fasal 183 bertujuan untuk menghendaki orang yang dilesenkan di bawah_
Akta Cukai Jualan 1972 untuk mengemukakan penyata terakhir tidak lewat
daripada dua puluh lapan hari dari tarikh ditetapkan dan menyatakan dan
membayar amaun cukai jualan yang boleh dikenakan dalam penyata terakhir
itu. _Fasal ini juga mentakrifkan erti tempoh bercukai terakhir._


-----

198 _Rang Undang-Undang_

_Fasal 184 bertujuan untuk menghendaki orang yang dilesenkan di bawah_
Akta Cukai Jualan 1972 dan bukan orang berdaftar untuk mengakaun dan
membayar cukai jualan ke atas bahan mentah dan komponen yang diperoleh
tanpa cukai jualan tetapi dia tidak perlu untuk mengakaun bagi cukai jualan
ke atas barang siap dan separa siap apabila dia terhenti menjadi pemegang
lesen cukai jualan. Dia mesti mengakaun cukai jualan dalam penyata cukai
terakhirnya.

18. Bahagian XVII memperkatakan pemansuhan dan kecualian Akta Cukai
Perkhidmatan 1975.

_Fasal 185 bertujuan untuk mengadakan peruntukan bagi memansuhkan Akta_
Cukai Perkhidmatan 1975 dan bagi kecualian peruntukan tertentu Akta Cukai
Perkhidmatan 1975 untuk membolehkan pelevian, pembayaran, pentaksiran,
pembayaran balik, peremitan atau mendapatkan cukai perkhidmatan yang telah
menjadi kena dibayar.

_Fasal 186_ bertujuan untuk menghendaki orang yang dilesenkan di bawah
Akta Cukai Perkhidmatan 1975 untuk mengemukakan penyata terakhir tidak
lewat daripada dua puluh lapan hari dari tarikh ditetapkan dan menyatakan
amaun keseluruhan cukai perkhidmatan yang boleh dikenakan termasuk amaun
cukai perkhidmatan yang tidak dinyatakan dalam tempoh bercukai terdahulu
dalam penyata terakhir itu. _Fasal ini juga mentakrifkan erti tempoh cukai_
terakhir.

19. Bahagian XVIII memperkatakan peruntukan peralihan.

_Fasal 187_ bertujuan untuk mengadakan peruntukan bagi cukai yang tidak
dikenakan dan dilevikan ke atas apa-apa pembekalan barang atau perkhidmatan
sebelum tarikh ditetapkan. Jika sebelum tarikh ditetapkan apa-apa bayaran
diterima berkaitan dengan pembekalan barang dan perkhidmatan yang akan
dibuat pada atau selepas tarikh ditetapkan atau invois telah dikeluarkan yang
berhubungan dengan pembekalan barang atau perkhidmatan yang akan dibuat
pada atau selepas tarikh ditetapkan, bagi maksud menentukan tempoh bercukai
yang cukai output atau cukai inputnya itu boleh dihubungkaitkan, pembayaran
itu dengannya diambil sebagai telah diterima atau invois itu diambil sebagai
telah dikeluarkan, semasa tempoh bercukai yang pertama selepas tarikh
ditetapkan. Dalam hal barang yang tidak dilepaskan daripada kawalan kastam,
masa pengimportan di ambil sebagai masa apabila barang itu dilepaskan oleh
pegawai kastam.

_Fasal 188_ bertujuan untuk mengadakan peruntukan mengenai tanggungan
seseorang untuk berdaftar jika ada alasan untuk mempercayai bahawa jumlah nilai
pembekalan bercukainya dalam bulan tarikh ditetapkan dan sebelas bulan yang
berikutnya akan melebihi ambang yang ditetapkan. Fasal ini juga menghendaki
orang itu untuk memohon kepada Ketua Pengarah supaya didaftarkan dan
permohonan itu hendaklah dibuat tiga bulan sebelum tarikh ditetapkan.

_Fasal 189 bertujuan untuk memperuntukkan bahawa cukai jualan dan cukai_
perkhidmatan tidak boleh dikenakan berkuat kuasa dari tarikh ditetapkan.

_Fasal 190 bertujuan untuk menentukan bahawa nilai pembekalan barang_
dan perkhidmatan yang dikira sebagai telah berlaku selepas tarikh ditetapkan
hendaklah selaras dengan kehendak dalam _fasal_ 15.


-----

_Cukai Barang dan Perkhidmatan_ 199

_Fasal 191_ bertujuan untuk mengadakan peruntukan bagi layanan apa-apa
pembekalan yang dibuat menurut apa-apa kontrak tanpa peluang untuk dikaji
semula yang dibuat sebelum atau pada tarikh Akta yang dicadangkan diluluskan
oleh Dewan Negara. Suatu pembekalan hendaklah dikira sebagai pembekalan
berkadar sifar jika kedua-dua pembekal dan penerima ialah orang berdaftar,
pembekalan itu ialah suatu pembekalan bercukai dan pembekalan itu mesti
dibuat sebelum suatu peluang kajian semula berbangkit atau dalam tempoh 5
tahun selepas tarikh ditetapkan. _Fasal ini juga mentakrifkan “kontrak tanpa_
peluang kajian semula semula” dan “peluang kajian semula”.

_Fasal 192 bertujuan untuk mengadakan peruntukan bagi cukai yang boleh_
dikenakan ke atas pembekalan yang dibuat di bawah suatu perjanjian. Hanya
bahagian pembekalan yang berhubung kait dengan bahagian tempoh pada
atau selepas tarikh ditetapkan boleh dikenakan cukai. Dalam hal pembekalan
perkhidmatan, pembekalan itu hendaklah diambil sebagai dibuat secara berterusan
dan sama rata sepanjang tempoh perjanjian itu.

_Fasal 193 memperkatakan cukai yang boleh dikenakan ke atas pembayaran_
bagi hak yang diberikan atau yang boleh dijalankan sepanjang hayat seseorang
atau bagi tempoh yang tidak kurang daripada tiga puluh tahun. Hak yang
berkenaan itu berhubung dengan perjanjian yang dibuat oleh orang kena cukai
yang membuat suatu pembekalan perkhidmatan. Jika pembayaran bagi hak
itu dibuat sebelum tarikh ditetapkan, pembayaran itu tidak boleh dikenakan
cukai.

_Fasal 194 bertujuan untuk mengadakan peruntukan bagi kelayakan pembayaran_
balik khas yang bersamaan dengan amaun cukai jualan berkenaan dengan
barang yang dalam pegangan jika penuntut memegang invois pembekal yang
berkenaan yang membuktikan bahawa dia ialah penerima yang baginya cukai
jualan telah dikenakan atau dokumen import yang membuktikan bahawa dia ialah
pengimport, penerima konsain atau pemunya yang baginya cukai jualan telah
dibayar. Bagi seseorang yang tidak memegang invois sedemikian, pembayaran
balik khas yang baginya di layak adalah berdasarkan kepada dua puluh peratus
daripada nilai belian yang ditunjukkan pada invois didarab dengan kadar cukai
jualan.

_Fasal 195 menghendaki orang yang menuntut suatu pembayaran balik khas_
untuk memberitahu Ketua Pengarah tidak lewat daripada enam bulan dari
tarikh ditetapkan. Penuntut itu juga dikehendaki untuk mempunyai amaun
yang disahkan oleh pihak berkuasa yang relevan.

_Fasal 196 bertujuan untuk memberi Ketua Pengarah kuasa untuk mengimbangkan_
cukai jualan atau penalti yang belum dibayar terhadap pembayaran balik khas
itu.

_Fasal 197 memperkatakan pelarasan bagi potongan cukai jualan yang dibuat_
di bawah Akta Cukai Jualan 1972.


-----

200 _Rang Undang-Undang_

_Fasal 198 bertujuan untuk memperkatakan pembekalan barang atau_
perkhidmatan pembinaan yang dibekalkan kepada penerima pada atau selepas
tarikh ditetapkan, mengikut perjanjian yang dibuat sebelum tarikh ditetapkan.
_Fasal ini menjelaskan bahawa nilai semua kerja dan bahan hendaklah ditentukan_
setakat pada permulaan tarikh ditetapkan dan mestilah disahkan oleh orang
yang diberi kuasa. Nilai itu juga ditentukan dengan cara yang dinyatakan
oleh Ketua Pengarah pada atau sebelum berakhirnya tempoh bercukai pertama
pembekal itu selepas tarikh ditetapkan.

_Fasal 199 bertujuan untuk mengadakan peruntukan bagi cukai dikenakan ke_
atas pembayaran yang ditahan berkenaan dengan pembekalan yang dibuat selepas
tarikh ditetapkan, walaupun kontrak itu dibuat sebelum tarikh ditetapkan.

_Fasal 200 bertujuan untuk mengadakan peruntukan bagi cukai dikenakan bagi_
penebusan baucar selepas tarikh ditetapkan, walaupun baucar itu dikeluarkan
sebelum tarikh ditetapkan.

_Fasal 201 bertujuan untuk mengadakan peruntukan bagi layanan pembekalan_
barang atau perkhidmatan daripada apa-apa mesin atau peranti yang dikendalikan
oleh syiling, token dan yang serupa dengannya. Cukai tidak dikenakan hanya
bagi pengeluaran pertama dalam tempoh minggu pertama bermula pada tarikh
ditetapkan dan apa-apa pengeluaran yang berikutnya dalam tempoh satu
minggu bermula pada tarikh ditetapkan hendaklah termasuk cukai. Apa-apa
pengeluaran pungutan selepas satu minggu bermula pada tarikh ditetapkan
hendaklah termasuk cukai.

Jadual Pertama menyatakan perkara yang akan dikira sebagai suatu pembekalan
barang atau suatu pembekalan perkhidmatan.

Jadual Kedua mengandungi perkara yang akan dikira sebagai bukan suatu
pembekalan barang mahupun suatu pembekalan perkhidmatan.

Jadual Ketiga memperkatakan nilai pembekalan barang atau
perkhidmatan.

Jadual Keempat bertujuan untuk mengadakan peruntukan bagi perkara yang
tidak boleh dirayu.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2707]


-----

