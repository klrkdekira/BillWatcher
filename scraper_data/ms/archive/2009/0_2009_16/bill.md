---
Year: 2009
Bill: D.R.36/2009 - Rang Undang-Undang Agensi Pelaporan Kredit 2009 ( Bacaan Kali Kedua dan Ketiga)
Title: D.R.36/2009 - Rang Undang-Undang Agensi Pelaporan Kredit 2009 ( Bacaan Kali Kedua dan Ketiga)
Download URL: https://www.parlimen.gov.my/files/billindex/pdf/2009/DR362009.pdf
URL: https://www.parlimen.gov.my/files/billindex/pdf/2009/DR362009.pdf
---
---
Reading:
---

_Agensi Pelaporan Kredit_ 1

**D.R. 36/2009**

RANG UNDANG-UNDANG AGENSI PELAPORAN
KREDIT 2009

SUSUSAN FASAL

BAHAGIAN I

PERMULAAN

Fasal

1. Tajuk ringkas dan permulaan kuat kuasa

2. Tafsiran

BAHAGIAN II

PELANTIKAN, FUNGSI DAN KUASA PENDAFTAR

3. Pelantikan Pendaftar

4. Fungsi Pendaftar

5. Kuasa Pendaftar

6. Pelantikan Timbalan Pendaftar dan Penolong Pendaftar

7. Pelantikan pegawai

8. Pewakilan fungsi dan kuasa Pendaftar

9. Daftar Agensi Pelaporan Kredit

10. Sekatan menyiasat secara khusus mengenai hal-ehwal pelanggan
tertentu

BAHAGIAN III

PENDAFTARAN AGENSI PELAPORAN KREDIT

11. Larangan menjalankan perniagaan pelaporan kredit melainkan jika
berdaftar

12. Sekatan menjalankan perniagaan selain perniagaan pelaporan kredit

13. Permohonan untuk pendaftaran

14. Perakuan pendaftaran


-----

_Rang Undang-Undang_

Fasal

15. Pembaharuan perakuan pendaftaran

16. Pembatalan pendaftaran

17. Penyerahan balik perakuan pendaftaran

18. Rayuan terhadap keputusan Pendaftar

19. Pengendalian maklumat kredit apabila pendaftaran agensi pelaporan kredit
dibatalkan, dsb.

BAHAGIAN IV

PENGURUSAN AGENSI PELAPORAN KREDIT

20. Modal berbayar minimum

21. Pelantikan ketua eksekutif, dsb.

BAHAGIAN V

PENJALANAN PERNIAGAAN AGENSI PELAPORAN KREDIT

22. Pengumpulan maklumat kredit

23. Notis kepada pelanggan mengenai pemprosesan maklumat kredit

24. Penzahiran maklumat kredit

25. Penzahiran yang dilarang dalam laporan kredit

26. Penyimpanan dan keselamatan maklumat kredit

27. Obligasi orang yang melanggan, dsb.

28. Tindakan kredit yang tidak memuaskan

29. Ketepatan maklumat kredit

30. Hak akses kepada maklumat kredit atau laporan kredit

31. Hak untuk membetulkan maklumat kredit atau laporan kredit

BAHAGIAN VI

PEMERIKSAAN, ADUAN DAN PENYIASATAN

32. Pemeriksaan sistem data

33. Hasil pemeriksaan hendaklah dimaklumkan kepada agensi pelaporan
kredit yang berkaitan

34. Laporan oleh Pendaftar

35. Aduan


-----

_Agensi Pelaporan Kredit_ 3

Fasal

36. Penyiasatan oleh Pendaftar

37. Sekatan terhadap penyiasatan yang dimulakan melalui aduan

38. Pendaftar boleh menjalankan atau meneruskan penyiasatan yang dimulakan
melalui aduan walaupun aduan ditarik balik

39. Notis penguatkuasaan

40. Pengubahan atau pembatalan notis penguatkuasaan

BAHAGIAN VII

PENGUATKUASAAN

41. Pegawai diberi kuasa

42. Kad kuasa

43. Kuasa penyiasatan

44. Penggeledahan dan penyitaan dengan waran

45. Penggeledahan dan penyitaan tanpa waran

46. Capaian kepada data berkomputer

47. Waran boleh diterima walaupun cacat

48. Senarai komputer, buku, akaun, dsb., yang disita

49. Pelepasan komputer, buku, akaun, dsb., yang disita

50. Tiada kos atau ganti rugi yang berbangkit daripada penyitaan boleh
didapatkan

51. Halangan untuk menggeledah

52. Kuasa untuk menghendaki pengemukaan komputer, buku, akaun, dsb.

53. Kuasa untuk menghendaki kehadiran orang yang mempunyai pengetahuan
tentang kes

54. Pemeriksaan orang yang mempunyai pengetahuan tentang kes

55. Kebolehterimaan pernyataan sebagai keterangan

56. Pelucuthakan komputer, buku, akaun, dsb., yang disita

57. Percantuman kesalahan

58. Kuasa menangkap

BAHAGIAN VIII

PELBAGAI

59. Rayuan kepada Menteri


-----

_Rang Undang-Undang_

Fasal

60. Pengecualian

61. Pemindahan maklumat kredit ke tempat di luar Malaysia

62. Pengumpulan, dsb., maklumat kredit dengan menyalahi undang-undang

63. Persubahatan dan percubaan boleh dihukum sebagai kesalahan

64. Pengkompaunan kesalahan

65. Kesalahan oleh pertubuhan perbadanan

66. Pendakwaan

67. Bidang kuasa untuk membicarakan kesalahan

68. Penyampaian notis atau dokumen lain

69. Perlindungan terhadap guaman dan prosiding undang-undang

70. Perlindungan pemberi maklumat

71. Obligasi kerahsiaan

72. Kuasa Menteri untuk membuat peraturan-peraturan

73. Pencegahan anomali

74. Kuasa Menteri untuk meminda Jadual Pertama dan Jadual Kedua

75. Kuasa untuk mengeluarkan Ringkasan Hak, tataamalan, dsb.

76. Akta Perlindungan Data Peribadi 2009 tidak terpakai

BAHAGIAN IX

PERUNTUKAN KECUALIAN DAN PERALIHAN

77. Menjalankan perniagaan pelaporan kredit sebelum permulaan kuat kuasa
Akta ini

JADUAL PERTAMA

JADUAL KEDUA

JADUAL KETIGA

JADUAL KEEMPAT


-----

_Agensi Pelaporan Kredit_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pendaftaran dan
pengawalseliaan orang yang menjalankan perniagaan pelaporan
kredit dan bagi perkara-perkara yang berkaitan dan bersampingan
dengannya.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Agensi Pelaporan Kredit
2009.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan Menteri_
boleh menetapkan tarikh yang berlainan bagi peruntukan yang
berlainan dalam Akta ini.

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“agensi pelaporan kredit” ertinya seseorang yang menjalankan
perniagaan pelaporan kredit dan didaftarkan di bawah
subseksyen 14(2);


-----

6 _Rang Undang-Undang_

“agensi pelaporan kredit yang berkenaan”, berhubung
dengan—

_(a) sesuatu pemeriksaan, ertinya agensi pelaporan kredit yang_
menggunakan sistem data yang menjadi subjek bagi
pemeriksaan itu;

_(b) sesuatu aduan, ertinya agensi pelaporan kredit yang_
dinyatakan dalam aduan itu;

_(c) sesuatu penyiasatan—_

(i) dalam hal penyiasatan yang dimulakan melalui
suatu aduan, ertinya agensi pelaporan kredit yang
dinyatakan dalam aduan itu;

(ii) dalam mana-mana hal lain, ertinya agensi pelaporan
kredit yang menjadi subjek bagi penyiasatan
itu;

_(d) sesuatu notis penguatkuasaan, ertinya agensi pelaporan_
kredit yang terhadapnya notis penguatkuasaan itu telah
disampaikan;

“agensi perkadaran kredit” ertinya seseorang yang dinyatakan
sebagai orang berdaftar dalam Bahagian 2 Jadual 4 kepada Akta
Pasaran Modal dan Perkhidmatan 2007 [Akta 671] dan yang
memberikan nasihat pelaburan berhubung dengan peruntukan
perkadaran bagi debentur;

“Akta ini” termasuklah peraturan-peraturan, perintah,
pemberitahuan atau perundangan subsidiari lain yang dibuat
di bawah Akta ini;

“Daftar” ertinya Daftar Agensi Pelaporan Kredit yang diadakan
dan disenggarakan di bawah seksyen 9;

“dinyatakan”, jika tiada cara disebutkan, ertinya dinyatakan
dari semasa ke semasa secara bertulis;

“ditetapkan” ertinya ditetapkan oleh Menteri di bawah Akta
ini dan, jika tiada cara disebutkan, ertinya ditetapkan melalui
perintah yang disiarkan dalam _Warta;_

“dokumen” mempunyai erti yang diberikan kepadanya dalam
seksyen 3 Akta Keterangan 1950 [Akta 56];


-----

_Agensi Pelaporan Kredit_ 7

“dokumen konstituen”, berhubung dengan suatu badan, yang
diperbadankan atau tidak diperbadankan, ertinya statut, piagam,
memorandum persatuan, perkara persatuan, kaedah-kaedah,
undang-undang kecil, perjanjian perkongsian, atau surat cara
lain, yang di bawahnya atau dengannya badan itu diperbadankan
atau ditubuhkan, dan struktur pengelolaan dan pentadbirannya
dan ruang lingkup fungsi, perniagaan, kuasa dan kewajipannya
sebagaimana yang dihuraikan, sama ada terkandung dalam satu
dokumen atau lebih;

“ketua eksekutif”, berhubung dengan suatu agensi pelaporan
kredit, ertinya pegawai eksekutif utama agensi pelaporan kredit
itu pada masa ini, dengan apa jua nama disebut, dan sama ada
dia seorang pengarah atau tidak;

“kredit” ertinya—

_(a) apa-apa kemudahan pembiayaan Islam dalam apa jua_
bentuk atau dengan apa jua nama disebut sama ada
atau tidak kemudahan itu melibatkan suatu penjualan,
pembelian, penjualan dan pembelian semula, pajakan,
penjualan dan pajakan balik, perkiraan penjualan dan
beli balik, perkiraan usaha sama, penjualan dengan
bayaran tertangguh, perkiraan perkongsian pulangan
dan apa-apa perkiraan pembiayaan atau urus niaga lain
yang melibatkan aset atau harta yang dibuat mengikut
undang-undang Islam;

_(b) apa-apa pendahuluan, pinjaman, kredit perdagangan atau_
kemudahan lain dalam apa jua bentuk atau dengan apa
jua nama disebut yang dengannya orang yang diberikan
pendahuluan, pinjaman, kredit perdagangan atau
kemudahan lain itu mempunyai akses, secara langsung
atau tidak langsung, kepada wang atau harta orang yang
memberikannya;

_(c) apa-apa sewa-beli, sewa-beli Islam, pajakan, pemfaktoran,_
perdagangan hutang dan apa-apa urus niaga atau transaksi
yang seumpamanya;

_(d) pemberian suatu jaminan atau apa-apa cagaran yang_
berhubung dengan obligasi mana-mana orang; atau

_(e) apa-apa urus niaga atau transaksi lain yang serupa_
sebagaimana yang ditetapkan oleh Menteri atas syor
Pendaftar;


-----

8 _Rang Undang-Undang_

“laporan kredit” ertinya apa-apa rekod atau maklumat, sama
ada dalam bentuk bertulis, lisan atau bentuk lain, yang—

_(a) mempunyai apa-apa kaitan dengan seseorang pelanggan_
dari segi—

(i) kelayakan untuk diberikan kredit;

(ii) sejarah berhubung dengan kredit; atau

(iii) keupayaan untuk membayar balik kredit; dan

_(b) digunakan, telah digunakan atau berupaya digunakan_
sebagai salah satu faktor dalam menentukan kelayakan
seorang pelanggan untuk mendapatkan kredit;

“log akses” ertinya rekod mengenai tiap-tiap akses yang dibuat
kepada maklumat kredit yang dipegang oleh suatu agensi pelaporan
kredit;

“maklumat kredit” ertinya apa-apa maklumat mengenai seseorang
pelanggan yang dikumpul oleh pemberi kredit semasa atau berkaitan
dengan pemberian kredit, atau apa-apa rekod atau maklumat
mengenai seorang pelanggan yang diproses semasa atau berkaitan
dengan penjalanan suatu perniagaan pelaporan kredit, dan boleh
termasuk maklumat yang disenaraikan dalam Jadual Pertama;

“menggunakan”, berhubung dengan maklumat kredit, tidak
termasuk perbuatan mengumpul atau menzahirkan maklumat kredit
itu;

“mengumpul”, berhubung dengan maklumat kredit, ertinya
perbuatan yang melaluinya maklumat kredit itu termasuk ke dalam
atau berada di bawah kawalan suatu agensi pelaporan kredit;

“Menteri” ertinya Menteri yang bertanggungjawab bagi
kewangan;

“menzahirkan”, berhubung dengan maklumat kredit, ertinya
perbuatan yang melaluinya maklumat kredit itu disediakan oleh
suatu agensi pelaporan kredit;

“orang” termasuklah seseorang individu, mana-mana perbadanan,
pertubuhan, kesatuan sekerja, koperasi, perkongsian atau manamana badan, organisasi, persatuan atau kumpulan orang lain, sama
ada diperbadankan atau tidak diperbadankan;


-----

_Agensi Pelaporan Kredit_ 9

“orang yang berkaitan”, berhubung dengan seorang pelanggan, tidak
kira dengan apa jua cara sekalipun diperihalkan, ertinya—

_(a) dalam hal seorang pelanggan yang tidak berupaya_
menguruskan hal-ehwalnya sendiri, seorang yang dilantik
oleh mahkamah untuk menguruskan hal-ehwal itu, atau
seorang yang diberi kuasa secara bertulis oleh pelanggan
untuk bertindak bagi pihak pelanggan itu; atau

_(b) dalam mana-mana hal lain, seorang yang diberi kuasa_
secara bertulis oleh pelanggan untuk membuat suatu
permintaan akses, permintaan pembetulan, atau keduadua permintaan itu, bagi pihak pelanggan itu;

“orang yang melanggan” ertinya mana-mana orang yang
membuat suatu perjanjian langganan dengan suatu agensi pelaporan
kredit;

“pegawai”, berhubung dengan suatu agensi pelaporan kredit,
termasuklah ketua eksekutif dan mana-mana pekerja;

“pegawai diberi kuasa” ertinya mana-mana pegawai yang diberi
kuasa secara bertulis oleh Pendaftar di bawah seksyen 41;

“pelanggan” ertinya mana-mana orang yang memohon untuk
mendapatkan kredit daripada, atau yang telah diberikan kredit
oleh, pemberi kredit dan yang menjadi subjek maklumat kredit;

“pemberi kredit” ertinya mana-mana orang yang disenaraikan
dalam Jadual Kedua;

“pembetulan”, berhubung dengan maklumat kredit, termasuklah
pindaan, perubahan, pengubahsuaian atau pemotongan;

“peminta”, berhubung dengan permintaan akses atau permintaan
pembetulan, ertinya pelanggan atau orang yang berkaitan bagi
pihak pelanggan itu, yang membuat permintaan itu;

“pemproses maklumat kredit”, berhubung dengan maklumat
kredit, ertinya mana-mana orang, selain seorang pekerja agensi
pelaporan kredit, yang memproses maklumat kredit itu sematamata bagi pihak agensi pelaporan kredit itu, dan tidak memproses
maklumat kredit itu bagi apa-apa maksud dirinya sendiri;


-----

10 _Rang Undang-Undang_

“pemprosesan”, berhubung dengan maklumat kredit, ertinya
mengumpul, merekod, memegang atau menyimpan maklumat kredit
atau menjalankan apa-apa pengendalian atau set pengendalian
berkenaan dengan maklumat kredit itu, termasuk—

_(a) penyusunan, penyesuaian atau pengubahan maklumat_
kredit;

_(b) pendapatan kembali, perujukan kepada atau penggunaan_
maklumat kredit;

_(c) penzahiran maklumat kredit melalui penghantaran,_
pemindahan, penyebaran atau selainnya menjadikannya
tersedia; atau

_(d) penjajaran, penggabungan, pembetulan, pemadaman atau_
pemusnahan maklumat kredit;

“Pendaftar” ertinya Pendaftar Agensi Pelaporan Kredit yang
dilantik di bawah seksyen 3;

“perjanjian langganan” ertinya perjanjian bertulis yang memberi
orang yang melanggan akses kepada maklumat kredit yang
dipegang oleh sesuatu agensi pelaporan kredit dan adalah seperti
yang dinyatakan dalam Jadual Keempat;

“perniagaan pelaporan kredit” ertinya perniagaan yang melibatkan
pemprosesan maklumat kredit bagi maksud memberikan suatu
laporan kredit kepada orang lain, sama ada untuk keuntungan,
ganjaran atau selainnya, tetapi tidak termasuk pemprosesan
maklumat kredit—

_(a) bagi maksud menunaikan fungsi pengawalseliaan atau_
yang dikehendaki atau dibenarkan oleh atau di bawah
mana-mana undang-undang; atau

_(b) oleh suatu agensi perkadaran kredit;_

“Ringkasan Hak” ertinya Ringkasan Hak yang ditentukan oleh
Pendaftar;

“syarikat” mempunyai erti yang diberikan kepadanya dalam
seksyen 4 Akta Syarikat 1965 [Akta 125];

“tarikh ditetapkan” ertinya tarikh atau tarikh-tarikh yang
berkaitan, mengikut mana-mana yang berkenaan, yang padanya
Akta ini mula berkuat kuasa;


-----

_Agensi Pelaporan Kredit_ 11

“tindakan kredit yang tidak memuaskan” ertinya suatu penolakan
atau pembatalan kredit, suatu pertukaran terma dalam suatu perkiraan
kredit sedia ada yang tidak memuaskan, atau suatu keengganan
untuk memberikan kredit bagi sebahagian besar daripada amaun
yang diminta atau berdasarkan sebahagian besar daripada terma
yang diminta.

BAHAGIAN II

PELANTIKAN, FUNGSI DAN KUASA PENDAFTAR

**Pelantikan Pendaftar**

**3.** (1) Menteri hendaklah melantik seorang pegawai awam yang
dikenali sebagai “Pendaftar Agensi Pelaporan Kredit” bagi maksud
menjalankan fungsi dan kuasa yang diberikan kepada Pendaftar
di bawah Akta ini.

(2) Pelantikan Pendaftar hendaklah disiarkan melalui
pemberitahuan dalam _Warta._

**Fungsi Pendaftar**

**4.** Pendaftar hendaklah mempunyai segala fungsi yang dikenakan
ke atasnya di bawah Akta ini dan tanpa menjejaskan keluasan
perkara yang disebut terdahulu, hendaklah juga mempunyai fungsi
yang berikut:

_(a)_ menasihati Menteri mengenai segala perkara yang berhubung
dengan pentadbiran Akta ini;

_(b)_ melaksanakan dan menguatkuasakan Akta ini termasuk
perumusan dasar dan tatacara pengendalian;

_(c)_ memajukan kesedaran dan penyebaran maklumat kepada
orang awam berhubung dengan pelaksanaan Akta ini;

_(d)_ bertanggungjawab bagi pemantauan, pengawalan, penyeliaan
dan pengawalseliaan agensi pelaporan kredit;

_(e)_ menggalakkan dan memajukan pembangunan agensi
pelaporan kredit dan sektor pelaporan kredit dengan
baik dan teratur;


-----

12 _Rang Undang-Undang_

_(f)_ mewujudkan suatu persekitaran yang sesuai bagi agensi
pelaporan kredit untuk menjalankan aktivitinya; dan

_(g)_ menjalankan apa-apa aktiviti atau melakukan apa-apa
perkara yang perlu, bermanfaat dan wajar bagi pentadbiran
Akta ini, atau apa-apa maksud lain yang selaras dengan
Akta ini sebagaimana yang diarahkan oleh Menteri.

**Kuasa Pendaftar**

**5.** (1) Pendaftar hendaklah mempunyai segala kuasa untuk
melakukan semua perkara yang perlu atau suai manfaat bagi
atau yang berkaitan dengan pelaksanaan fungsinya di bawah
Akta ini.

(2) Tanpa menjejaskan keluasan subseksyen (1), kuasa Pendaftar
hendaklah termasuk kuasa—

_(a)_ melantik mana-mana ejen, pakar atau perunding yang
difikirkannya patut untuk membantunya dalam pelaksanaan
fungsinya;

_(b)_ membuat kontrak;

_(c)_ mengadakan dan menyenggarakan Daftar;

_(d)_ mengutip apa-apa fi yang ditetapkan di bawah Akta ini;
dan

_(e)_ melakukan semua perkara lain yang difikirkannya patut
untuk membolehkannya melaksanakan fungsinya dengan
berkesan atau yang bersampingan dengan atau berbangkit
daripada pelaksanaan fungsinya.

**Pelantikan Timbalan Pendaftar dan Penolong Pendaftar**

**6. (1) Menteri hendaklah melantik apa-apa bilangan pegawai**
awam sebagai Timbalan Pendaftar dan Penolong Pendaftar yang
perlu untuk membantu Pendaftar dalam melaksanakan fungsinya
dan menjalankan kuasanya di bawah Akta ini.

(2) Timbalan Pendaftar dan Penolong Pendaftar yang dilantik
di bawah subseksyen (1) hendaklah tertakluk kepada penyeliaan,
arahan dan kawalan Pendaftar.


-----

_Agensi Pelaporan Kredit_ 13

**Pelantikan pegawai**

**7. (1) Pendaftar boleh, dengan kelulusan Menteri, melantik**
apa-apa bilangan pegawai awam yang perlu untuk membantu
Pendaftar dalam melaksanakan fungsinya dan menjalankan kuasanya
di bawah Akta ini.

(2) Semua pegawai yang dilantik di bawah subseksyen (1)
hendaklah tertakluk kepada penyeliaan, arahan dan kawalan
Pendaftar.

**Pewakilan fungsi dan kuasa Pendaftar**

**8. (1) Pendaftar boleh, tertakluk kepada apa-apa syarat, had atau**
sekatan yang difikirkannya patut untuk dikenakan, mewakilkan
mana-mana fungsi atau kuasanya yang dikenakan atau diberikan
kepadanya di bawah Akta ini, kecuali kuasa pewakilannya, kepada
mana-mana pegawai yang dilantik di bawah subseksyen 6(1) dan
7(1) dan mana-mana fungsi atau kuasa yang diwakilkan sedemikian
bolehlah dilaksanakan dan dijalankan oleh pegawai itu atas nama
dan bagi pihak Pendaftar.

(2) Pewakilan di bawah subseksyen (1) tidak menghalang
Pendaftar sendiri daripada melaksanakan atau menjalankan pada
bila-bila masa fungsi atau kuasa yang diwakilkan itu.

**Daftar Agensi Pelaporan Kredit**

**9. (1) Pendaftar hendaklah mengadakan dan menyenggarakan**
suatu Daftar Agensi Pelaporan Kredit.

(2) Daftar itu hendaklah mengandungi nama dan alamat
semua agensi pelaporan kredit yang telah didaftarkan di bawah
subseksyen 14(2) dan apa-apa butir lain yang berkenaan dengan
agensi pelaporan kredit itu sebagaimana yang ditentukan oleh
Pendaftar.

(3) Tertakluk kepada subseksyen (4), Pendaftar hendaklah
menjadikan Daftar itu tersedia bagi pemeriksaan oleh orang awam,
tertakluk kepada apa-apa syarat yang difikirkannya patut.


-----

14 _Rang Undang-Undang_

(4) Seseorang boleh apabila membayar fi yang ditetapkan—

_(a)_ memeriksa Daftar itu; atau

_(b)_ membuat salinan atau mengambil cabutan daripada suatu
entri dalam Daftar itu.

**Sekatan menyiasat secara khusus mengenai hal-ehwal pelanggan**
**tertentu**

**10. Tanpa menjejaskan kuasa pemeriksaan, penelitian, penyiasatan**
atau siasatan yang diberikan kepada Pendaftar atau pegawai diberi
kuasa, tiada apa-apa jua dalam Akta ini boleh—

_(a)_ membenarkan Menteri untuk mengarahkan Pendaftar;
atau

_(b)_ membenarkan Pendaftar,

untuk menyiasat secara khusus mengenai hal-ehwal seseorang
pelanggan tertentu.

BAHAGIAN III

PENDAFTARAN AGENSI PELAPORAN KREDIT

**Larangan menjalankan perniagaan pelaporan kredit melainkan**
**jika berdaftar**

**11. (1) Tiada seorang pun boleh menjalankan suatu perniagaan**
pelaporan kredit melainkan jika—

_(a)_ ia adalah suatu syarikat; dan

_(b)_ ia telah didaftarkan sebagai suatu agensi pelaporan
kredit dan suatu perakuan pendaftaran telah dikeluarkan
kepadanya oleh Pendaftar di bawah subseksyen 14(5).

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
satu juta ringgit atau dipenjarakan selama tempoh tidak melebihi
tiga tahun atau kedua-duanya.


-----

_Agensi Pelaporan Kredit_ 15

(3) Dalam hal kesalahan yang berterusan, pesalah boleh, sebagai
tambahan kepada penalti di bawah subseksyen (2), didenda tidak
melebihi sepuluh ribu ringgit bagi setiap hari atau sebahagian
hari sepanjang kesalahan itu berterusan selepas disabitkan.

**Sekatan menjalankan perniagaan selain perniagaan pelaporan**
**kredit**

**12. (1) Suatu agensi pelaporan kredit tidak boleh menjalankan**
apa-apa perniagaan selain perniagaan pelaporan kredit, melainkan
jika agensi itu telah mendapat kelulusan bertulis Pendaftar terlebih
dahulu.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
dua ratus ribu ringgit atau dipenjarakan selama tempoh tidak
melebihi dua tahun atau kedua-duanya.

**Permohonan untuk pendaftaran**

**13. (1) Seseorang yang berniat untuk menjalankan suatu perniagaan**
pelaporan kredit hendaklah mengemukakan suatu permohonan secara
bertulis untuk pendaftaran sebagai suatu agensi pelaporan kredit
kepada Pendaftar dalam apa-apa bentuk yang ditentukannya.

(2) Tiap-tiap permohonan untuk pendaftaran hendaklah disertakan
dengan—

_(a)_ suatu salinan memorandum persatuan dan perkara persatuan
atau dokumen konstituen lain yang di bawahnya pemohon
ditubuhkan, dan perakuan pemerbadanannya yang
ditentusahkan dengan sewajarnya melalui suatu akuan
berkanun yang dibuat oleh seorang pengarah pemohon
itu;

_(b)_ suatu salinan akaun teraudit pemohon yang terkini, jika
berkenaan; dan

_(c)_ apa-apa maklumat atau dokumen lain yang ditentukan
oleh Pendaftar bagi maksud menentukan permohonan
itu dan kesesuaian pemohon itu.


-----

16 _Rang Undang-Undang_

(3) Pendaftar boleh secara bertulis pada bila-bila masa selepas
permohonan itu diterima dan sebelum ia diputuskan, menghendaki
pemohon untuk memberikan apa-apa dokumen dan maklumat
tambahan dalam masa yang dinyatakan oleh Pendaftar.

(4) Jika kehendak di bawah subseksyen (3) tidak dipatuhi,
permohonan untuk pendaftaran itu hendaklah disifatkan telah
ditarik balik oleh pemohon dan tidak boleh diteruskan lagi oleh
Pendaftar, tetapi tanpa menjejaskan suatu permohonan baru dibuat
oleh pemohon.

**Perakuan pendaftaran**

**14. (1) Semasa menimbangkan suatu permohonan untuk pendaftaran**
sebagai suatu agensi pelaporan kredit, Pendaftar hendaklah berpuas
hati bahawa—

_(a)_ pemohon mempunyai modal berbayar minimum sebagaimana
yang ditetapkan dalam seksyen 20; dan

_(b)_ ketua eksekutif dan pengarah pemohon telah memenuhi
kriteria yang dinyatakan dalam Jadual Ketiga.

(2) Selepas pertimbangan yang sewajarnya telah diberikan
kepada permohonan untuk pendaftaran dan syarat yang disebut
dalam subseksyen (1), Pendaftar boleh mendaftarkan pemohon
itu atau menolak permohonan untuk pendaftaran itu.

(3) Keputusan Pendaftar untuk mendaftarkan pemohon atau
menolak permohonan untuk pendaftaran itu hendaklah disampaikan
kepada pemohon melalui suatu notis bertulis yang dikeluarkan
oleh Pendaftar secepat yang dapat dilaksanakan.

(4) Jika Pendaftar menolak permohonan untuk pendaftaran itu
menurut subseksyen (2), dia hendaklah dalam notis bertulis yang
dikeluarkan di bawah subseksyen (3) menghuraikan—

_(a) bahawa permohonan itu telah ditolak; dan_

_(b) sebab-sebab bagi penolakan itu._


-----

_Agensi Pelaporan Kredit_ 17

(5) Jika Pendaftar berpuas hati bahawa seorang pemohon boleh
didaftarkan di bawah subseksyen (2), dia hendaklah, apabila
menerima fi pendaftaran yang ditetapkan, mengeluarkan suatu
perakuan pendaftaran kepada pemohon dalam apa-apa bentuk
yang ditentukan olehnya, dan perakuan pendaftaran itu boleh
tertakluk kepada apa-apa syarat atau sekatan yang difikirkan patut
dikenakan oleh Pendaftar.

(6) Perakuan pendaftaran itu adalah sah selama tempoh tidak
melebihi tiga tahun.

**Pembaharuan perakuan pendaftaran**

**15. (1) Suatu agensi pelaporan kredit boleh membuat suatu**
permohonan untuk pembaharuan perakuan pendaftaran tidak
lewat daripada sembilan puluh hari sebelum tarikh habis tempoh
perakuan pendaftaran itu mengikut cara dan bentuk yang ditentukan
oleh Pendaftar dan permohonan itu hendaklah disertakan dengan
fi pembaharuan yang ditetapkan dan apa-apa dokumen yang
dikehendaki oleh Pendaftar, tetapi tiada permohonan untuk
pembaharuan boleh dibenarkan jika permohonan itu dibuat selepas
tarikh habis tempoh perakuan pendaftaran itu.

(2) Apabila membaharui suatu perakuan pendaftaran, Pendaftar
boleh mengubah syarat atau sekatan yang dikenakan semasa
perakuan pendaftaran itu dikeluarkan atau mengenakan syarat
atau sekatan tambahan.

(3) Pendaftar boleh enggan membaharui suatu perakuan
pendaftaran—

_(a) jika agensi pelaporan kredit itu tidak mematuhi mana-_
mana peruntukan Akta ini;

_(b) jika agensi pelaporan kredit itu tidak mematuhi apa-apa_
syarat atau sekatan yang dikenakan semasa perakuan
pendaftaran itu dikeluarkan; atau

_(c) jika dia berpuas hati bahawa agensi pelaporan kredit itu_
tidak boleh meneruskan perniagaan pelaporan kredit
mengikut Akta ini.


-----

18 _Rang Undang-Undang_

**Pembatalan pendaftaran**

**16. (1) Pendaftar boleh membatalkan pendaftaran suatu agensi**
pelaporan kredit jika dia berpuas hati bahawa—

_(a)_ agensi pelaporan kredit itu tidak mematuhi mana-mana
peruntukan Akta ini;

_(b)_ agensi pelaporan kredit itu tidak mematuhi apa-apa syarat
atau sekatan yang dikenakan apabila perakuan pendaftaran
itu dikeluarkan;

_(c)_ pengeluaran perakuan pendaftaran itu didorong oleh
representasi palsu mengenai fakta oleh agensi pelaporan
kredit itu;

_(d)_ agensi pelaporan kredit itu sedang digulung atau selainnya
dibubarkan;

_(e)_ seorang penerima, pengurus atau penerima dan pengurus
atau orang yang setara dengannya telah dilantik berkenaan
dengan mana-mana harta agensi pelaporan kredit itu;

_(f)_ agensi pelaporan kredit itu telah berhenti menjalankan
perniagaan pelaporan kredit bagi tempoh yang berterusan
selama tiga bulan;

_(g)_ agensi pelaporan kredit itu menjalankan perniagaan
pelaporan kredit sebagai tambahan kepada perniagaan
lain tanpa kelulusan bertulis Pendaftar terlebih dahulu
di bawah subseksyen 12(1); atau

_(h)_ agensi pelaporan kredit itu menyerahkan balik perakuan
pendaftarannya kepada Pendaftar.

(2) Walau apa pun subseksyen (1), Pendaftar tidak boleh
membatalkan pendaftaran agensi pelaporan kredit itu melainkan jika
Pendaftar berpuas hati bahawa, selepas memberi peluang kepada
agensi pelaporan kredit itu untuk membuat apa-apa representasi
bertulis yang dihasratinya untuk dibuat, pendaftaran itu patut
dibatalkan.

(3) Jika pendaftaran agensi pelaporan kredit itu dibatalkan,
Pendaftar hendaklah mengeluarkan suatu notis pembatalan
pendaftaran kepada agensi pelaporan kredit itu, dan perakuan


-----

_Agensi Pelaporan Kredit_ 19

pendaftaran yang dikeluarkan berkenaan dengan pendaftaran itu
hendaklah tidak mempunyai kuat kuasa apabila notis pembatalan
pendaftaran itu disampaikan.

(4) Sesuatu agensi pelaporan kredit yang pendaftarannya telah
dibatalkan di bawah seksyen ini dan yang terus menjalankan
perniagaan pelaporan kredit selepas itu melakukan suatu kesalahan
dan boleh, apabila disabitkan, didenda tidak melebihi satu juta
ringgit atau dipenjarakan selama tempoh tidak melebihi tiga tahun
atau kedua-duanya.

(5) Dalam hal kesalahan yang berterusan, pesalah boleh, sebagai
tambahan kepada penalti di bawah subseksyen (4), didenda tidak
melebihi sepuluh ribu ringgit bagi setiap hari atau sebahagian
hari sepanjang kesalahan itu berterusan selepas disabitkan.

**Penyerahan balik perakuan pendaftaran**

**17. (1) Jika perakuan pendaftaran dibatalkan menurut seksyen 16,**
pemegang perakuan itu hendaklah, dalam masa empat belas
hari dari tarikh penyampaian notis pembatalan pendaftaran itu,
menyerahkan balik perakuan itu kepada Pendaftar.

(2) Seseorang yang tidak mematuhi subseksyen (1) melakukan
suatu kesalahan dah boleh, apabila disabitkan, didenda tidak
melebihi dua ratus ribu ringgit atau dipenjarakan selama tempoh
tidak melebihi dua tahun atau kedua-duanya.

**Rayuan terhadap keputusan Pendaftar**

**18. Jika Pendaftar—**

_(a)_ menolak suatu permohonan untuk pendaftaran di bawah
seksyen 14 atau suatu permohonan untuk pembaharuan
pendaftaran di bawah seksyen 15; atau

_(b)_ membatalkan perakuan pendaftaran di bawah
seksyen 16,

orang yang terkilan dengan keputusan Pendaftar boleh merayu
kepada Menteri terhadap keputusan itu mengikut seksyen 59.


-----

20 _Rang Undang-Undang_

**Pengendalian maklumat kredit apabila pendaftaran agensi**
**pelaporan kredit dibatalkan, dsb.**

**19. (1) Mana-mana agensi pelaporan kredit yang—**

_(a)_ berhenti menjadi suatu agensi pelaporan kredit; atau

_(b)_ perakuan pendaftarannya dibatalkan oleh Pendaftar menurut
seksyen 16,

hendaklah, dalam tempoh yang ditentukan oleh Pendaftar,
menyerahkan semua maklumat kredit dalam pangkalan datanya
atau dalam milikannya, dalam apa jua bentuk yang ada, dan
pangkalan data, termasuk fail sandar, kepada Pendaftar.

(2) Apabila menerima maklumat kredit dan pangkalan data
daripada agensi pelaporan kredit di bawah subseksyen (1),
disebut “agensi pelaporan kredit yang pertama”, Pendaftar boleh
memutuskan sama ada—

_(a) untuk memusnahkan maklumat kredit dan pangkalan data_
itu; atau

_(b) dengan kelulusan Menteri, untuk menyerahkan maklumat_
kredit dan pangkalan data itu kepada agensi pelaporan
kredit yang lain, disebut “agensi pelaporan kredit yang
berikutnya”, apabila pampasan dibayar oleh agensi
pelaporan kredit yang berikutnya kepada agensi pelaporan
kredit yang pertama bagi suatu amaun yang dipersetujui
antara agensi pelaporan kredit yang pertama dengan
agensi pelaporan kredit yang berikutnya.

(3) Apabila memberikan kelulusannya untuk penyerahan
maklumat kredit dan pangkalan data agensi pelaporan kredit yang
pertama menurut perenggan (2)(b), Menteri hendaklah berpuas hati
bahawa agensi pelaporan kredit yang berikutnya yang kepadanya
maklumat kredit dan pangkalan data itu dicadangkan supaya
diserahkan kepadanya mempunyai sekurang-kurangnya kemampuan
kewangan, kemahiran dan kemudahan yang seumpama atau setara
dengan kemampuan kewangan, kemahiran dan kemudahan yang
ada pada agensi pelaporan kredit yang pertama untuk mengambil
alih pemprosesan maklumat kredit itu.


-----

_Agensi Pelaporan Kredit_ 21

(4) Agensi pelaporan kredit yang berikutnya hendaklah,
apabila menerima maklumat kredit dan pangkalan data di bawah
perenggan (2)(b)—

_(a)_ memaklumkan pelanggan melalui notis bertulis hakikat
bahawa maklumat kreditnya telah diserahkan kepada
agensi pelaporan kredit yang berikutnya; dan

_(b) mempunyai kewajipan dan obligasi yang serupa berhubung_
dengan pelanggan itu seolah-olah ia merupakan agensi
pelaporan kredit yang pertama dan hendaklah mematuhi
semua peruntukan Akta ini.

(5) Jika agensi pelaporan kredit yang pertama menyerahkan
mana-mana maklumat kredit dan pangkalan data kepada agensi
pelaporan kredit yang berikutnya menurut perenggan (2)(b), apaapa persetujuan yang telah diperoleh oleh agensi pelaporan kredit
yang pertama itu daripada pelanggan di bawah perenggan 24(1)(a)
hendaklah luput, dan agensi pelaporan kredit yang berikutnya
hendaklah mendapatkan persetujuan daripada pelanggan itu di
bawah perenggan 24(1)(a) jika agensi pelaporan kredit yang
berikutnya berniat untuk menzahirkan maklumat kredit pelanggan
itu di bawah seksyen itu.

(6) Sesuatu agensi pelaporan kredit yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi dua ratus ribu ringgit atau
dipenjarakan selama tempoh tidak melebihi dua tahun atau keduaduanya.

BAHAGIAN IV

PENGURUSAN AGENSI PELAPORAN KREDIT

**Modal berbayar minimum**

**20. (1) Amaun minimum modal berbayar** bagi sesuatu agensi
pelaporan kredit ialah satu juta ringgit atau apa-apa amaun lain
yang ditetapkan dalam perintah yang dibuat oleh Menteri, atas
syor Pendaftar, dari semasa ke semasa.

(2) Tertakluk kepada subseksyen (4), tiap-tiap agensi pelaporan
kredit hendaklah menyenggarakan amaun minimum modal berbayar
yang ditetapkan dalam subseksyen (1), dan jika amaun minimum


-----

22 _Rang Undang-Undang_

itu dinaikkan pada bila-bila masa, agensi pelaporan kredit itu
hendaklah menyenggarakan amaun yang dinaikkan itu dalam
apa-apa tempoh yang ditentukan dalam perintah yang menetapkan
amaun yang dinaikkan itu, tetapi tempoh itu tidak boleh kurang
daripada tiga bulan.

(3) Tertakluk kepada subseksyen (4), tiada seorang pun boleh
diberikan suatu perakuan pendaftaran di bawah subseksyen 14(5) dan
tiada agensi pelaporan kredit boleh menjalankan suatu perniagaan
pelaporan kredit jika modal berbayarnya yang tidak terjejas oleh
kerugian atau selainnya adalah kurang daripada amaun minimum
yang ditetapkan dalam subseksyen (1).

(4) Jika modal berbayar minimum sesuatu agensi pelaporan
kredit adalah kurang daripada amaun minimum yang ditetapkan
pada bila-bila masa di bawah subseksyen (1), agensi pelaporan
kredit itu boleh, dengan persetujuan bertulis Pendaftar dan tertakluk
kepada apa-apa terma dan syarat yang dikenakan oleh Pendaftar,
menjalankan perniagaan pelaporan kredit itu.

(5) Sesuatu agensi pelaporan kredit yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi dua ratus ribu ringgit atau dipenjarakan
selama tempoh tidak melebihi dua tahun atau kedua-duanya.

**Pelantikan ketua eksekutif, dsb.**

**21. (1) Suatu agensi pelaporan kredit hendaklah melantik seorang**
ketua eksekutif yang hendaklah memenuhi kriteria yang dihuraikan
dalam Jadual Ketiga.

(2) Agensi pelaporan kredit hendaklah memberitahu Pendaftar
mengenai pelantikan ketua eksekutifnya dalam masa empat belas
hari dari tarikh pelantikan itu.

(3) Jika seseorang, yang menjadi pengarah atau ketua eksekutif
sesuatu agensi pelaporan kredit, pada bila-bila masa tidak memenuhi
kriteria yang dihuraikan dalam Jadual Ketiga, dia hendaklah
dengan serta-merta berhenti memegang jawatan itu dan bertindak
atas sifat sedemikian, dan agensi pelaporan kredit yang berkenaan
hendaklah dengan serta-merta menamatkan pelantikannya atas
sifat sedemikian.


-----

_Agensi Pelaporan Kredit_ 23

(4) Sesuatu agensi pelaporan kredit yang melanggar
subseksyen (1) atau (2) melakukan suatu kesalahan dan boleh, apabila
disabitkan, didenda tidak melebihi dua ratus ribu ringgit.

(5) Seseorang yang melanggar subseksyen (3) melakukan suatu
kesalahan dan boleh, apabila disabitkan, didenda tidak melebihi
dua ratus ribu ringgit.

(6) Dalam hal kesalahan yang berterusan, pesalah boleh,
sebagai tambahan kepada penalti di bawah subseksyen (4) atau
(5), didenda tidak melebihi sepuluh ribu ringgit bagi setiap hari
atau sebahagian hari sepanjang kesalahan itu berterusan selepas
disabitkan.

BAHAGIAN V

PENJALANAN PERNIAGAAN AGENSI PELAPORAN KREDIT

**Pengumpulan maklumat kredit**

**22. (1) Tiada agensi pelaporan kredit boleh mengumpul apa-**
apa maklumat kredit mengenai seseorang pelanggan, melainkan
jika—

_(a) maklumat kredit itu dikumpul untuk suatu maksud khusus_
dan sah yang berhubungan secara langsung dengan suatu
aktiviti agensi pelaporan kredit itu dan tidak boleh
diproses selanjutnya mengikut apa-apa cara yang tidak
selaras dengan maksud itu;

_(b) pengumpulan maklumat kredit itu perlu bagi atau_
berhubungan secara langsung dengan maksud itu; dan

_(c) maklumat kredit itu adalah mencukupi tetapi tidak_
berlebihan berhubung dengan maksud itu.

(2) Sesuatu agensi pelaporan kredit yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi lima ratus ribu ringgit atau
dipenjarakan selama tempoh tidak melebihi dua tahun atau keduaduanya.

(3) Pengumpulan dan penggunaan maklumat kredit oleh suatu
agensi pelaporan kredit di bawah subseksyen (1) tidak menghendaki
persetujuan pelanggan yang berkenaan.


-----

24 _Rang Undang-Undang_

**Notis kepada pelanggan mengenai pemprosesan maklumat**
**kredit**

**23. (1) Suatu agensi pelaporan kredit hendaklah melalui notis**
bertulis memaklumkan seorang pelanggan—

_(a)_ bahawa maklumat kredit mengenai pelanggan itu sedang
diproses oleh atau bagi pihak agensi pelaporan kredit
itu, dan hendaklah memberikan suatu perihalan mengenai
maklumat kredit itu kepada pelanggan itu;

_(b)_ mengenai maksud yang baginya maklumat kredit itu
sedang atau akan diproses;

_(c)_ mengenai apa-apa maklumat yang ada pada agensi pelaporan
kredit tentang sumber maklumat kredit itu;

_(d)_ mengenai cara bagaimana untuk menghubungi agensi
pelaporan kredit mengenai apa-apa pertanyaan atau
aduan berkenaan dengan maklumat kredit dan mengenai
hak pelanggan untuk meminta akses kepada dan untuk
meminta pembetulan terhadap maklumat kredit itu;

_(e)_ mengenai orang yang melanggan atau orang lain yang
kepadanya agensi pelaporan kredit itu menzahirkan atau
boleh menzahirkan maklumat kredit itu;

_(f)_ mengenai pilihan dan cara yang ditawarkan oleh agensi
pelaporan kredit itu kepada pelanggan bagi mengehadkan
pemprosesan maklumat kredit, termasuk maklumat kredit
yang berhubungan dengan orang lain yang boleh dikenal
pasti daripada maklumat kredit itu;

_(g)_ sama ada wajib atau sukarela bagi pelanggan itu untuk
memberikan maklumat kredit itu;

_(i)_ jika wajib bagi pelanggan itu untuk memberikan maklumat
kredit, akibat terhadap pelanggan itu jika dia tidak
memberikan maklumat kredit itu; dan

_(h)_ mengenai suatu ringkasan tentang hak pelanggan sebagaimana
yang terkandung dalam Ringkasan Hak.

(2) Notis di bawah subseksyen (1) hendaklah diberikan kepada
pelanggan secepat yang dapat dilaksanakan—

_(a) apabila agensi pelaporan kredit itu mula-mula mengumpul_
maklumat kredit pelanggan itu; atau


-----

_Agensi Pelaporan Kredit_ 25

_(b) apabila pelanggan mula-mula diminta untuk memberikan_
maklumat kreditnya kepada agensi pelaporan kredit
itu,

dan notis tersebut hendaklah dalam bahasa kebangsaan dan bahasa
Inggeris.

(3) Jika agensi pelaporan kredit mempunyai suatu laman
web, agensi pelaporan kredit itu hendaklah memaparkan dengan
jelas dalam laman webnya suatu pernyataan yang menghuraikan
maksud yang baginya agensi itu mengumpul maklumat kredit
itu dan maksud yang baginya maklumat kredit itu akan diproses
selanjutnya.

(4) Sesuatu agensi pelaporan kredit yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit atau dipenjarakan
selama tempoh tidak melebihi dua tahun atau kedua-duanya.

**Penzahiran maklumat kredit**

**24. (1) Tiada agensi pelaporan kredit boleh menzahirkan apa-apa**
maklumat kredit bagi apa-apa maksud atau kepada mana-mana
orang melainkan jika—

_(a) pelanggan telah memberikan persetujuannya terhadap_
penzahiran itu;

_(b) penzahiran itu perlu bagi maksud menghalang atau_
mengesan jenayah atau bagi maksud penyiasatan; atau

_(c) penzahiran itu dikehendaki atau dibenarkan oleh atau di_
bawah mana-mana undang-undang, atau oleh perintah
mahkamah.

(2) Tertakluk kepada subseksyen (3), jika suatu agensi pelaporan
kredit telah mendapatkan persetujuan pelanggan di bawah
perenggan (1)(a), agensi itu tidak boleh menzahirkan maklumat
kredit itu—

_(a) bagi apa-apa maksud lain selain maksud yang baginya;_
atau


-----

26 _Rang Undang-Undang_

_(b) kepada mana-mana orang lain selain orang yang_
kepadanya,

pelanggan itu telah memberikan persetujuan di bawah perenggan
itu.

(3) Jika suatu agensi pelaporan kredit berniat untuk menzahirkan
maklumat kredit—

_(a) bagi apa-apa maksud lain selain maksud yang baginya_
pelanggan telah memberikan persetujuan di bawah
perenggan (1)(a); atau

_(b) kepada mana-mana orang lain selain orang yang kepadanya_
pelanggan telah memberikan persetujuan di bawah
perenggan (1)(a),

agensi pelaporan kredit itu hendaklah mendapatkan persetujuan
pelanggan di bawah perenggan (1)(a) untuk menzahirkan maklumat
kredit itu bagi maksud lain itu atau kepada orang lain itu, mengikut
mana-mana yang berkenaan.

(4) Sesuatu agensi pelaporan kredit yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit atau dipenjarakan
selama tempoh tidak melebihi dua tahun atau kedua-duanya.

**Penzahiran yang dilarang dalam laporan kredit**

**25. (1) Tertakluk kepada seksyen 24, suatu agensi pelaporan**
kredit tidak boleh memasukkan mana-mana yang berikut dalam
suatu laporan kredit:

_(a)_ apa-apa maklumat melainkan jika maklumat itu termasuk
nama dan alamat sumber maklumat kredit itu;

_(b)_ apa-apa maklumat melainkan jika identiti pelanggan dapat
dikenal pasti;

_(c)_ apa-apa maklumat yang berhubung dengan kebankrapan
seseorang dua tahun selepas tarikh pelepasannya daripada
kebankrapan itu;

_(d)_ apa-apa maklumat yang berhubung dengan suatu tindakan
kewangan dalam mahkamah terhadap seseorang yang lebih


-----

_Agensi Pelaporan Kredit_ 27

daripada dua tahun selepas tarikh permulaan prosiding
itu, melainkan jika status semasa mengenai tindakan
mahkamah itu telah dipastikan dan dimasukkan ke dalam
laporan kredit itu; dan

_(e)_ apa-apa maklumat yang berhubung dengan apa-apa
kemungkiran dalam pembayaran balik kredit dua tahun
selepas tarikh penyelesaian muktamad akan amaun yang
dimungkiri, termasuk penyelesaian amaun yang kena
dibayar menurut suatu skim perkiraan dengan pemberi
kredit.

(2) Sesuatu agensi pelaporan kredit yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi lima ratus ribu ringgit atau
dipenjarakan selama tempoh tidak melebihi dua tahun atau keduaduanya.

**Penyimpanan dan keselamatan maklumat kredit**

**26. (1) Sesuatu agensi pelaporan kredit hendaklah, apabila**
memproses apa-apa maklumat kredit, mengambil langkah praktik
untuk melindungi maklumat kredit itu daripada apa-apa kehilangan,
salah guna, ubah suaian, akses atau penzahiran tanpa kebenaran
atau tidak sengaja, pengubahan atau pemusnahan dengan mengambil
kira—

_(a)_ jenis maklumat kredit dan kemudaratan yang mungkin
diakibatkan oleh kehilangan, salah guna, ubah suaian,
akses atau penzahiran tanpa kebenaran atau tidak sengaja,
pengubahan atau pemusnahan itu;

_(b)_ tempat atau lokasi di mana maklumat kredit itu
disimpan;

_(c)_ apa-apa langkah keselamatan yang dimasukkan ke dalam
mana-mana kelengkapan yang dalamnya maklumat kredit
itu disimpan;

_(d)_ langkah yang diambil bagi memastikan kebolehpercayaan,
integriti dan kewibawaan personel yang mempunyai akses
kepada maklumat kredit itu; dan

_(e)_ langkah yang diambil bagi memastikan pemindahan
maklumat kredit itu secara selamat.


-----

28 _Rang Undang-Undang_

(2) Jika pemprosesan maklumat kredit dijalankan oleh
pemproses maklumat kredit bagi pihak agensi pelaporan kredit,
agensi pelaporan kredit itu hendaklah, bagi maksud melindungi
maklumat kredit itu daripada apa-apa kehilangan, salah guna,
ubah suaian, akses atau penzahiran yang tidak dibenarkan atau
tidak sengaja, pengubahan atau pemusnahan, memastikan bahawa
pemproses maklumat kredit itu—

_(a) memberikan jaminan yang mencukupi berkenaan dengan_
langkah keselamatan teknikal dan organisasi yang
mengawal pemprosesan yang akan dijalankan; dan

_(b) mengambil tindakan yang munasabah untuk memastikan_
pematuhan langkah itu.

(3) Tanpa mengehadkan keluasan subseksyen (1) dan (2), suatu
agensi pelaporan kredit hendaklah mengambil langkah yang berikut
untuk memelihara maklumat kredit yang dipegangnya daripada
akses yang tidak dibenarkan atau salah guna:

_(a) membangunkan dasar dan tatacara bertulis yang hendak_
diikuti oleh pemproses maklumat kreditnya, pekerja,
ejen dan kontraktornya, atau mana-mana orang lain yang
memberikan perkhidmatan kepadanya;

_(b) mengenakan kawalan pengesahan akses seperti menggunakan_
kata laluan, token tauliah, tandatangan digital atau
mekanisme lain;

_(c) memberikan maklumat dan latihan kepada pekerjanya_
untuk memastikan pematuhan dasar, tatacara dan kawalan
itu;

_(d) memastikan bahawa suatu perjanjian langganan yang_
mematuhi Jadual Keempat diadakan sebelum menzahirkan
maklumat kredit kepada orang yang melanggan;

_(e) mengenal pasti dan menyiasat pelanggaran yang mungkin_
terjadi terhadap perjanjian langganan, dasar, tatacara dan
kawalan itu;

_(f) mengambil tindakan yang segera dan berkesan berkenaan_
dengan apa-apa pelanggaran yang dikenal pasti;

_(g) mengkaji semula secara sistematik keberkesanan dasar,_
tatacara dan kawalan itu dan meremedi apa-apa kekurangan
dengan segera; dan


-----

_Agensi Pelaporan Kredit_ 29

_(h) menyenggarakan suatu log akses._

(4) Tanpa menjejaskan seksyen 27, suatu agensi pelaporan
kredit hendaklah memastikan bahawa jika maklumat kredit itu
perlu diberikan kepada seseorang yang berkaitan dengan pemberian
suatu perkhidmatan kepada agensi pelaporan kredit, agensi
pelaporan kredit itu hendaklah mengambil semua langkah yang
munasabah untuk menghalang apa-apa kehilangan, salah guna,
ubah suaian, akses atau penzahiran tanpa kebenaran atau tidak
sengaja, pengubahan atau pemusnahan maklumat kredit itu.

(5) Kawalan pengesahan akses yang dikehendaki di bawah
perenggan (3)(b) hendaklah termasuk, berkenaan dengan sesuatu
akses yang dibuat, suatu cara untuk mengenal pasti kedua-dua orang
yang melanggan dan orang tertentu bagi orang yang melanggan
itu yang mempunyai akses kepada maklumat kredit itu, atau orang
lain yang mempunyai akses kepada maklumat kredit itu.

(6) Log akses yang dikehendaki di bawah perenggan (3)(h)—

_(a) hendaklah termasuk suatu rekod mengenai masa dan tarikh_
akses kepada maklumat kredit itu, identiti orang yang
melanggan atau orang lain yang mempunyai akses kepada
maklumat kredit itu, dan maksud yang berhubungan
dengan setiap akses itu; dan

_(b) hendaklah mengenal pasti atau memberikan suatu cara_
untuk mengenal pasti orang tertentu bagi orang yang
melanggan yang telah mengakses maklumat kredit itu
dan pelanggan tertentu yang maklumat kreditnya telah
diakses.

(7) Sesuatu agensi pelaporan kredit hendaklah memastikan
bahawa log akses mengandungi rekod mengenai semua akses
yang dibuat bagi suatu tempoh tidak kurang daripada dua tahun
sebelum tarikh akses itu.

(8) Sesuatu agensi pelaporan kredit yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit atau dipenjarakan
selama tempoh tidak melebihi dua tahun atau kedua-duanya.


-----

30 _Rang Undang-Undang_

**Obligasi orang yang melanggan, dsb.**

**27. (1) Mana-mana orang yang melanggan atau orang lain,**
termasuk orang yang memberikan perkhidmatan kepada sesuatu
agensi pelaporan kredit, yang mempunyai akses kepada maklumat
kredit yang diproses oleh agensi pelaporan kredit itu hendaklah
mengambil langkah yang sewajarnya untuk memelihara maklumat
kredit itu daripada apa-apa akses, penggunaan, ubah suaian
atau penzahiran yang tidak dibenarkan atau yang tidak wajar,
termasuk—

_(a) membangunkan dasar dan tatacara bertulis yang hendak_
diikuti oleh pekerja, ejen dan kontraktornya;

_(b) mewujudkan kawalan, termasuk—_

(i) penggunaan kata laluan, token tauliah, tandatangan
digital atau mekanisme lain; dan

(ii) pengenalan pengguna;

_(c) memberikan maklumat dan latihan untuk memastikan_
pematuhan dasar, tatacara dan kawalan itu;

_(d) memantau penggunaan dan menyemak secara kerap_
pematuhan dasar, tatacara dan kawalan itu;

_(e) mengambil tindakan yang sewajarnya berhubung dengan_
pelanggaran yang dikenal pasti terhadap dasar, tatacara
dan kawalan itu; dan

_(f) menyenggarakan log mengenai semua akses, pindaan_
dan jejak audit kepada maklumat kredit yang diberikan
kepadanya oleh agensi pelaporan kredit itu.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
dua ratus ribu ringgit atau dipenjarakan selama tempoh tidak
melebihi dua tahun atau kedua-duanya.

**Tindakan kredit yang tidak memuaskan**

**28. Jika pemberi kredit telah mengambil suatu tindakan kredit**
yang tidak memuaskan terhadap seorang pelanggan berdasarkan


-----

_Agensi Pelaporan Kredit_ 31

suatu laporan kredit, pemberi kredit itu hendaklah, apabila diminta
oleh pelanggan itu, menzahirkan kepada pelanggan itu—

_(a) bahawa tindakan kredit yang tidak memuaskan itu adalah_
berasaskan laporan kredit yang diberikan oleh suatu
agensi pelaporan kredit; dan

_(b) identiti agensi pelaporan kredit yang daripadanya laporan_
kredit itu diperoleh yang mengakibatkan tindakan kredit
yang tidak memuaskan itu.

**Ketepatan maklumat kredit**

**29. (1) Sesuatu agensi pelaporan kredit tidak boleh menggunakan**
atau memproses selanjutnya apa-apa maklumat kredit tanpa
mengambil apa-apa langkah yang munasabah dalam hal keadaan
itu untuk memastikan bahawa maklumat kredit itu adalah tepat,
terkini, lengkap, berkaitan dan tidak mengelirukan.

(2) Sesuatu agensi pelaporan kredit hendaklah, apabila
mengusahakan suatu perbandingan maklumat kredit dalam
kawalannya dengan apa-apa maklumat kredit lain bagi maksud
menghasilkan atau menentusahkan maklumat mengenai seorang
pelanggan yang boleh dikenal pasti, mengambil apa-apa langkah
yang dapat dilaksanakan dengan munasabah untuk mengelakkan
pemadanan maklumat kredit yang salah.

(3) Tanpa mengehadkan keluasan subseksyen (1), sesuatu
agensi pelaporan kredit hendaklah—

_(a) mewujudkan dan menyenggarakan kawalan untuk_
memastikan bahawa, setakat yang dapat dilaksanakan
dengan munasabah, hanya maklumat kredit yang tepat,
terkini, lengkap, berkaitan dan tidak mengelirukan
digunakan atau diproses selanjutnya;

_(b) memantau maklumat kredit untuk memastikan bahawa_
maklumat kredit itu adalah tepat, terkini, lengkap,
berkaitan dan tidak mengelirukan; dan

_(c) menjalankan penyemakan secara kerap terhadap pematuhan_
kawalan itu.


-----

32 _Rang Undang-Undang_

(4) Sesuatu agensi pelaporan kredit yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit atau dipenjarakan
selama tempoh tidak melebihi dua tahun atau kedua-duanya.

**Hak akses kepada maklumat kredit atau laporan kredit**

**30. (1) Tertakluk kepada subseksyen (5), sesuatu agensi pelaporan**
kredit hendaklah tidak lewat daripada dua puluh satu hari dari
tarikh penerimaan suatu permintaan akses daripada seorang
peminta—

_(a) memberi peminta itu suatu pengesahan sama ada agensi_
pelaporan kredit itu telah memproses maklumat kredit
pelanggan atau tidak; dan

_(b) jika agensi pelaporan kredit itu telah memproses maklumat_
kredit pelanggan itu, agensi itu hendaklah—

(i) membenarkan peminta itu mendapat akses kepada
maklumat kredit yang dipegang itu; atau

(ii) membenarkan peminta itu mendapat akses kepada
maklumat kredit yang dipegang itu dan apaapa laporan kredit yang diberikan oleh agensi
pelaporan kredit itu kepada mana-mana orang
yang melanggan atau orang lain,

dalam tempoh dua belas bulan sebelum tarikh permintaan
akses itu; atau

_(c) jika agensi pelaporan kredit itu telah memproses maklumat_
kredit pelanggan itu, agensi itu hendaklah, apabila
peminta membayar fi yang ditetapkan, membekalkan
peminta itu–

(i) salinan maklumat kredit yang disebut dalam
perenggan _(b); atau_

(ii) salinan laporan kredit yang disebut dalam
subperenggan _(b)(ii) dalam bentuk yang mudah_
difahami.

(2) Jika sesuatu agensi pelaporan kredit tidak memegang
maklumat kredit, tetapi mengawal pemprosesan maklumat kredit
itu dengan apa-apa cara yang melarang agensi pelaporan kredit


-----

_Agensi Pelaporan Kredit_ 33

yang memegang maklumat kredit itu daripada mematuhi, sama
ada keseluruhan atau sebahagiannya, permintaan akses di bawah
subseksyen (1) yang berhubungan dengan maklumat kredit itu,
agensi pelaporan kredit yang mula-mula disebut hendaklah
disifatkan memegang maklumat kredit itu dan peruntukan Akta
ini hendaklah ditafsirkan dengan sewajarnya.

(3) Tertakluk kepada subseksyen (5), sesuatu agensi pelaporan
kredit yang tidak boleh mematuhi suatu permintaan akses dalam
tempoh yang dinyatakan dalam subseksyen (1) hendaklah, sebelum
habisnya tempoh itu—

_(a) memaklumkan peminta itu melalui notis bertulis bahawa_
agensi pelaporan kredit itu tidak boleh mematuhi
permintaan akses itu dan sebab-sebab agensi itu tidak
boleh berbuat sedemikian; dan

_(b) mematuhi permintaan akses itu setakat yang agensi itu_
boleh berbuat sedemikian.

(4) Jika peminta itu diberi akses kepada, atau dibekalkan salinan
maklumat kredit atau laporan kredit menurut subseksyen (1),
agensi pelaporan kredit itu hendaklah menasihati peminta bahawa
dia boleh meminta untuk pembetulan dibuat kepada maklumat
kredit atau laporan kredit itu di bawah seksyen 31.

(5) Sesuatu agensi pelaporan kredit boleh enggan mematuhi
permintaan akses yang dibuat di bawah subseksyen (1) jika—

_(a) agensi pelaporan kredit itu tidak dibekalkan apa-apa_
maklumat yang dikehendakinya secara munasabah—

(i) supaya memuaskan hatinya tentang identiti peminta
itu; atau

(ii) jika peminta itu menuntut bahawa dia ialah orang
yang berkaitan, supaya memuaskan hatinya—

(A) mengenai identiti pelanggan yang berhubungan
dengannya peminta itu menuntut bahawa
dia ialah orang yang berkaitan; dan

(B) bahawa peminta itu ialah orang yang berkaitan
berhubung dengan pelanggan itu;


-----

34 _Rang Undang-Undang_

_(b) agensi pelaporan kredit itu tidak dibekalkan apa-apa_
maklumat yang dikehendakinya secara munasabah untuk
mengesan maklumat kredit yang berhubungan dengan
permintaan akses itu;

_(c) beban atau perbelanjaan untuk memberikan akses tidak_
setimpal dengan risiko kepada privasi pelanggan yang
berhubungan dengan maklumat kredit dalam hal yang
berkenaan;

_(d) agensi pelaporan kredit itu tidak boleh mematuhi permintaan_
akses itu tanpa menzahirkan maklumat kredit yang
berhubungan dengan orang lain yang boleh dikenal pasti
daripada maklumat itu, melainkan jika—

(i) orang lain itu telah memberikan persetujuan bagi
penzahiran maklumat kredit itu kepada peminta;
atau

(ii) adalah munasabah dalam semua hal keadaan untuk
mematuhi permintaan akses itu tanpa persetujuan
orang lain itu;

_(e) tertakluk kepada subseksyen (7), mana-mana agensi_
pelaporan kredit lain mengawal pemprosesan maklumat
kredit yang berhubungan dengan permintaan akses itu
mengikut apa-apa cara yang melarang agensi pelaporan
kredit yang mula-mula disebut daripada mematuhi, sama
ada keseluruhan atau sebahagiannya, permintaan akses
itu;

_(f) memberikan akses akan menjadi pelanggaran suatu perintah_
mahkamah;

_(g) memberikan akses akan menzahirkan maklumat komersial_
yang sulit; atau

_(h) akses kepada maklumat kredit sedemikian dikawal selia_
oleh undang-undang lain.

(6) Dalam menentukan bagi maksud subperenggan (5)(d)(ii)
sama ada menjadi munasabah dalam semua hal keadaan untuk
mematuhi permintaan akses tanpa persetujuan orang lain itu,
perhatian hendaklah diberikan, secara khususnya, kepada—

_(a) apa-apa kewajipan kerahsiaan yang menjadi tanggungjawabnya_
terhadap orang lain itu;


-----

_Agensi Pelaporan Kredit_ 35

_(b) apa-apa langkah yang diambil oleh agensi pelaporan kredit_
itu dengan tujuan untuk mendapatkan persetujuan orang
lain itu;

_(c) sama ada orang lain itu berupaya memberikan persetujuan;_
dan

_(d) apa-apa keengganan untuk memberikan persetujuan secara_
nyata oleh orang lain itu.

(7) Perenggan (5)(e) tidak boleh digunakan sebagai alasan
untuk agensi pelaporan kredit itu tidak mematuhi permintaan
akses itu—

_(a) setakat yang permintaan akses itu berhubungan dengan_
perenggan (1)(a), sehingga apa-apa takat; atau

_(b) setakat permintaan akses itu berhubungan dengan_
perenggan (1)(b) atau _(c), sehingga apa-apa takat yang_
agensi pelaporan kredit itu boleh mematuhi permintaan
itu tanpa melanggar larangan yang berkenaan.

(8) Jika agensi pelaporan kredit itu enggan mematuhi suatu
permintaan akses di bawah subseksyen (1), agensi pelaporan kredit
itu hendaklah tidak lewat daripada dua puluh satu hari dari tarikh
penerimaan permintaan akses itu, melalui notis bertulis—

_(a) memaklumkan peminta itu mengenai keengganan itu dan_
sebab-sebab bagi keengganan itu;

_(b) menasihati peminta itu mengenai haknya di bawah_
seksyen 35; dan

_(c) memberikan peminta itu suatu salinan Ringkasan Hak._

(9) Sesuatu agensi pelaporan kredit yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi dua ratus ribu ringgit atau dipenjarakan
selama tempoh tidak melebihi dua tahun atau kedua-duanya.

**Hak untuk membetulkan maklumat kredit atau laporan**
**kredit**

**31. (1) Jika—**

_(a) salinan maklumat kredit atau laporan kredit telah dibekalkan_
oleh agensi pelaporan kredit itu sebagai mematuhi suatu
permintaan akses di bawah seksyen 30 dan peminta


-----

36 _Rang Undang-Undang_

itu menganggap bahawa maklumat kredit atau laporan
kredit itu tidak tepat, tidak terkini, tidak lengkap, tidak
berkaitan atau mengelirukan; atau

_(b) pelanggan mengetahui bahawa maklumat kredit yang_
dipegang oleh agensi pelaporan kredit itu adalah tidak
tepat, tidak terkini, tidak lengkap, tidak berkaitan atau
mengelirukan,

peminta atau pelanggan itu, mengikut mana-mana yang berkenaan,
boleh membuat suatu permintaan pembetulan secara bertulis kepada
agensi pelaporan kredit itu supaya agensi itu membuat pembetulan
yang perlu kepada maklumat kredit atau laporan kredit itu.

(2) Jika suatu agensi pelaporan kredit tidak memegang
maklumat kredit, tetapi mengawal pemprosesan maklumat kredit
itu mengikut apa-apa cara yang melarang agensi pelaporan kredit
yang memegang maklumat kredit itu daripada mematuhi, sama
ada keseluruhan atau sebahagiannya, permintaan pembetulan di
bawah subseksyen (1) yang berhubungan dengan maklumat kredit
itu, agensi pelaporan kredit yang mula-mula disebut hendaklah
disifatkan sebagai agensi pelaporan kredit yang kepadanya
permintaan sedemikian boleh dibuat dan peruntukan Akta ini
hendaklah ditafsirkan dengan sewajarnya.

(3) Sesuatu agensi pelaporan kredit hendaklah setelah berpuas
hati bahawa maklumat kredit atau laporan kredit yang berhubungan
dengannya suatu permintaan pembetulan di bawah subseksyen (1)
adalah tidak tepat, tidak terkini, tidak lengkap, tidak berkaitan
atau mengelirukan, atau atas inisiatifnya sendiri—

_(a) mengambil langkah untuk membetulkan maklumat kredit_
atau laporan kredit itu bagi memastikan bahawa maklumat
kredit atau laporan kredit itu adalah tepat, terkini, lengkap,
berkaitan dan tidak mengelirukan;

_(b) sementara menunggu apa-apa pembetulan dibuat di bawah_
perenggan (a), sama ada menahan maklumat kredit atau
laporan kredit yang dipertikaikan itu atau mengenal pasti
dengan jelasnya maklumat kredit atau laporan kredit itu
sebagai dipertikaikan dan sedang disemak ketepatannya;
dan

_(c) memberi peminta itu salinan Ringkasan Hak._


-----

_Agensi Pelaporan Kredit_ 37

(4) Tertakluk kepada subseksyen (5), (7) dan (8), jika sesuatu
agensi pelaporan kredit menerima suatu permintaan pembetulan
di bawah subseksyen (1), agensi pelaporan kredit itu hendaklah
tidak lewat daripada dua puluh satu hari dari tarikh penerimaan
permintaan pembetulan itu—

_(a) memaklumkan peminta mengenai tindakan yang telah_
diambil oleh sebab permintaan pembetulan itu;

_(b) memaklumkan peminta mengenai pembetulan yang dibuat_
bagi mematuhi permintaan itu dan membekali peminta
dengan salinan maklumat kredit atau laporan kredit yang
telah dibetulkan; dan

_(c) tertakluk kepada subseksyen (6), jika—_

(i) maklumat kredit atau laporan kredit itu telah
dizahirkan kepada orang yang melanggan atau
orang lain dalam masa dua belas bulan sebaik
sebelum hari yang padanya pembetulan itu dibuat;
dan

(ii) agensi pelaporan kredit itu tidak mempunyai apaapa sebab untuk mempercayai bahawa orang
yang melanggan atau orang lain telah berhenti
menggunakan maklumat kredit atau laporan kredit
itu bagi maksud, termasuklah apa-apa maksud
yang berhubungan secara langsung, yang baginya
maklumat kredit atau laporan kredit itu dizahirkan
kepada orang yang melanggan atau orang lain
itu,

mengambil segala langkah praktik untuk membekali orang yang
melanggan atau orang lain itu dengan salinan maklumat kredit
atau laporan kredit yang telah dibetulkan sedemikian berserta
dengan suatu notis bertulis yang menghuraikan sebab-sebab bagi
pembetulan itu.

(5) Sesuatu agensi pelaporan kredit yang tidak boleh mematuhi
suatu permintaan pembetulan dalam tempoh yang dinyatakan dalam
subseksyen (4) hendaklah sebelum habisnya tempoh itu—

_(a) memaklumkan peminta melalui notis bertulis bahawa_
agensi itu tidak boleh mematuhi permintaan pembetulan
itu dalam tempoh itu dan sebab-sebab agensi itu tidak
boleh berbuat sedemikian; dan


-----

38 _Rang Undang-Undang_

_(b) mematuhi permintaan pembetulan itu setakat yang agensi_
itu boleh berbuat sedemikian.

(6) Suatu agensi pelaporan kredit tidak dikehendaki mematuhi
perenggan (4)(c) dalam apa-apa hal jika penzahiran maklumat
kredit atau laporan kredit kepada orang yang melanggan atau
orang lain dibuat sendiri oleh orang yang melanggan atau orang
lain dengan memeriksa Daftar—

_(a) yang dalamnya maklumat kredit atau laporan kredit itu_
dimasukkan atau selainnya direkodkan; dan

_(b) yang tersedia untuk pemeriksaan oleh orang awam._

(7) Jika sesuatu agensi pelaporan kredit diminta untuk
membetulkan maklumat kredit di bawah subseksyen (1) dan
maklumat kredit itu sedang diproses oleh agensi pelaporan kredit
lain yang berada dalam kedudukan yang lebih baik untuk memberi
maklum balas kepada permintaan pembetulan itu–

_(a) agensi pelaporan kredit yang mula-mula disebut itu_
hendaklah dengan serta-merta memindahkan permintaan
pembetulan itu kepada agensi pelaporan kredit sedemikian,
dan memberitahu peminta mengenai fakta ini; dan

_(b) seksyen 31 hendaklah terpakai seolah-olah sebutan dalamnya_
mengenai suatu agensi pelaporan kredit ialah sebutan
mengenai agensi pelaporan kredit lain sedemikian.

(8) Sesuatu agensi pelaporan kredit boleh enggan mematuhi
suatu permintaan pembetulan jika—

_(a) agensi pelaporan kredit itu tidak dibekalkan apa-apa_
maklumat yang dikehendakinya secara munasabah—

(i) untuk memuaskan hatinya mengenai identiti peminta
itu; atau

(ii) jika peminta itu menuntut bahawa dia ialah orang
yang berkaitan, untuk memuaskan hatinya—

(A) mengenai identiti pelanggan yang berhubung
dengannya peminta itu menuntut bahawa
dia ialah orang yang berkaitan; dan

(B) bahawa peminta itu ialah orang yang berkaitan
berhubung dengan pelanggan itu;


-----

_Agensi Pelaporan Kredit_ 39

_(b) agensi pelaporan kredit itu tidak dibekalkan apa-apa_
maklumat yang dikehendakinya secara munasabah untuk
memastikan cara bagaimana maklumat kredit atau laporan
kredit yang berhubungan dengan permintaan pembetulan
itu adalah tidak tepat, tidak terkini, tidak lengkap, tidak
berkaitan atau mengelirukan;

_(c) agensi pelaporan kredit itu tidak berpuas hati bahawa_
maklumat kredit atau laporan kredit yang berhubungan
dengan permintaan pembetulan itu adalah tidak tepat,
tidak terkini, tidak lengkap, tidak berkaitan atau
mengelirukan;

_(d) agensi pelaporan kredit itu tidak berpuas hati bahawa_
pembetulan yang menjadi subjek permintaan pembetulan
itu adalah tepat, terkini, lengkap, berkaitan atau tidak
mengelirukan; atau

_(e) tertakluk kepada subseksyen (9), mana-mana agensi_
pelaporan kredit lain mengawal pemprosesan maklumat
kredit yang berhubungan dengan permintaan pembetulan
itu mengikut apa-apa cara yang melarang agensi pelaporan
kredit yang mula-mula disebut daripada mematuhi,
sama ada keseluruhan atau sebahagiannya, permintaan
pembetulan itu.

(9) Perenggan (8)(e) tidak boleh digunakan sebagai alasan
untuk agensi pelaporan kredit itu tidak mematuhi subseksyen (4)
berhubung dengan permintaan pembetulan yang berkenaan setakat
yang agensi pelaporan kredit itu boleh mematuhi subseksyen itu
tanpa melanggar larangan yang berkenaan.

(10) Jika sesuatu agensi pelaporan kredit enggan mematuhi
suatu permintaan pembetulan di bawah subseksyen (1), agensi
pelaporan kredit itu hendaklah, tidak lewat daripada dua puluh satu
hari dari tarikh penerimaan permintaan pembetulan itu, melalui
notis bertulis—

_(a) memberitahu peminta itu mengenai keengganan itu dan_
sebab-sebab bagi keengganan itu;

_(b) menasihati peminta itu bahawa suatu pernyataan mengenai_
pembetulan yang diminta tetapi tidak dibuat telah
dilampirkan kepada maklumat kredit atau laporan kredit
itu;


-----

40 _Rang Undang-Undang_

_(c) jika diminta sedemikian oleh peminta, mengambil apa-apa_
langkah yang munasabah dalam hal keadaan itu untuk
melampirkan apa-apa pernyataan yang diberikan oleh
peminta itu mengenai pembetulan yang diminta kepada
maklumat kredit atau laporan kredit itu, mengikut apaapa cara yang membolehkan pernyataan itu sentiasa
akan dibaca dengan maklumat kredit atau laporan kredit
itu;

_(d) jika perenggan (8)(e) terpakai, memberitahu peminta itu_
mengenai nama dan alamat agensi pelaporan kredit lain
yang berkenaan; dan

_(e) menasihati peminta itu mengenai haknya di bawah_
seksyen 35.

(11) Sesuatu agensi pelaporan kredit yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi dua ratus ribu ringgit atau dipenjarakan
selama tempoh tidak melebihi dua tahun atau kedua-duanya.

BAHAGIAN VI

PEMERIKSAAN, ADUAN DAN PENYIASATAN

**Pemeriksaan sistem data**

**32. (1) Pendaftar boleh menjalankan suatu pemeriksaan terhadap**
mana-mana sistem data yang digunakan oleh agensi pelaporan
kredit bagi maksud memastikan maklumat untuk membantu
Pendaftar membuat syor kepada agensi pelaporan kredit yang
berkaitan berhubung dengan penggalakan pematuhan peruntukan
Akta ini oleh agensi pelaporan kredit yang berkaitan itu.

(2) Bagi maksud seksyen ini—

“agensi pelaporan kredit” termasuklah pemproses maklumat
kredit;

“sistem data” ertinya apa-apa sistem, sama ada berautomasi atau
selainnya, yang digunakan, sama ada keseluruhan atau sebahagiannya,
oleh agensi pelaporan kredit bagi pemprosesan maklumat kredit,
dan termasuklah apa-apa dokumen dan kelengkapan yang menjadi
sebahagian daripada sistem itu.


-----

_Agensi Pelaporan Kredit_ 41

**Hasil pemeriksaan hendaklah dimaklumkan kepada agensi**
**pelaporan kredit yang berkaitan**

**33. Jika Pendaftar telah menyelesaikan suatu pemeriksaan terhadap**
sesuatu sistem data, dia hendaklah mengikut apa-apa cara dan
pada bila-bila masa yang difikirkannya patut memaklumkan agensi
pelaporan kredit yang berkaitan mengenai—

(a) hasil pemeriksaan itu;

_(b) apa-apa syor yang berbangkit daripada pemeriksaan itu_
yang difikirkan oleh Pendaftar patut dibuat berhubung
dengan penggalakan pematuhan peruntukan Akta ini oleh
agensi pelaporan kredit yang berkaitan itu; dan

_(c) apa-apa ulasan lain yang berbangkit daripada pemeriksaan_
itu yang difikirkannya patut.

**Laporan oleh Pendaftar**

**34. (1) Pendaftar boleh, selepas menyelesaikan pemeriksaan**
terhadap mana-mana sistem data yang digunakan oleh suatu agensi
pelaporan kredit, menyiarkan suatu laporan—

_(a) yang menghuraikan apa-apa syor yang berbangkit daripada_
pemeriksaan itu yang difikirkan oleh Pendaftar patut dibuat
berhubung dengan penggalakan pematuhan peruntukan
Akta ini oleh agensi pelaporan kredit yang berkaitan
itu; dan

_(b) mengikut apa-apa cara yang difikirkannya patut._

(2) Suatu laporan yang disiarkan di bawah subseksyen (1)
hendaklah dibuat dengan sebegitu cara supaya menghalang identiti
mana-mana individu ditentukan daripadanya.

**Aduan**

**35. Mana-mana orang atau orang yang berkaitan boleh membuat**
aduan secara bertulis kepada Pendaftar mengenai sesuatu perbuatan,
amalan atau permintaan—

_(a) yang dinyatakan dalam aduan itu;_


-----

42 _Rang Undang-Undang_

_(b) yang telah dilakukan atau dibuat, atau yang sedang_
dilakukan atau dibuat, oleh agensi pelaporan kredit yang
berkaitan yang dinyatakan dalam aduan itu;

_(c) yang berhubungan dengan maklumat kredit yang mengenainya_
orang itu merupakan pelanggan; dan

_(d) yang mungkin melanggar peruntukan Akta ini, termasuk_
mana-mana tataamalan.

**Penyiasatan oleh Pendaftar**

**36. (1) Jika Pendaftar menerima suatu aduan di bawah**
seksyen 35, Pendaftar hendaklah, tertakluk kepada seksyen 37,
menjalankan penyiasatan berhubung dengan agensi pelaporan kredit
yang berkaitan untuk memastikan sama ada perbuatan, amalan
atau permintaan yang dinyatakan dalam aduan itu melanggar
peruntukan Akta ini.

(2) Jika Pendaftar mempunyai alasan yang munasabah untuk
mempercayai bahawa suatu perbuatan, amalan atau permintaan
telah dilakukan atau dibuat, atau sedang dilakukan atau dibuat,
oleh agensi pelaporan kredit yang berkaitan yang berhubungan
dengan maklumat kredit itu dan perbuatan, amalan atau permintaan
itu mungkin melanggar peruntukan Akta ini, Pendaftar boleh
menjalankan penyiasatan berhubung dengan agensi pelaporan
kredit yang berkaitan itu untuk memastikan sama ada perbuatan,
amalan atau permintaan itu melanggar peruntukan Akta ini.

(3) Peruntukan Bahagian VII hendaklah terpakai berkenaan
dengan penyiasatan yang dijalankan oleh Pendaftar di bawah
Bahagian ini.

**Sekatan terhadap penyiasatan yang dimulakan melalui**
**aduan**

**37. (1) Pendaftar boleh enggan menjalankan atau meneruskan**
suatu penyiasatan yang dimulakan melalui suatu aduan jika dia
berpendapat bahawa, dengan mengambil kira semua hal keadaan
mengenai hal itu—

_(a) aduan itu, atau suatu aduan yang sebahagian besarnya_
adalah dari jenis yang seumpamanya, telah sebelum ini


-----

_Agensi Pelaporan Kredit_ 43

menyebabkan suatu penyiasatan dimulakan yang hasilnya
ialah Pendaftar berpendapat bahawa tidak berlakunya
apa-apa pelanggaran peruntukan Akta ini;

_(b) perbuatan, amalan atau permintaan yang dinyatakan dalam_
aduan itu adalah kecil;

_(c) aduan itu adalah remeh, menyusahkan atau tidak dibuat_
dengan suci hati; atau

_(d) apa-apa penyiasatan atau penyiasatan lanjut adalah bagi_
apa-apa sebab lain tidak perlu.

(2) Walau apa pun keluasan kuasa yang diberikan kepada
Pendaftar oleh Akta ini, Pendaftar boleh enggan menjalankan
atau meneruskan suatu penyiasatan yang dimulakan melalui suatu
aduan—

_(a) jika—_

(i) pengadu; atau

(ii) dalam hal apabila pengadu ialah orang yang berkaitan
berhubung dengan seorang pelanggan, pelanggan
atau orang yang berkaitan itu, mengikut manamana yang berkenaan,

mempunyai pengetahuan sebenar mengenai perbuatan,
amalan atau permintaan yang dinyatakan dalam aduan
itu selama lebih daripada dua tahun sebaik sebelum
tarikh Pendaftar menerima aduan itu, melainkan jika
Pendaftar berpuas hati bahawa dalam semua hal keadaan
hal itu adalah wajar bagi penyiasatan itu dijalankan atau
diteruskan;

_(b) jika aduan itu dibuat tanpa nama;_

_(c) jika pengadu tidak boleh dikenal pasti atau dikesan;_

_(d) jika Pendaftar berpuas hati bahawa agensi pelaporan kredit_
yang berkaitan tidak menjadi suatu agensi pelaporan
kredit selama tempoh tidak kurang daripada dua tahun
sebaik sebelum tarikh Pendaftar menerima aduan itu;
atau

_(e) dalam apa-apa hal keadaan lain yang difikirkannya_
patut.


-----

44 _Rang Undang-Undang_

(3) Jika Pendaftar enggan di bawah seksyen ini untuk menjalankan
atau meneruskan sesuatu penyiasatan yang dimulakan melalui
suatu aduan, dia hendaklah, secepat yang dapat dilaksanakan
tetapi dalam mana-mana hal tidak lewat daripada tiga puluh hari
selepas tarikh penerimaan aduan itu, melalui notis bertulis yang
disampaikan kepada pengadu memaklumkan pengadu itu mengenai
keengganan itu dan mengenai sebab-sebab bagi keengganan itu.

(4) Sesuatu rayuan boleh dibuat kepada Menteri terhadap
apa-apa keengganan yang dinyatakan dalam notis di bawah
subseksyen (3) oleh pengadu yang kepadanya notis itu disampaikan
atau jika pengadu ialah orang yang berkaitan, oleh pelanggan yang
berkenaan dengannya pengadu itu ialah orang yang berkaitan.

**Pendaftar boleh menjalankan atau meneruskan penyiasatan yang**
**dimulakan melalui aduan walaupun aduan ditarik balik**

**38. Jika Pendaftar berpendapat bahawa adalah demi kepentingan**
awam untuk berbuat demikian, dia boleh menjalankan atau
meneruskan sesuatu penyiasatan yang dimulakan melalui suatu
aduan walaupun pengadu telah menarik balik aduan itu dan,
dalam mana-mana hal sedemikian, peruntukan Akta ini hendaklah
terpakai bagi aduan dan pengadu itu seolah-olah aduan itu tidak
ditarik balik.

**Notis penguatkuasaan**

**39. (1) Jika, berikutan daripada penyelesaian sesuatu penyiasatan**
terhadap suatu perbuatan, amalan atau permintaan yang dinyatakan
dalam aduan, Pendaftar berpendapat bahawa agensi pelaporan
kredit yang berkaitan itu—

_(a) sedang melanggar sesuatu peruntukan Akta ini; atau_

_(b) telah melanggar sesuatu peruntukan sedemikian dalam hal_
keadaan yang menjadikan pelanggaran itu berkemungkinan
akan berterusan atau berulang,

maka Pendaftar boleh menyampaikan suatu notis penguatkuasaan
kepada agensi pelaporan kredit yang berkaitan—

(A) yang menyatakan bahawa dia berpendapat sedemikian;


-----

_Agensi Pelaporan Kredit_ 45

(B) yang menyatakan peruntukan Akta ini yang berdasarkannya
dia berpendapat sedemikian dan sebab-sebab mengapa
dia berpendapat sedemikian;

(C) yang mengarahkan agensi pelaporan kredit yang berkaitan
untuk mengambil apa-apa langkah yang dinyatakan dalam
notis penguatkuasaan itu untuk meremedi pelanggaran itu
atau, mengikut hal keadaan, perkara yang menyebabkannya
dalam apa-apa tempoh yang dinyatakan dalam notis
penguatkuasaan itu; dan

(D) yang mengarahkan, jika perlu, agensi pelaporan kredit
yang berkaitan untuk berhenti memproses maklumat
kredit itu sementara menunggu agensi pelaporan kredit
yang berkaitan meremedi pelanggaran itu.

(2) Pendaftar hendaklah, dalam menentukan sama ada untuk
menyampaikan suatu notis penguatkuasaan, menimbangkan sama
ada pelanggaran atau perkara yang berhubungan dengan notis
penguatkuasaan itu telah menyebabkan atau berkemungkinan akan
menyebabkan kerosakan atau distres kepada pelanggan maklumat
kredit yang berhubungan dengan pelanggaran atau perkara itu.

(3) Langkah yang dinyatakan dalam notis penguatkuasaan untuk
meremedi pelanggaran atau perkara yang berhubungan dengan
notis penguatkuasaan itu boleh dibuat—

_(a) sehingga apa-apa takat dengan merujuk kepada mana-_
mana tataamalan yang dikeluarkan di bawah seksyen 75;
atau

_(b) supaya memberi agensi pelaporan kredit yang berkaitan_
itu suatu pilihan antara cara-cara yang berlainan untuk
meremedi pelanggaran atau perkara itu.

(4) Tempoh yang dinyatakan dalam suatu notis penguatkuasaan
di bawah subseksyen (1) untuk mengambil langkah yang dinyatakan
dalamnya tidak boleh habis tempoh sebelum berakhirnya tempoh
yang dinyatakan dalam subseksyen 59(2) yang dalam tempoh itu
suatu rayuan terhadap notis penguatkuasaan itu boleh dibuat dan,
jika rayuan sedemikian dibuat, langkah itu tidak perlu diambil
sementara menunggu penentuan atau penarikan balik rayuan
itu.


-----

46 _Rang Undang-Undang_

(5) Walau apa pun subseksyen (4), jika Pendaftar berpendapat
bahawa oleh sebab hal keadaan khas langkah yang dinyatakan
dalam notis penguatkuasaan itu patut diambil atas alasan
keterdesakan—

_(a) dia boleh memasukkan suatu pernyataan yang bermaksud_
sedemikian dalam notis penguatkuasaan itu berserta dengan
sebab-sebab mengapa dia berpendapat sedemikian; dan

_(b) jika pernyataan itu telah dimasukkan sedemikian,_
subseksyen (4) tidak terpakai tetapi notis penguatkuasaan
itu tidak boleh menghendaki langkah itu diambil sebelum
berakhirnya tempoh tujuh hari bermula dari tarikh notis
penguatkuasaan itu disampaikan.

(6) Sesuatu rayuan boleh dibuat kepada Menteri terhadap suatu
notis penguatkuasaan oleh agensi pelaporan kredit yang berkaitan
mengikut seksyen 59.

(7) Jika Pendaftar—

_(a) membentuk suatu pendapat yang disebut dalam subseksyen (1)_
berkenaan dengan agensi pelaporan kredit yang berkaitan
pada bila-bila masa sebelum suatu penyiasatan diselesaikan;
dan

_(b) juga berpendapat bahawa, oleh sebab hal keadaan khas,_
suatu notis penguatkuasaan patut disampaikan kepada
agensi pelaporan kredit yang berkaitan atas alasan
keterdesakan,

dia boleh menyampaikan notis penguatkuasaan itu walaupun
penyiasatan itu belum diselesaikan dan, dalam mana-mana hal
sedemikian—

(A) Pendaftar hendaklah, tanpa menjejaskan apa-apa perkara lain
yang hendaklah dimasukkan dalam notis penguatkuasaan
itu, menyatakan dalam notis penguatkuasaan itu sebabsebab mengapa dia mempunyai pendapat yang disebut
dalam perenggan _(b); dan_

(B) peruntukan lain Akta ini, termasuk seksyen ini, hendaklah
ditafsirkan dengan sewajarnya.


-----

_Agensi Pelaporan Kredit_ 47

(8) Seseorang yang tidak mematuhi suatu notis penguatkuasaan
melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Pengubahan atau pembatalan notis penguatkuasaan**

**40. Pendaftar boleh, atas inisiatifnya sendiri atau atas permohonan**
suatu agensi pelaporan kredit yang berkaitan, mengubah atau
membatalkan suatu notis penguatkuasaan yang disampaikan di
bawah subseksyen 39(1) melalui notis bertulis kepada agensi
pelaporan kredit yang berkaitan jika Pendaftar berpuas hati dengan
tindakan yang diambil oleh agensi pelaporan kredit yang berkaitan
untuk meremedi pelanggaran itu.

BAHAGIAN VII

PENGUATKUASAAN

**Pegawai diberi kuasa**

**41. Pendaftar boleh, sama ada pada amnya atau dalam apa-apa**
hal tertentu, secara bertulis memberi kuasa kepada mana-mana
pegawai yang dilantik di bawah subseksyen 6(1) atau 7(1) atau
mana-mana pegawai awam untuk menjalankan kuasa penguatkuasaan
di bawah Akta ini.

**Kad kuasa**

**42. (1) Pendaftar hendaklah mengeluarkan kepada setiap pegawai**
diberi kuasa suatu kad kuasa yang hendaklah ditandatangani oleh
Pendaftar.

(2) Bilamana pegawai diberi kuasa itu menjalankan mana-mana
kuasa penguatkuasaan di bawah Akta ini, dia hendaklah apabila
diminta menunjukkan kepada orang yang terhadapnya kuasa itu
sedang dijalankan kad kuasa yang telah dikeluarkan kepadanya
di bawah subseksyen (1).


-----

48 _Rang Undang-Undang_

**Kuasa penyiasatan**

**43. (1) Seseorang pegawai diberi kuasa boleh menyiasat pelakuan**
apa-apa kesalahan di bawah Akta ini.

(2) Bagi mengelakkan keraguan, diisytiharkan bahawa bagi
maksud Akta ini, pegawai diberi kuasa hendaklah mempunyai
segala atau mana-mana kuasa khas seorang pegawai polis tidak
kira apa jua pangkat berhubung dengan penyiasatan polis dalam
kes boleh tangkap sebagaimana yang diperuntukkan di bawah
Kanun Tatacara Jenayah [Akta 593], dan kuasa itu adalah sebagai
tambahan kepada kuasa yang diperuntukkan di bawah Akta ini
dan bukan pengurangan baginya.

**Penggeledahan dan penyitaan dengan waran**

**44. (1) Jika ternyata pada Majistret, atas maklumat bersumpah**
bertulis daripada pegawai diberi kuasa dan selepas apa-apa siasatan
sebagaimana yang didapati perlu oleh Majistret, bahawa terdapat
sebab yang munasabah untuk mempercayai bahawa—

_(a) mana-mana premis telah digunakan bagi; atau_

_(b) ada di dalam mana-mana premis keterangan yang perlu_
untuk menjalankan suatu penyiasatan mengenai,

pelakuan sesuatu kesalahan di bawah Akta ini, Majistret boleh
mengeluarkan waran yang memberi kuasa pegawai diberi kuasa yang
dinamakan dalam waran itu pada bila-bila masa yang munasabah
pada waktu siang atau malam dan dengan atau tanpa bantuan,
masuk ke dalam premis itu dan jika perlu dengan menggunakan
kekerasan.

(2) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa untuk penggeledahan
dan penyitaan—

_(a) apa-apa komputer, buku, akaun, data berkomputer atau_
dokumen lain yang mengandungi atau yang semunasabahnya
disyaki mengandungi maklumat tentang apa-apa kesalahan
yang disyaki telah dilakukan;

_(b) apa-apa papan tanda, kad, surat, risalah, lembaran atau_
notis yang menunjukkan atau yang menyiratkan bahawa
orang itu didaftarkan di bawah Akta ini; atau


-----

_Agensi Pelaporan Kredit_ 49

_(c) apa-apa kelengkapan, peralatan atau barang yang_
semunasabahnya dipercayai dapat memberikan keterangan
mengenai pelakuan kesalahan itu.

(3) Seorang pegawai diberi kuasa yang menjalankan
penggeledahan di bawah subseksyen (1) boleh, bagi maksud
menyiasat kesalahan itu, memeriksa mana-mana orang yang berada
di dalam atau di premis itu.

(4) Seorang pegawai diberi kuasa yang membuat pemeriksaan
terhadap seseorang di bawah subseksyen (3) atau seksyen 45
boleh menyita atau mengambil milik, dan menyimpan dalam
jagaan selamat semua benda selain pakaian yang perlu yang
dijumpai pada orang itu, dan apa-apa benda yang baginya ada
sebab untuk mempercayai bahawa benda itu merupakan peralatan
atau keterangan lain bagi kesalahan itu boleh ditahan sehingga
orang itu dilepaskan atau dibebaskan.

(5) Bilamana menjadi perlu untuk menyebabkan supaya seorang
perempuan diperiksa, pemeriksaan itu hendaklah dibuat oleh
seorang perempuan lain dengan penuh kesopanan.

(6) Jika, oleh sebab sifat, saiz atau amaunnya, pemindahan
mana-mana komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang yang disita di bawah seksyen
ini tidak boleh dilaksanakan, pegawai diberi kuasa itu hendaklah
dengan apa-apa cara mengelak komputer, buku, akaun, data
berkomputer atau dokumen lain, papan tanda, kad, surat, risalah,
lembaran, notis, kelengkapan, peralatan atau barang itu di dalam
premis atau bekas yang di dalamnya ia dijumpai.

(7) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen (6)
atau memindahkan mana-mana komputer, buku, akaun, data
berkomputer atau dokumen lain, papan tanda, kad, surat, risalah,
lembaran, notis, kelengkapan, peralatan atau barang yang telah
dilak atau cuba untuk berbuat demikian melakukan suatu kesalahan
dan boleh, apabila disabitkan, didenda tidak melebihi lima puluh
ribu ringgit atau dipenjarakan selama tempoh tidak melebihi enam
bulan atau kedua-duanya.


-----

50 _Rang Undang-Undang_

**Penggeledahan dan penyitaan tanpa waran**

**45. Jika seseorang pegawai diberi kuasa berpuas hati atas**
maklumat yang diterima bahawa dia mempunyai sebab yang
munasabah untuk mempercayai bahawa oleh sebab kelengahan
dalam memperoleh suatu waran geledah di bawah seksyen 44
penyiasatan akan terjejas atau keterangan mengenai pelakuan
sesuatu kesalahan mungkin diganggu, dipindahkan, dirosakkan atau
dimusnahkan, pegawai diberi kuasa itu boleh memasuki premis
itu dan menjalankan dalam, di dan berkenaan dengan premis itu
semua kuasa yang disebut dalam seksyen 44 dengan cara yang
sepenuhnya dan secukupnya seolah-olah dia telah diberi kuasa
untuk berbuat demikian oleh suatu waran yang dikeluarkan di
bawah seksyen itu.

**Capaian kepada data berkomputer**

**46. (1) Seorang pegawai diberi kuasa yang menjalankan suatu**
penggeledahan di bawah seksyen 44 dan 45 hendaklah diberi
capaian kepada data berkomputer sama ada disimpan dalam suatu
komputer atau selainnya.

(2) Bagi maksud seksyen ini, “capaian”—

_(a) termasuklah diberikan kata laluan, kod penyulitan, kod_
penyahsulitan, perisian atau perkakasan yang perlu dan
apa-apa cara lain yang dikehendaki untuk membolehkan
data berkomputer itu difahami; dan

_(b) mempunyai erti yang diberikan kepadanya oleh_
subseksyen 2(2) dan (5) Akta Jenayah Komputer 1997

[Akta 563].

**Waran boleh diterima walaupun cacat**

**47. Sesuatu waran geledah yang dikeluarkan di bawah Akta ini**
adalah sah dan boleh dikuatkuasakan walaupun apa-apa kecacatan,
kesilapan atau peninggalan dalamnya atau dalam permohonan bagi
waran itu, dan apa-apa komputer, buku, akaun, data berkomputer
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang disita di bawah
waran itu hendaklah boleh diterima sebagai keterangan dalam
mana-mana prosiding di bawah Akta ini.


-----

_Agensi Pelaporan Kredit_ 51

**Senarai komputer, buku, akaun, dsb., yang disita**

**48. (1) Kecuali sebagaimana yang diperuntukkan dalam**
subseksyen (2), jika apa-apa komputer, buku, akaun, data berkomputer
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang disita menurut Akta ini,
pegawai diberi kuasa yang membuat penyitaan itu—

_(a) hendaklah menyediakan—_

(i) suatu senarai komputer, buku, akaun, data
berkomputer atau dokumen lain, papan tanda,
kad, surat, risalah, lembaran, notis, kelengkapan,
peralatan atau barang yang disita dan hendaklah
menandatangani senarai itu; dan

(ii) suatu notis bertulis mengenai penyitaan itu yang
mengandungi alasan bagi penyitaan itu dan
hendaklah menandatangani notis itu; dan

_(b) hendaklah secepat yang dapat dilaksanakan menyampaikan_
suatu salinan senarai komputer, buku, akaun, data
berkomputer atau dokumen lain, papan tanda, kad, surat,
risalah, lembaran, notis, kelengkapan, peralatan atau
barang yang disita dan notis bertulis mengenai penyitaan
itu kepada penghuni premis yang telah digeledah itu,
atau kepada ejen atau pekhidmatnya di premis itu.

(2) Notis bertulis mengenai penyitaan itu tidak dikehendaki
untuk disampaikan menurut perenggan (1)(b) jika penyitaan
itu dibuat dalam kehadiran orang yang terhadapnya prosiding
di bawah Akta ini diniatkan akan diambil, atau dalam kehadiran
pemunya harta sedemikian atau ejennya, mengikut mana-mana
yang berkenaan.

(3) Jika premis itu tidak berpenghuni, pegawai diberi kuasa
hendaklah menampalkan suatu salinan senarai komputer, buku,
akaun, data berkomputer atau dokumen lain, papan tanda, kad,
surat, risalah, lembaran, notis, kelengkapan, peralatan atau barang
yang disita itu di tempat yang mudah dilihat di premis itu.

**Pelepasan komputer, buku, akaun, dsb., yang disita**

**49. (1) Jika apa-apa komputer, buku, akaun, data berkomputer**
atau dokumen lain, papan tanda, kad, surat, risalah, lembaran,


-----

52 _Rang Undang-Undang_

notis, kelengkapan, peralatan atau barang telah disita di bawah
Akta ini, pegawai diberi kuasa yang membuat penyitaan itu boleh,
selepas merujuk kepada Pendakwa Raya, melepaskan komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang itu kepada orang yang diputuskannya sebagai berhak
secara sah kepadanya, jika dia berpuas hati bahawa komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang itu tidak boleh dilucuthakkan di bawah Akta ini, dan tidak
dikehendaki selainnya bagi maksud apa-apa prosiding di bawah
Akta ini atau bagi maksud apa-apa pendakwaan di bawah manamana undang-undang bertulis lain, dan dalam hal ini pegawai diberi
kuasa yang membuat penyitaan itu, atau Kerajaan Persekutuan,
Pendaftar atau mana-mana orang yang bertindak bagi pihak
Kerajaan Persekutuan atau Pendaftar tidak boleh dikenakan apaapa prosiding oleh mana-mana orang jika penyitaan dan pelepasan
komputer, buku, akaun, data berkomputer atau dokumen lain,
papan tanda, kad, surat, risalah, lembaran, notis, kelengkapan,
peralatan atau barang itu telah dibuat dengan suci hati.

(2) Suatu rekod bertulis hendaklah dibuat oleh pegawai diberi
kuasa yang membuat pelepasan komputer, buku, akaun, data
berkomputer atau dokumen lain, papan tanda, kad, surat, risalah,
lembaran, notis, kelengkapan, peralatan atau barang di bawah
subseksyen (1) yang menyatakan secara terperinci hal keadaan
dan sebab bagi pelepasan itu, dan dia hendaklah menghantarkan
suatu salinan rekod itu kepada Pendakwa Raya dalam masa tujuh
hari dari pelepasan itu.

**Tiada kos atau ganti rugi yang berbangkit daripada penyitaan**
**boleh didapatkan**

**50. Tiada seorang pun boleh, dalam apa-apa prosiding di hadapan**
mana-mana mahkamah berkenaan dengan apa-apa komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang yang disita dalam menjalankan atau yang berupa sebagai
menjalankan mana-mana kuasa yang diberikan di bawah Akta ini,
berhak kepada kos prosiding itu atau kepada apa-apa ganti rugi
atau relief lain melainkan jika penyitaan itu dibuat tanpa sebab
yang munasabah.


-----

_Agensi Pelaporan Kredit_ 53

**Halangan untuk menggeledah**

**51. Mana-mana orang yang—**

_(a) enggan memberi mana-mana pegawai diberi kuasa akses_
kepada mana-mana premis yang pegawai diberi kuasa
itu berhak kepadanya di bawah Akta ini atau dalam
menjalankan apa-apa kewajipan yang dikenakan atau
kuasa yang diberikan di bawah Akta ini;

_(b) mengamang, menghalang, menggalang atau melengahkan_
mana-mana pegawai diberi kuasa dalam membuat apaapa kemasukan yang pegawai diberi kuasa itu berhak
membuatnya di bawah Akta ini, atau dalam melaksanakan
apa-apa kewajipan yang dikenakan atau kuasa yang
diberikan oleh Akta ini; atau

_(c)_ enggan memberi mana-mana pegawai diberi kuasa apaapa maklumat yang berhubungan dengan suatu kesalahan
atau kesalahan yang disyaki di bawah Akta ini atau
apa-apa maklumat lain yang boleh dikehendaki secara
munasabah daripadanya dan yang ada dalam pengetahuan
atau kuasanya untuk memberikannya,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi dua tahun atau didenda
tidak melebihi dua ratus ribu ringgit atau kedua-duanya.

**Kuasa untuk menghendaki pengemukaan komputer, buku,**
**akaun, dsb.**

**52. Seorang pegawai diberi kuasa hendaklah, bagi maksud**
pelaksanaan Bahagian ini, mempunyai kuasa untuk membuat
semua atau mana-mana yang berikut:

_(a) menghendaki pengemukaan apa-apa komputer, buku, akaun,_
data berkomputer atau dokumen lain yang disimpan
oleh agensi pelaporan kredit atau mana-mana orang
lain dan untuk memeriksa, meneliti dan memuat turun
daripadanya, membuat salinan atau mengambil cabutan
daripadanya;

_(b) menghendaki pengemukaan apa-apa dokumen pengenalan_
daripada mana-mana orang berhubung dengan apa-apa
perbuatan atau kesalahan di bawah Akta ini;


-----

54 _Rang Undang-Undang_

_(c) membuat apa-apa siasatan yang perlu untuk memastikan_
sama ada peruntukan Akta ini telah dipatuhi.

**Kuasa untuk menghendaki kehadiran orang yang mempunyai**
**pengetahuan tentang kes**

**53. (1) Seorang pegawai diberi kuasa yang menjalankan suatu**
penyiasatan di bawah Akta ini boleh melalui perintah bertulis
menghendaki kehadiran di hadapannya mana-mana orang yang
pada pendapat pegawai diberi kuasa itu mempunyai pengetahuan
tentang fakta dan hal keadaan kes itu, dan orang itu hendaklah
hadir sebagaimana yang dikehendaki sedemikian.

(2) Jika mana-mana orang enggan atau tidak hadir sebagaimana
yang dikehendaki sedemikian, pegawai diberi kuasa itu boleh
melaporkan keengganan atau ketidakhadiran itu kepada seorang
Majistret yang hendaklah mengeluarkan suatu saman untuk
memastikan kehadiran orang itu sebagaimana yang dikehendaki
oleh perintah yang dibuat di bawah subseksyen (1).

**Pemeriksaan orang yang mempunyai pengetahuan tentang**
**kes**

**54. (1) Seorang pegawai diberi kuasa yang menjalankan suatu**
penyiasatan di bawah Akta ini boleh memeriksa secara lisan
mana-mana orang yang dikatakan mempunyai pengetahuan tentang
fakta dan hal keadaan kes itu dan hendaklah mengubah ke dalam
bentuk bertulis apa-apa pernyataan yang dibuat oleh orang yang
diperiksa sedemikian.

(2) Orang itu adalah terikat untuk menjawab semua soalan
yang berhubungan dengan kes itu yang diajukan kepadanya oleh
pegawai diberi kuasa itu:

Dengan syarat bahawa orang itu boleh enggan menjawab apaapa soalan yang jawapannya berkecenderungan mendedahkannya
kepada pertuduhan jenayah atau penalti atau pelucuthakan.

(3) Seseorang yang membuat suatu pernyataan di bawah seksyen
ini adalah terikat di sisi undang-undang untuk menyatakan yang
benar, sama ada pernyataan itu dibuat secara keseluruhannya atau
sebahagiannya dalam menjawab soalan atau tidak.


-----

_Agensi Pelaporan Kredit_ 55

(4) Pegawai diberi kuasa yang memeriksa seseorang di bawah
subseksyen (1) hendaklah terlebih dahulu memaklumkan orang
itu mengenai peruntukan subseksyen (2) dan (3).

(5) Sesuatu pernyataan yang dibuat oleh mana-mana orang
di bawah seksyen ini hendaklah, bilamana mungkin, dicatat secara
bertulis dan ditandatangani oleh orang yang membuatnya atau
dilekatkan cap ibu jarinya, mengikut mana-mana yang berkenaan,
selepas pernyataan itu dibaca kepadanya dalam bahasa yang
dibuatnya dan selepas dia diberi peluang untuk membuat apa-apa
pembetulan yang dia mahu.

**Kebolehterimaan pernyataan sebagai keterangan**

**55. (1) Kecuali sebagaimana yang diperuntukkan dalam seksyen ini,**
tiada pernyataan yang dibuat oleh mana-mana orang kepada seorang
pegawai diberi kuasa dalam penjalanan suatu penyiasatan yang
dibuat di bawah Akta ini boleh digunakan sebagai keterangan.

(2) Apabila mana-mana saksi dipanggil bagi pihak pendakwaan
atau pembelaan, selain tertuduh, mahkamah hendaklah, atas
permintaan tertuduh atau pendakwa, merujuk kepada apa-apa
pernyataan yang dibuat oleh saksi itu kepada pegawai diberi
kuasa dalam penjalanan penyiasatan di bawah Akta ini dan
boleh kemudian, jika mahkamah fikirkan patut demi kepentingan
keadilan, mengarahkan supaya tertuduh diberikan suatu salinan
pernyataan itu dan pernyataan itu boleh digunakan untuk mencabar
kebolehpercayaan saksi itu mengikut cara yang diperuntukkan
dalam Akta Keterangan 1950.

(3) Jika tertuduh telah membuat suatu pernyataan semasa
penjalanan suatu penyiasatan, pernyataan itu boleh diterima sebagai
keterangan bagi meyokong pembelaannya semasa penjalanan
perbicaraan.

(4) Tiada apa-apa jua dalam seksyen ini hendaklah
disifatkan terpakai bagi apa-apa pernyataan yang dibuat dalam
penjalanan perbarisan cam atau termasuk dalam seksyen 27 atau
perenggan 32(1)(a), _(i) dan_ _(j) Akta Keterangan 1950._


-----

56 _Rang Undang-Undang_

(5) Apabila mana-mana orang dipertuduh atas apa-apa kesalahan
berhubung dengan—

_(a) pembuatan; atau_

_(b) kandungan,_

apa-apa pernyataan yang dibuat olehnya kepada seorang pegawai
diberi kuasa semasa penjalanan sesuatu penyiasatan yang dibuat di
bawah Akta ini, pernyataan itu boleh digunakan sebagai keterangan
dalam kes pendakwaan.

**Pelucuthakan komputer, buku, akaun, dsb., yang disita**

**56. (1) Apa-apa komputer, buku, akaun, data berkomputer**
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang disita boleh
dilucuthakkan.

(2) Suatu perintah bagi pelucuthakan komputer, buku, akaun,
data berkomputer atau dokumen lain, papan tanda, kad, surat,
risalah, lembaran, notis, kelengkapan, peralatan atau barang yang
disita dan boleh dilucuthakkan di bawah Akta ini hendaklah
dibuat oleh mahkamah yang di hadapannya pendakwaan berkenaan
dengannya telah diadakan jika dibuktikan sehingga memuaskan
hati mahkamah bahawa suatu kesalahan di bawah Akta ini telah
dilakukan dan bahawa komputer, buku, akaun, data berkomputer
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang disita itu ialah
hal perkara bagi atau telah digunakan dalam pelakuan kesalahan
itu, walaupun tiada seorang pun telah disabitkan atas kesalahan
itu.

(3) Jika tidak ada pendakwaan berkenaan dengan apa-apa
komputer, buku, akaun, data berkomputer atau dokumen lain,
papan tanda, kad, surat, risalah, lembaran, notis, kelengkapan,
peralatan atau barang yang disita di bawah Akta ini, komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang itu hendaklah diambil kira dan disifatkan terlucut hak
apabila habis tempoh satu bulan kalendar dari tarikh penyampaian
notis ke alamat yang terakhir diketahui orang yang daripadanya
komputer, buku, akaun, data berkomputer atau dokumen lain, papan


-----

_Agensi Pelaporan Kredit_ 57

tanda, kad, surat, risalah, lembaran, notis, kelengkapan, peralatan
atau barang disita yang menyatakan bahawa tidak ada pendakwaan
berkenaan dengan komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang itu, melainkan jika sebelum
habis tempoh itu suatu tuntutan baginya dibuat mengikut cara
yang dinyatakan dalam subseksyen (4), (5) dan (6).

(4) Mana-mana orang yang menuntut bahawa dia ialah pemunya
komputer, buku, akaun, data berkomputer atau dokumen lain,
papan tanda, kad, surat, risalah, lembaran, notis, kelengkapan,
peralatan atau barang yang disebut dalam subseksyen (3) dan
bahawa komputer, buku, akaun, data berkomputer atau dokumen
lain, papan tanda, kad, surat, risalah, lembaran, notis, kelengkapan,
peralatan atau barang itu tidak boleh dilucuthakkan boleh, secara
sendiri atau melalui ejennya yang diberi kuasa secara bertulis,
memberikan notis bertulis kepada pegawai diberi kuasa yang
dalam milikannya komputer, buku, akaun, data berkomputer
atau dokumen lain, papan tanda, kad, surat, risalah, lembaran,
notis, kelengkapan, peralatan atau barang itu dipegang bahawa
dia menuntut komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang itu.

(5) Apabila notis di bawah subseksyen (4) diterima, pegawai
diberi kuasa hendaklah merujukkan perkara itu kepada Majistret
bagi keputusannya.

(6) Majistret yang perkara itu dirujukkan kepadanya di bawah
subseksyen (5) hendaklah mengeluarkan suatu saman yang
menghendaki orang yang menuntut bahawa dia ialah pemunya
komputer, buku, akaun, data berkomputer atau dokumen lain,
papan tanda, kad, surat, risalah, lembaran, notis, kelengkapan,
peralatan atau barang itu dan orang yang daripadanya komputer,
buku, akaun, data berkomputer atau dokumen lain, papan tanda,
kad, surat, risalah, lembaran, notis, kelengkapan, peralatan atau
barang itu disita untuk hadir di hadapan Majistret itu, dan apabila
mereka hadir atau apabila mereka tidak hadir, setelah dibuktikan
bahawa saman itu telah disampaikan dengan sewajarnya, Majistret
hendaklah meneruskan pemeriksaan perkara itu dan, apabila
dibuktikan bahawa suatu kesalahan di bawah Akta ini telah
dilakukan dan bahawa komputer, buku, akaun, data berkomputer
atau dokumen lain, papan tanda, kad, surat, risalah, lembaran,


-----

58 _Rang Undang-Undang_

notis, kelengkapan, peralatan atau barang yang disita itu ialah
hal perkara bagi atau telah digunakan dalam pelakuan kesalahan
itu, Majistret hendaklah memerintahkan supaya komputer, buku,
akaun, data berkomputer atau dokumen lain, papan tanda, kad,
surat, risalah, lembaran, notis, kelengkapan, peralatan atau barang
itu dilucuthakkan, dan hendaklah, jika tidak ada bukti sedemikian,
memerintahkan pelepasannya.

(7) Apa-apa komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang yang dilucuthakkan atau
disifatkan terlucut hak hendaklah diserahkan kepada Pendaftar
dan hendaklah dilupuskan mengikut apa-apa cara yang difikirkan
patut oleh Pendaftar.

**Percantuman kesalahan**

**57. Walau apa pun apa-apa jua yang terkandung dalam**
seksyen 164 Kanun Tatacara Jenayah, jika seseorang dituduh
melakukan lebih daripada satu kesalahan di bawah Akta ini, dia
boleh dipertuduh atas dan dibicarakan dalam satu perbicaraan
bagi apa-apa bilangan kesalahan yang dilakukan dalam jangka
masa bagi apa-apa tempoh masa.

**Kuasa menangkap**

**58. (1) Seorang pegawai diberi kuasa atau pegawai polis boleh**
menangkap tanpa waran mana-mana orang yang dia percaya
dengan munasabah telah melakukan atau cuba melakukan sesuatu
kesalahan di bawah Akta ini.

(2) Seorang pegawai diberi kuasa yang membuat tangkapan
di bawah subseksyen (1) hendaklah tanpa kelengahan yang tidak
perlu menyerahkan orang yang ditangkap sedemikian kepada pegawai
polis yang paling hampir atau, jika tiada pegawai polis, membawa
orang itu ke balai polis yang paling hampir, dan selepas itu orang
itu hendaklah diperlakukan sebagaimana yang diperuntukkan oleh
undang-undang yang berhubungan dengan tatacara jenayah yang
sedang berkuat kuasa seolah-olah dia ditangkap oleh seorang
pegawai polis.


-----

_Agensi Pelaporan Kredit_ 59

BAHAGIAN VIII

PELBAGAI

**Rayuan kepada Menteri**

**59.** (1) Seseorang yang terkilan dengan keputusan Pendaftar
boleh merayu kepada Menteri.

(2) Sesuatu rayuan hendaklah dibuat secara bertulis kepada
Menteri dalam masa tiga puluh hari dari tarikh keputusan Pendaftar
atau, dalam hal suatu notis penguatkuasaan, dalam masa tiga
puluh hari selepas notis penguatkuasaan disampaikan kepada
agensi pelaporan kredit yang berkaitan, dan perayu hendaklah
menyampaikan suatu salinan rayuan itu kepada Pendaftar.

(3) Rayuan itu hendaklah menyatakan secara ringkas kandungan
keputusan Pendaftar yang terhadapnya rayuan dibuat kepada
Menteri, mengandungi suatu alamat di mana apa-apa notis atau
dokumen yang berkaitan dengan rayuan itu boleh disampaikan
kepada perayu atau peguam belanya, dan hendaklah ditandatangani
oleh perayu itu atau peguam belanya.

(4) Sementara menunggu keputusan rayuan oleh Menteri, sesuatu
keputusan Pendaftar adalah sah, mengikat dan boleh dikuatkuasakan,
kecuali jika suatu rayuan terhadap notis penguatkuasaan telah
dibuat kepada Menteri mengikut subseksyen (2), atau suatu
penggantungan keputusan Pendaftar telah dimohon di bawah
subseksyen (5) dan dibenarkan oleh Menteri.

(5) Seseorang yang terkilan boleh memohon secara bertulis
kepada Menteri untuk suatu penggantungan keputusan Pendaftar
pada atau selepas rayuan dibuat kepada Menteri di bawah
subseksyen (1).

(6) Menteri hendaklah, selepas menimbangkan rayuan itu,
membuat apa-apa keputusan yang difikirkannya patut dan keputusan
Menteri adalah muktamad dan mengikat pada pihak-pihak dalam
rayuan itu.


-----

60 _Rang Undang-Undang_

**Pengecualian**

**60.** (1) Menteri boleh, atas syor Pendaftar, jika didapatinya selaras
dengan maksud Akta ini atau demi kepentingan awam, melalui
perintah yang disiarkan dalam Warta mengecualikan sesuatu agensi
pelaporan kredit, seseorang atau mana-mana golongan, kategori
atau perihalan orang, daripada semua atau mana-mana peruntukan
Akta ini bagi apa-apa tempoh dan tertakluk kepada apa-apa terma
dan syarat yang dinyatakan oleh Menteri.

(2) Menteri boleh pada bila-bila masa, atas syor Pendaftar,
melalui perintah yang disiarkan dalam Warta, membatalkan manamana perintah yang dibuat di bawah subseksyen (1).

**Pemindahan maklumat kredit ke tempat di luar Malaysia**

**61. (1) Sesuatu agensi pelaporan kredit tidak boleh memindahkan**
apa-apa maklumat kredit pelanggan ke suatu tempat di luar
Malaysia melainkan jika ke mana-mana tempat yang dinyatakan
oleh Menteri, atas syor Pendaftar, melalui pemberitahuan yang
disiarkan dalam _Warta._

(2) Bagi maksud subseksyen (1), Menteri boleh menyatakan
mana-mana tempat di luar Malaysia jika—

_(a)_ di tempat itu ada berkuat kuasa mana-mana undang-undang
yang sebahagian besarnya serupa dengan undang-undang
yang diperuntukkan di bawah Akta ini, atau yang dapat
digunakan bagi maksud yang sama dengan Akta ini;
atau

_(b)_ tempat itu memastikan suatu tahap perlindungan yang
mencukupi berhubung dengan pemprosesan maklumat
kredit yang sekurang-kurangnya setara dengan tahap
pelindungan yang diberikan oleh Akta ini.

(3) Walau apa pun subseksyen (1), sesuatu agensi pelaporan
kredit boleh memindahkan apa-apa maklumat kredit ke suatu
tempat di luar Malaysia jika—

_(a) pelanggan telah memberikan persetujuannya terhadap_
pemindahan itu;


-----

_Agensi Pelaporan Kredit_ 61

_(b) pemindahan itu perlu bagi pelaksanaan suatu kontrak_
antara pelanggan dengan agensi pelaporan kredit itu;

_(c) pemindahan itu perlu bagi penyempurnaan atau pelaksanaan_
suatu kontrak antara agensi pelaporan kredit itu dengan
seorang yang melanggan atau orang lain yang—

(i) dibuat atas permintaan pelanggan itu; atau

(ii) adalah untuk kepentingan pelanggan itu;

_(d) pemindahan itu adalah bagi maksud apa-apa prosiding_
undang-undang atau bagi maksud mendapat nasihat
undang-undang atau untuk mewujudkan, menjalankan
atau mempertahankan hak undang-undang;

_(e) agensi pelaporan kredit itu mempunyai alasan yang_
munasabah untuk mempercayai bahawa dalam segala
hal keadaan mengenai hal itu—

(i) pemindahan itu adalah bagi mengelakkan atau
mengurangkan tindakan kredit yang tidak
memuaskan terhadap pelanggan itu;

(ii) adalah tidak praktik untuk mendapatkan persetujuan
bertulis pelanggan itu mengenai pemindahan itu;
dan

(iii) jika persetujuan itu boleh didapatkan secara praktik,
pelanggan itu akan memberikan persetujuannya;

_(f) agensi pelaporan kredit itu telah mengambil segala langkah_
pencegahan yang munasabah dan telah menjalankan segala
usaha yang wajar untuk memastikan bahawa maklumat
kredit itu tidak akan diproses di tempat itu mengikut
apa-apa cara yang, jika tempat itu ialah Malaysia, akan
menjadi suatu pelanggaran Akta ini; atau

_(g)_ pemindahan itu perlu untuk melindungi kepentingan
pelanggan itu atau pangkalan data maklumat kredit yang
dimiliki oleh agensi pelaporan kredit itu.

(4) Jika Pendaftar mempunyai alasan yang munasabah untuk
mempercayai bahawa di tempat yang dinyatakan di bawah
subseksyen (1) mana-mana undang-undang yang sebahagian


-----

62 _Rang Undang-Undang_

besarnya serupa dengan undang-undang yang diperuntukkan
di bawah Akta ini atau yang dapat digunakan bagi maksud yang
sama dengan Akta ini tidak lagi bekuat kuasa—

_(a) Pendaftar hendaklah membuat apa-apa syor kepada_
Menteri yang hendaklah, sama ada dengan membatalkan
atau meminda pemberitahuan yang dibuat di bawah
subseksyen (1), menyebabkan tempat itu terhenti menjadi
suatu tempat yang maklumat kredit boleh dipindahkan
kepadanya di bawah seksyen ini; dan

_(b)_ agensi pelaporan kredit itu hendaklah berhenti memindahkan
apa-apa maklumat kredit mengenai seorang pelanggan
kepada tempat itu mulai tempoh masa yang dinyatakan
oleh Menteri dalam pemberitahuan itu.

(5) Sesuatu agensi pelaporan kredit yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi dua ratus ribu ringgit atau
dipenjarakan selama tempoh tidak melebihi dua tahun atau keduaduanya.

**Pengumpulan, dsb., maklumat kredit dengan menyalahi**
**undang-undang**

**62. (1) Seseorang tidak boleh dengan disedarinya atau secara**
melulu, tanpa persetujuan agensi pelaporan kredit—

_(a)_ mengumpul atau menzahirkan maklumat kredit yang
dipegang oleh agensi pelaporan kredit itu; atau

_(b) memperoleh penzahiran maklumat kredit yang dipegang_
oleh agensi pelaporan kredit itu kepada orang lain.

(2) Subseksyen (1) tidak terpakai bagi seseorang yang
menunjukkan—

_(a)_ bahawa pengumpulan atau penzahiran maklumat kredit
atau pemerolehan penzahiran maklumat kredit itu—

(i) perlu bagi maksud menghalang atau mengesan
sesuatu jenayah atau bagi maksud penyiasatan;
atau


-----

_Agensi Pelaporan Kredit_ 63

(ii) dikehendaki atau dibenarkan oleh atau di bawah
mana-mana undang-undang atau oleh perintah
mahkamah;

_(b)_ bahawa dia bertindak atas kepercayaan yang munasabah
bahawa dia ada hak di sisi undang-undang untuk
mengumpul atau menzahirkan maklumat kredit itu atau
untuk memperoleh penzahiran maklumat kredit itu kepada
orang lain; atau

_(c)_ bahawa dia bertindak atas kepercayaan yang munasabah
bahawa dia akan mendapatkan persetujuan agensi pelaporan
kredit jika agensi pelaporan kredit itu mengetahui mengenai
pengumpulan atau penzahiran maklumat kredit itu atau
pemerolehan penzahiran maklumat kredit itu dan hal
keadaan mengenainya.

(3) Seseorang yang mengumpul atau menzahirkan maklumat
kredit atau memperoleh penzahiran maklumat kredit dengan
melanggar subseksyen (1) melakukan suatu kesalahan.

(4) Seseorang yang menjual maklumat kredit melakukan suatu
kesalahan jika dia telah mengumpul maklumat kredit itu dengan
melanggar subseksyen (1).

(5) Seseorang yang menawar untuk menjual maklumat kredit
melakukan suatu kesalahan jika—

_(a) dia telah mengumpul maklumat kredit itu dengan melanggar_
subseksyen (1); atau

_(b) dia kemudiannya mengumpul maklumat kredit itu dengan_
melanggar subseksyen (1).

(6) Bagi maksud subseksyen (5), sesuatu iklan yang menunjukkan
bahawa maklumat kredit adalah untuk dijual atau mungkin akan
dijual merupakan suatu tawaran untuk menjual maklumat kredit
itu.

(7) Seseorang yang melakukan suatu kesalahan di bawah seksyen
ini boleh, apabila disabitkan, didenda tidak melebihi lima ratus
ribu ringgit atau dipenjarakan selama tempoh tidak melebihi dua
tahun atau kedua-duanya.


-----

64 _Rang Undang-Undang_

**Persubahatan dan percubaan boleh dihukum sebagai**
**kesalahan**

**63.** (1) Seseorang yang bersubahat dalam pelakuan atau yang
cuba melakukan apa-apa kesalahan di bawah Akta ini adalah
bersalah atas kesalahan itu dan boleh, apabila disabitkan, dikenakan
hukuman yang diperuntukkan bagi kesalahan itu.

(2) Seseorang yang melakukan apa-apa perbuatan persediaan
untuk atau sebagai pelanjutan kepada pelakuan apa-apa kesalahan
di bawah Akta ini adalah bersalah atas kesalahan itu dan boleh,
apabila disabitkan, dikenakan hukuman yang diperuntukkan bagi
kesalahan itu:

Dengan syarat bahawa apa-apa tempoh pemenjaraan yang dikenakan
tidak boleh melebihi setengah daripada tempoh maksimum yang
diperuntukkan bagi kesalahan itu.

**Pengkompaunan kesalahan**

**64.** (1) Pendaftar boleh, dengan keizinan bertulis Pendakwa
Raya, mengkompaun apa-apa kesalahan yang dilakukan oleh
mana-mana orang di bawah Akta ini dan yang ditetapkan sebagai
kesalahan boleh kompaun dengan membuat suatu tawaran bertulis
kepada orang yang disyaki telah melakukan kesalahan itu untuk
mengkompaun kesalahan itu apabila dibayar kepada Pendaftar
suatu amaun wang yang tidak melebihi lima puluh peratus amaun
denda maksimum bagi kesalahan itu dalam masa yang dinyatakan
dalam tawaran bertulisnya.

(2) Suatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu atau apa-apa masa lanjutan yang
diberikan oleh Pendaftar, pendakwaan bagi kesalahan itu boleh
dimulakan pada bila-bila masa selepas itu terhadap orang yang
kepadanya tawaran itu dibuat.

(3) Jika sesuatu kesalahan telah dikompaun di bawah
subseksyen (1), tiada pendakwaan boleh dimulakan berkenaan
dengan kesalahan itu terhadap orang yang kepadanya tawaran
mengkompaun itu dibuat, dan apa-apa komputer, buku, akaun, data


-----

_Agensi Pelaporan Kredit_ 65

berkomputer atau dokumen lain, papan tanda, kad, surat, risalah,
lembaran, notis, kelengkapan, peralatan atau barang yang disita
berkaitan dengan kesalahan itu boleh dilepaskan atau dilucuthakkan
oleh Pendaftar, tertakluk kepada apa-apa terma dan syarat yang
difikirkannya patut dikenakan mengikut syarat kompaun itu.

(4) Semua jumlah wang yang diterima oleh Pendaftar
di bawah seksyen ini hendaklah dibayar ke dalam Kumpulan
Wang Disatukan Persekutuan.

**Kesalahan oleh pertubuhan perbadanan**

**65. (1) Jika sesuatu pertubuhan perbadanan melakukan suatu**
kesalahan di bawah Akta ini, mana-mana orang yang pada masa
pelakuan kesalahan itu ialah pengarah atau pegawai pertubuhan
perbadanan itu atau yang berupa bertindak atas apa-apa sifat
sedemikian atau yang mengikut apa-apa cara atau sehingga apaapa takat bertanggungjawab bagi pengurusan apa-apa hal-ehwal
pertubuhan perbadanan itu atau yang membantu dalam pengurusan
sedemikian—

_(a)_ boleh dipertuduh secara berasingan atau bersesama dalam
prosiding yang sama bersekali dengan pertubuhan
perbadanan itu; dan

_(b)_ jika pertubuhan perbadanan itu didapati telah melakukan
kesalahan itu, hendaklah disifatkan telah melakukan
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa
pengetahuannya, persetujuannya atau pembiarannya;
dan

(ii) bahawa dia telah mengambil segala langkah
pencegahan yang munasabah dan telah menjalankan
usaha yang wajar untuk mengelakkan pelakuan
kesalahan itu.

(2) Jika mana-mana orang boleh dikenakan apa-apa hukuman
atau penalti di bawah Akta ini bagi perbuatan, peninggalan,
pengabaian atau keingkarannya, dia boleh dikenakan hukuman
atau penalti yang sama bagi tiap-tiap perbuatan, peninggalan,


-----

66 _Rang Undang-Undang_

pengabaian atau keingkaran mana-mana pekerja atau ejennya,
atau pekerja ejen itu, jika perbuatan, peninggalan, pengabaian
atau keingkaran itu telah dilakukan—

_(a)_ oleh pekerja orang itu dalam masa penggajiannya;

_(b)_ oleh ejen itu semasa bertindak bagi pihak orang itu;
atau

_(c)_ oleh pekerja ejen itu dalam masa penggajiannya dengan
ejen itu atau selainnya bagi pihak ejen itu yang bertindak
bagi pihak orang itu.

**Pendakwaan**

**66. Tiada pendakwaan bagi sesuatu kesalahan di bawah Akta**
ini boleh dimulakan kecuali oleh atau dengan keizinan bertulis
Pendakwa Raya.

**Bidang kuasa untuk membicarakan kesalahan**

**67. Walau apa pun mana-mana undang-undang bertulis lain yang**
berlawanan, Mahkamah Sesyen hendaklah mempunyai bidang kuasa
untuk membicarakan apa-apa kesalahan di bawah Akta ini dan
mengenakan hukuman penuh bagi apa-apa kesalahan sedemikian
di bawah Akta ini.

**Penyampaian notis atau dokumen lain**

**68. (1) Penyampaian sesuatu notis atau apa-apa dokumen lain**
kepada mana-mana orang hendaklah dilaksanakan—

_(a)_ dengan menghantar serah notis atau dokumen lain itu
kepada orang itu;

_(b)_ dengan meninggalkan notis atau dokumen lain itu di
alamat kediaman atau tempat perniagaan orang itu yang
akhir diketahui dalam suatu sampul yang dialamatkan
kepada orang itu; atau

_(c)_ dengan menghantarkan notis atau dokumen lain itu melalui
pos dalam suatu surat berdaftar Akuan Terima yang
dialamatkan kepada orang itu di alamat kediamannya
atau tempat perniagaannya yang akhir diketahui.


-----

_Agensi Pelaporan Kredit_ 67

(2) Jika orang yang kepadanya telah dialamatkan suatu
surat berdaftar Akuan Terima yang mengandungi apa-apa notis
atau dokumen lain yang mungkin diberikan di bawah Akta ini
dimaklumkan mengenai hakikat bahawa terdapat suatu surat
berdaftar Akuan Terima yang sedang menunggunya di pejabat
pos, dan orang itu enggan atau abai mengambil surat berdaftar
Akuan Terima itu, notis atau dokumen lain itu hendaklah disifatkan
telah disampaikan kepadanya pada tarikh yang dia dimaklumkan
sedemikian.

**Perlindungan terhadap guaman dan prosiding undang-undang**

**69. Tiada tindakan, guaman, pendakwaan atau prosiding lain**
boleh diambil atau dibawa, dimulakan atau dikekalkan dalam
mana-mana mahkamah terhadap—

_(a) Pendaftar;_

_(b) mana-mana Timbalan Pendaftar, Penolong Pendaftar,_
pegawai diberi kuasa atau mana-mana pegawai Pendaftar;
atau

_(c) mana-mana orang yang bertindak dengan sah bagi pihak_
Pendaftar,

berkenaan dengan apa-apa perbuatan atau peninggalan yang
dilakukan atau ditinggalkan olehnya dengan suci hati atas sifat
yang sedemikian.

**Perlindungan pemberi maklumat**

**70.** (1) Kecuali sebagaimana yang diperuntukkan dalam
subseksyen (2) dan (3), tiada saksi dalam mana-mana prosiding
sivil atau jenayah menurut Akta ini boleh dikehendaki atau
dibenarkan untuk menzahirkan nama atau alamat mana-mana
pemberi maklumat atau isi dan jenis maklumat yang diterima
daripadanya atau menyatakan apa-apa perkara yang mungkin
menyebabkan dia diketahui.

(2) Jika apa-apa komputer, buku, akaun, data berkomputer atau
dokumen lain, papan tanda, kad, surat, risalah, lembaran, notis,
kelengkapan, peralatan atau barang yang menjadi keterangan


-----

68 _Rang Undang-Undang_

atau yang boleh diperiksa dalam mana-mana jua prosiding sivil
atau jenayah mengandungi apa-apa entri yang menamakan atau
memperihalkan mana-mana pemberi maklumat dalamnya atau
yang mungkin menyebabkan dia diketahui, mahkamah hendaklah
menyebabkan supaya semua entri itu ditutup daripada penglihatan
atau dipadam hanya setakat yang perlu untuk melindungi pemberi
maklumat itu daripada diketahui.

(3) Jika dalam sesuatu perbicaraan bagi apa-apa kesalahan
di bawah Akta ini mahkamah, selepasa siasatan penuh ke dalam
kes itu, berpendapat bahawa pemberi maklumat itu dengan sengaja
membuat dalam aduannya suatu pernyataan material yang dia
tahu atau percaya adalah palsu atau tidak percaya adalah benar,
atau jika dalam mana-mana prosiding lain mahkamah berpendapat
bahawa keadilan tidak dapat dilaksanakan sepenuhnya antara pihakpihak dalam prosiding itu tanpa mengetahui pemberi maklumat
itu, mahkamah boleh menghendaki pengemukaan aduan asal, jika
bertulis, dan membenarkan siasatan dan menghendaki penzahiran
sepenuhnya tentang pemberi maklumat itu.

**Obligasi kerahsiaan**

**71. (1) Kecuali bagi apa-apa maksud Akta ini atau bagi maksud**
apa-apa prosiding sivil atau jenayah di bawah mana-mana undangundang bertulis atau jika selainnya dibenarkan oleh Menteri—

_(a)_ Pendaftar, Timbalan Pendaftar, Penolong Pendaftar, pegawai
diberi kuasa atau pegawai Pendaftar, sama ada semasa
atau selepas tempoh jawatan atau penggajiannya, tidak
boleh menzahirkan apa-apa maklumat yang diperolehnya
semasa menjalankan kewajipannya; dan

_(b)_ tiada seorang pun yang telah melalui apa-apa cara
mendapat akses kepada apa-apa maklumat atau dokumen
yang berhubungan dengan hal-ehwal Pendaftar boleh
menzahirkan maklumat atau dokumen itu.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
satu ratus ribu ringgit atau dipenjarakan selama tempoh tidak
melebihi satu tahun atau kedua-duanya.


-----

_Agensi Pelaporan Kredit_ 69

**Kuasa Menteri untuk membuat peraturan-peraturan**

**72.** (1) Menteri boleh membuat apa-apa peraturan yang perlu
atau suai manfaat bagi maksud pelaksanaan peruntukan Akta
ini.

(2) Tanpa menjejaskan keluasan kuasa yang diberikan oleh
subseksyen (1), Menteri boleh membuat peraturan-peraturan bagi
semua atau mana-mana maksud yang berikut:

_(a)_ mengawal selia semua perkara yang berhubungan dengan
pendaftaran agensi pelaporan kredit, termasuk menetapkan
fi pendaftaran dan fi pembaharuan;

_(b)_ memperuntukkan dan menetapkan apa-apa fi yang hendak
dikenakan oleh agensi pelaporan kredit dan apa-apa fi
lain yang kena dibayar berkaitan dengan pengadaan apaapa perkhidmatan atau apa-apa perkara di bawah Akta
ini;

_(c)_ mengawal selia tatacara berkenaan dengan pemeriksaan
sistem data, penyiasatan aduan dan pengeluaran notis
penguatkuasaan, dan semua perkara yang berhubungan
dengannya;

_(d)_ menetapkan kesalahan yang boleh dikompaun dan borang
yang hendak digunakan dan kaedah dan tatacara bagi
pengkompaunan kesalahan itu;

_(e)_ menetapkan apa-apa perkara yang baginya Akta ini membuat
peruntukan nyata supaya dibuat melalui peraturanperaturan;

_(f)_ menetapkan semua perkara lain yang perlu atau suai
manfaat ditetapkan bagi melaksanakan Akta ini.

(3) Peraturan-peraturan yang dibuat di bawah seksyen ini atau
mana-mana perundangan subsidiari lain yang dibuat di bawah Akta
ini boleh menetapkan apa-apa perbuatan atau peninggalan yang
melanggar peraturan-peraturan atau perundangan subsidiari lain
itu menjadi suatu kesalahan dan boleh menetapkan penalti denda
tidak melebihi dua ratus lima puluh ribu ringgit atau pemenjaraan
selama tempoh tidak melebihi dua tahun atau kedua-duanya.


-----

70 _Rang Undang-Undang_

**Pencegahan anomali**

**73. (1) Menteri boleh, melalui perintah yang disiarkan dalam**
_Warta, membuat apa-apa ubah suaian kepada peruntukan Akta_
ini yang ternyata kepadanya adalah perlu atau suai manfaat bagi
maksud menghapuskan apa-apa kesulitan atau mencegah apa-apa
anomali akibat mula berkuatkuasanya Akta ini.

(2) Menteri tidak boleh menjalankan kuasa yang diberikan
oleh subseksyen (1) selepas habis tempoh satu tahun dari tarikh
ditetapkan.

(3) Dalam seksyen ini, “ubah suaian” ertinya pindaan, tambahan,
pemotongan dan penggantian mana-mana peruntukan Akta ini.

**Kuasa Menteri untuk meminda Jadual Pertama dan Jadual**
**Kedua**

**74.** Menteri boleh, atas syor Pendaftar, dari semasa ke semasa,
melalui perintah yang disiarkan dalam Warta, mengubah, memotong,
menambah, menggantikan, atau selainnya meminda Jadual Pertama
dan Jadual Kedua.

**Kuasa untuk mengeluarkan Ringkasan Hak, tataamalan,**
**dsb.**

**75.** (1) Pendaftar hendaklah mengeluarkan suatu Ringkasan
Hak dalam apa-apa bentuk dan cara yang ditentukan olehnya
yang mengandungi maklumat mengenai agensi pelaporan kredit
dan suatu ringkasan hak pelanggan berkenaan dengan transaksi
yang melibatkan agensi pelaporan kredit itu sebagaimana yang
diperuntukkan di bawah Akta ini.

(2) Pendaftar boleh mengeluarkan secara amnya berkenaan
dengan Akta ini atau berkenaan dengan mana-mana peruntukan
tertentu Akta ini, atau secara amnya berkenaan dengan penjalanan
semua atau mana-mana agensi pelaporan kredit, dari semasa ke
semasa, tataamalan, garis panduan, pekeliling atau nota yang perlu
atau suai manfaat bagi melaksanakan sepenuhnya peruntukan Akta
ini, untuk menjalankan atau mencapai tujuan dan maksud Akta ini
atau mana-mana peruntukannya, atau bagi pelaksanaan peruntukan
Akta ini selanjutnya, dengan lebih baik dan lebih mudah.


-----

_Agensi Pelaporan Kredit_ 71

**Akta Perlindungan Data Peribadi 2009 tidak terpakai**

**76. Peruntukan Akta Perlindungan Data Peribadi 2009 [Akta    ]**
tidak terpakai bagi pemprosesan maklumat kredit oleh sesuatu
agensi pelaporan kredit.

BAHAGIAN IX

PERUNTUKAN KECUALIAN DAN PERALIHAN

**Menjalankan perniagaan pelaporan kredit sebelum permulaan**
**kuat kuasa Akta ini**

**77.** (1) Mana-mana orang yang telah menjalankan suatu perniagaan
pelaporan kredit sebelum tarikh ditetapkan boleh meneruskan
perniagaan itu seolah-olah Akta ini tidak diperbuat bagi tempoh
tiga bulan dari tarikh ditetapkan atau apa-apa tempoh lain yang
dibenarkan secara bertulis oleh Pendaftar, disebut “tempoh tangguh”,
dan hendaklah, jika dia atau ia berniat untuk meneruskan penjalanan
perniagaan itu selepas habis tempoh tangguh itu, membuat suatu
permohonan untuk pendaftaran sebagai suatu agensi pelaporan
kredit di bawah seksyen 13 dalam tempoh tangguh itu.

(2) Jika pemohon telah didaftarkan sebagai suatu agensi
pelaporan kredit oleh Pendaftar, agensi pelaporan kredit itu
hendaklah dalam tempoh enam bulan dari habis tempoh tangguh
itu mematuhi sepenuhnya peruntukan Akta ini berkenaan dengan
semua maklumat kredit yang dikumpul dan diproses selanjutnya,
sama ada sebelum atau selepas tarikh ditetapkan, oleh agensi
pelaporan kredit itu bagi maksud menjalankan perniagaan pelaporan
kredit itu.

(3) Jika pemohon tidak memohon untuk didaftarkan sebagai
suatu agensi pelaporan kredit atau pendaftarannya sebagai suatu
agensi pelaporan kredit telah ditolak apabila habis tempoh tangguh
itu, dia atau ia hendaklah dengan serta-merta berhenti mengumpul
dan memproses selanjutnya semua maklumat kredit bagi maksud
menjalankan suatu perniagaan pelaporan kredit, tanpa mengira
sama ada maklumat kredit itu telah dikumpulkan atau diproses
selanjutnya sebelum atau selepas tarikh ditetapkan.


-----

72 _Rang Undang-Undang_

(4) Mana-mana orang yang disebut dalam subseksyen (1)
yang terkilan dengan keputusan Pendaftar yang menolak untuk
meluluskan pendaftarannya sebagai suatu agensi pelaporan kredit
di bawah seksyen 14 boleh merayu kepada Menteri di bawah
seksyen 18.

(5) Tempoh tangguh yang diberikan kepada seseorang di bawah
subseksyen (1) akan habis tempoh–

_(a) dalam hal seseorang yang tidak memohon untuk pendaftaran_
sebagai agensi pelaporan kredit, pada tarikh habis tempoh
tangguh itu; atau

_(b) dalam hal seseorang yang telah memohon untuk pendaftaran_
sebagai agensi pelaporan kredit—

(i) pada tarikh permohonannya untuk pendaftaran
sebagai agensi pelaporan kredit telah diluluskan
oleh Pendaftar dan suatu perakuan pendaftaran
telah dikeluarkan;

(ii) pada tarikh penyampaian notis yang dikeluarkan
di bawah subseksyen 14(3) yang menyatakan
bahawa permohonannya untuk pendaftaran telah
ditolak oleh Pendaftar; atau

(iii) pada penentuan rayuannya kepada Menteri di bawah
seksyen 18.

JADUAL PERTAMA

[Seksyen 2]

BUTIR-BUTIR MENGENAI MAKLUMAT KREDIT

1. Maklumat pengenalan

(a) Individu:

(i) Nama

(ii) Apa-apa alias atau nama sebelumnya

(iii) Nombor Kad Pengenalan atau nombor pengenalan lain

(iv) Kerakyatan

(v) Jantina

(vi) Tarikh lahir

(vii) Alamat


-----

_Agensi Pelaporan Kredit_ 73

(viii) Pekerjaan

(ix) Apa-apa pekerjaan sebelumnya

(x) Majikan

(xi) Mana-mana majikan sebelumnya

(xii) Nombor hubungan

_(b) Pertubuhan perbadanan atau badan yang tidak diperbadankan:_

(i) Nama

(ii) Nombor Pendaftaran/ Nombor Lesen/ Nombor Permit

(iii) Tarikh pendaftaran/ Tarikh penubuhan

(iv) Negara beroperasi

(v) Jenis entiti

(vi) Alamat (termasuk pejabat utama dan pejabat cawangan)

(vii) Nombor hubungan

2. Maklumat mengenai kemudahan kredit

_(a) Maklumat yang dilaporkan oleh pemberi kredit mengenai suatu_
permohonan untuk kredit oleh seorang pelanggan dan maklumat
mengenai kredit yang diluluskan bagi pelanggan:

(i) Identiti pemberi kredit

(ii) Tarikh permohonan

(iii) Nombor rujukan permohonan

(iv) Keupayaan pelanggan (sama ada sebagai peminjam atau
penjamin)

(v) Amaun yang dimohon

(vi) Kedudukan permohonan (Menunggu keputusan, Diluluskan,
Ditolak, dsb.)

(vii) Tarikh kedudukan

(viii) Sebab bagi penolakan

(ix) Amaun kredit atau had kredit yang diluluskan

(x) Tarikh kelulusan

(xi) Nombor akaun

(xii) Jenis kredit yang diluluskan

(xiii) Tempoh masa asal

(xiv) Tempoh pembayaran balik wang pokok

(xv) Kedudukan tindakan undang-undang

(xvi) Tarikh tindakan undang-undang


-----

74 _Rang Undang-Undang_

(xvii) Jenis kolateral

(xviii) Nilai kolateral

(xix) Butir-butir kolateral

_(b) Maklumat mengenai pembayaran balik kredit:_

(i) Amaun terakhir yang perlu dibayar

(ii) Tunggakan bulanan

(iii) Tunggakan bayaran ansuran

(iv) Amaun bayaran yang dibuat semasa tempoh pelaporan
terakhir

(v) Baki kredit yang masih ada atau baki belum jelas

(vi) Kedudukan akaun (Belum dijelaskan, Tutup, Diselesaikan,
Dihapuskan, dsb.)

_(c) Maklumat siasatan kredit:_

(i) Identiti orang yang melanggan/orang lain yang membuat siasatan
kredit

(ii) Tarikh dan masa siasatan kredit

(iii) Pengenalan orang tertentu yang membuat siasatan kredit

(iv) Pengenalan pelanggan yang disiasat.

JADUAL KEDUA

[Seksyen 2]

PEMBERI KREDIT

1. Institusi yang dilesenkan di bawah Akta Bank Islam 1983 [Akta 276],
Akta Bank dan Institusi-Institusi Kewangan 1989 [Akta 372] atau Akta
Insurans 1996 [Akta 553];

2. Mana-mana orang yang menjalankan perniagaan terjadual sebagaimana
yang ditafsirkan dalam subseksyen 2(1) Akta Bank dan Institusi-Institusi
Kewangan 1989;

3. Institusi yang ditetapkan di bawah Akta Institusi Kewangan Pembangunan
2002 [Akta 618];

4. Pengendali takaful yang didaftarkan di bawah Akta Takaful 1984

[Akta 312];

5. Pengeluar instrumen pembayaran yang ditetapkan yang diluluskan di bawah
Akta Sistem Pembayaran 2003 [Akta 627];


-----

_Agensi Pelaporan Kredit_ 75

6. Pemberi pinjam wang yang dilesenkan di bawah Akta Pemberi Pinjam
Wang 1951 [Akta 400];

7. Pemegang pajak gadai yang dilesenkan di bawah Akta Pemegang Pajak
Gadai 1972 [Akta 81];

8. Persatuan Nelayan yang didaftarkan di bawah Akta Persatuan Nelayan
1971 [Akta 44];

9. Koperasi yang didaftarkan di bawah Akta Koperasi 1993 [Akta 502].

JADUAL KETIGA

[Perenggan 14(1)(b) dan subseksyen 21(1)]

**Ketua eksekutif dan pengarah hendaklah orang yang “layak dan**
**sesuai”**

**1. (1) Apabila menentukan sama ada seseorang merupakan seorang yang**
“layak dan sesuai” untuk memegang atau yang akan memegang jawatan ketua
eksekutif atau pengarah sesuatu agensi pelaporan kredit, perhatian hendaklah
diberikan kepada kriteria yang berikut, iaitu–

_(a) kejujurannya, kewibawaannya dan kebijaksanaan pertimbangannya_
untuk menunaikan tanggungjawab jawatan itu;

_(b) usaha yang dengannya dia sedang menunaikan atau berkemungkinan_
akan menunaikan tanggungjawab itu; dan

_(c) sama ada kepentingan agensi pelaporan kredit, orang yang melanggan atau_
orang lain, pelanggan dan orang awam sedang, atau berkemungkinan
menjadi, dengan apa-apa jua cara terancam disebabkan oleh jawatan
itu.

(2) Tanpa menjejaskan keluasan peruntukan yang terdahulu, perhatian
bolehlah diberikan kepada penjalanan dan aktiviti perniagaan yang terdahulu
orang yang berkenaan dan, khususnya, kepada apa-apa keterangan bahawa
dia—

_(a) telah dikompaun atau disabitkan, atau sebagai ketua eksekutif atau_
pengarah, telah menyebabkan dikompaun atau disabitkan, atas suatu
kesalahan yang boleh dihukum dengan—

(i) pemenjaraan selama satu tahun atau lebih, sama ada pemenjaraan
sahaja, atau sebagai ganti denda, atau sebagai tambahan kepada
denda; atau

(ii) denda sebanyak dua puluh ribu ringgit atau lebih; atau

_(b)_ terlibat dalam atau telah dikaitkan dengan apa-apa amalan perniagaan,
atau selainnya berkelakuan dengan sedemikian cara sehingga
menimbulkan keraguan tentang kewibawaannya dan kebijaksanaan
pertimbangannya.


-----

76 _Rang Undang-Undang_

**Kriteria tambahan bagi ketua eksekutif**

**2. Seseorang yang menjadi, atau yang akan menjadi, ketua eksekutif sesuatu**
agensi pelaporan kredit—

_(a) hendaklah mempunyai kelayakan pendidikan dan pengalaman yang_
akan membolehkannya menunaikan tanggungjawabnya dengan
memuaskan;

_(b) tidak boleh pernah memegang sesuatu jawatan yang mempunyai_
tanggungjawab dalam pengurusan sesuatu syarikat yang telah disabitkan
atas sesuatu kesalahan di bawah mana–mana undang–undang bertulis
semasa tempoh jawatannya, melainkan jika dia membuktikan bahawa
kesalahan itu telah dilakukan tanpa pengetahuan atau persetujuannnya
dan dia tidak dapat menghalang kesalahan itu;

_(c) tidak boleh pernah memegang sesuatu jawatan yang mempunyai_
tanggungjawab dalam pengurusan mana–mana syarikat yang semasa
tempoh jawatannya—

(i) telah ingkar dalam pembayaran apa–apa jumlah wang penghakiman
terhadapnya;

(ii) telah menggantung pembayaran atau telah membuat penyelesaian
dengan pemiutang–pemiutangnya; atau

(iii) telah dilantik berkenaan dengan hartanya seorang penerima atau
pengurus;

_(d) hendaklah bersedia bagi pekerjaan sepenuh masa, dan tidak boleh_
menjalankan apa–apa perniagaan atau kerjaya lain, selain pengarah
bukan eksekutif atau pemegang syer syarikat lain; dan

_(e) tidak pernah bertindak dengan cara yang boleh menimbulkan keraguan_
mengenai kesesuaiannya untuk memegang jawatan sebagai ketua
eksekutif, atau bertindak secara terang–terangan tanpa mengambil
kira kelakuan profesional yang sepatutnya, terutamanya dalam urus
niaga dengan orang yang melanggan atau orang lain, pelanggan dan
orang awam.

**Kriteria tambahan bagi pengarah**

**3. Seseorang yang menjadi, atau yang akan menjadi, seorang pengarah sesuatu**
agensi pelaporan kredit—

_(a) hendaklah mempunyai kelayakan pendidikan dan pengalaman yang akan_
membolehkannya menjalankan dan melaksanakan kewajipannya;

_(b) tidak boleh pernah bertindak dengan cara yang boleh menimbulkan_
keraguan mengenai kesesuaiannya untuk memegang jawatan sebagai
seorang pengarah; dan

_(c) tidak boleh pernah mengambil bahagian dalam apa–apa tindakan atau_
keputusan lembaga atau pengurusan agensi pelaporan kredit itu yang
memudaratkan kepentingannya.


-----

_Agensi Pelaporan Kredit_ 77

**Kriteria lain sebagaimana yang boleh ditetapkan oleh Menteri**

**4.** Menteri boleh, dengan persetujuan Pendaftar, menetapkan apa–apa
kriteria tambahan lain yang perlu atau suai manfaat bagi maksud melindungi
kepentingan agensi pelaporan kredit, orang yang melanggan atau orang lain,
pelanggan dan orang awam.

**Budi bicara Pendaftar**

**5. Pendaftar hendaklah mempunyai budi bicara penuh untuk menentukan**
sama ada sesesorang telah mematuhi Jadual ini.

JADUAL KEEMPAT

[Perenggan 26(3)(d)]

PERJANJIAN LANGGANAN

Sesuatu Perjanjian Langganan (“Perjanjian”) hendaklah termasuk peruntukan
yang mengenakan obligasi yang berikut terhadap orang yang melanggan:

1. Jika agensi pelaporan kredit mengumpul maklumat kredit secara langsung
atau tidak langsung daripada pelanggan untuk dizahirkan kepada seorang yang
melanggan, agensi pelaporan kredit itu hendaklah memaklumkan pelanggan
mengenai maksud yang baginya agensi pelaporan kredit itu mengumpul
maklumat kredit dan maksud yang baginya maklumat kredit itu akan diproses
selanjutnya.

2. Agensi pelaporan kredit tidak boleh menzahirkan maklumat kredit kepada
orang yang melanggan tanpa mengambil apa-apa langkah yang, mengikut hal
keadaan, adalah munasabah untuk memastikan bahawa maklumat kredit itu
adalah tepat, terkini, lengkap, berkaitan dan tidak mengelirukan.

3. Agensi pelaporan kredit hendaklah, secepat yang dapat dilaksanakan
dengan munasabah, mengemaskinikan apa-apa maklumat kredit yang telah
dizahirkan sebelum ini kepada orang yang melanggan dan memastikan bahawa
maklumat kredit itu sentiasa menjadi tepat, terkini, lengkap, berkaitan dan
tidak mengelirukan.

4. Orang yang melanggan mengaku janji bahawa ia akan mengambil semua
langkah yang perlu untuk mengekalkan dengan sesungguhnya keselamatan dan
kerahsiaan maklumat kredit yang diperoleh atau disampaikan, dokumen yang
disediakan dan rekod yang disimpan, sama ada yang diperoleh daripada agensi
pelaporan kredit itu atau selainnya, dan apa-apa perkara lain yang diusahakan
berkaitan dengan Perjanjian ini, sama ada sebelum tarikh kuat kuasa Perjanjian
ini, semasa tempoh Perjanjian ini atau selepas habis tempoh atau penamatan
Perjanjian ini.


-----

78 _Rang Undang-Undang_

5. Orang yang melanggan mengaku janji bahawa ia akan mengambil apa-apa
langkah yang perlu untuk memastikan yang pekerjanya, ejennya atau manamana orang lain yang mungkin mempunyai akses kepada maklumat kredit
yang sulit itu tidak akan menzahirkan atau menggunakan maklumat kredit itu
selain mengikut Perjanjian ini.

6. Orang yang melanggan hendaklah dengan segera bekerjasama dengan
agensi pelaporan kredit dalam usahanya untuk menyiasat dan menyelesaikan
aduan dan permintaan pembetulan maklumat kredit.

7. Orang yang melanggan hendaklah mengambil langkah yang sewajarnya
bagi memelihara maklumat kredit yang dipegang olehnya daripada akses,
penggunaan, ubah suaian atau penzahiran yang tidak dibenarkan atau yang
tidak wajar, termasuk yang berikut:

_(a)_ membangunkan dasar dan tatacara bertulis yang hendak diikuti oleh
pekerja, ejen dan kontraktornya;

_(b)_ mewujudkan kawalan, termasuk—

(i) penggunaan kata laluan, token bertauliah, tandatangan digital
atau mekanisme lain; dan

(ii) pengenalan pengguna;

_(c)_ memberikan maklumat dan latihan untuk memastikan pematuhan dasar,
tatacara dan kawalan itu;

_(d)_ memantau penggunaan dan menyemak secara kerap pematuhan dasar,
tatacara dan kawalan itu;

_(e)_ mengambil tindakan yang sewajarnya berhubung dengan pelanggaran
yang dikenal pasti terhadap dasar, tatacara dan kawalan itu; dan

_(f)_ menyenggarakan log mengenai semua akses, pindaan dan jejak audit
kepada maklumat kredit yang telah diberikan kepadanya oleh agensi
pelaporan kredit itu.

HURAIAN

Akta Agensi Pelaporan Kredit 2009 (“Akta”) yang dicadangkan oleh Rang UndangUndang ini bertujuan untuk mengadakan peruntukan mengenai pendaftaran dan
pengawalseliaan orang yang menjalankan perniagaan pelaporan kredit (“agensi
pelaporan kredit”) yang melibatkan pemprosesan maklumat kredit mana-mana
orang (“pelanggan”), yang mungkin terdiri daripada individu, pertubuhan
perbadanan atau badan tidak diperbadankan. Melalui pengawalseliaan agensi
pelaporan kredit, kepentingan pelanggan terpelihara, dan ini seterusnya akan
memberi keyakinan di kalangan orang yang terlibat dalam transaksi komersial
yang berkaitan dengan pertukaran maklumat kredit.


-----

_Agensi Pelaporan Kredit_ 79

Akta juga bertujuan untuk mewujudkan jawatan Pendaftar dan pegawai lain
yang akan bertanggungjawab bagi pentadbiran Akta dan pelaksanaan peruntukan
Akta. Akta juga memperuntukkan mengenai perkara yang berkaitan dan
bersampingan dengan perkara yang disebut terdahulu.

BAHAGIAN I

2. Bahagian I Akta memperkatakan perkara permulaan.

3. Fasal 1 mengandungi tajuk ringkas dan peruntukan mengenai permulaan
kuat kuasa Akta yang dicadangkan, dan bertujuan membolehkan Menteri
menetapkan tarikh yang berlainan bagi permulaan kuat kuasa peruntukan
berlainan Akta.

4. Fasal 2 mengandungi takrif bagi ungkapan tertentu yang digunakan dalam
Akta.

BAHAGIAN II

5. Bahagian II Akta yang mengandungi _fasal 3 hingga_ _10 memperkatakan_
pelantikan, fungsi dan kuasa Pendaftar Agensi Pelaporan Kredit
(“Pendaftar”).

6. Fasal 3 memperuntukkan bahawa Menteri boleh melantik seorang pegawai
awam untuk menjadi Pendaftar dan pelantikan itu hendaklah disiarkan dalam
_Warta._

7. Fasal 4 dan 5 menghuraikan fungsi dan kuasa Pendaftar.

8. Fasal 6 memperuntukkan bahawa Menteri boleh melantik apa-apa bilangan
pegawai awam sebagai Timbalan Pendaftar dan Penolong Pendaftar yang perlu
untuk membantu Pendaftar dalam mentadbirkan Akta.

9. Fasal 7 memberi Pendaftar kuasa untuk melantik, dengan kelulusan Menteri,
apa-apa bilangan pegawai awam untuk membantunya dalam mentadbirkan
Akta.

10. _Fasal 8 membolehkan Pendaftar untuk mewakilkan mana-mana fungsi_
dan kuasanya di bawah Akta, kecuali kuasa pewakilannya, kepada mana-mana
pegawai yang dilantik di bawah _fasal 6_ dan 7.

11. _Fasal 9 memperuntukkan bahawa Pendaftar hendaklah menyenggarakan_
suatu Daftar Agensi Pelaporan Kredit (“Daftar”) yang mengandungi maklumat
berhubungan dengan agensi pelaporan kredit yang didaftarkan di bawah
Akta.

12. _Fasal 10 bertujuan untuk mengekalkan kerahsiaan maklumat kredit_
pelanggan dengan menyekat Menteri dan Pendaftar daripada menyiasat secara
khusus mengenai hal-ehwal mana-mana pelanggan tertentu.


-----

80 _Rang Undang-Undang_

BAHAGIAN III

13. Bahagian III Akta yang mengandungi fasal 11 hingga 19 memperkatakan
pendaftaran agensi pelaporan kredit.

14. _Fasal 11 melarang mana-mana orang daripada menjalankan perniagaan_
pelaporan kredit melainkan jika ia adalah suatu syarikat dan telah didaftarkan
sebagai suatu agensi pelaporan kredit dan suatu perakuan pendaftaran telah
dikeluarkan kepadanya di bawah Akta.

15. _Fasal 12_ menyekat agensi pelaporan kredit daripada menjalankan apaapa perniagaan selain perniagaan pelaporan kredit, melainkan jika agensi itu
telah mendapat kelulusan bertulis Pendaftar terlebih dahulu.

16. _Fasal 13 menghuraikan peruntukan yang berhubungan dengan sesuatu_
permohonan untuk pendaftaran suatu agensi pelaporan kredit di bawah
Akta.

17. _Fasal 14 memperuntukkan bahawa Pendaftar boleh mengeluarkan suatu_
perakuan pendaftaran kepada seorang pemohon jika dia berpuas hati bahawa
pemohon itu mempunyai modal berbayar minimum sebagaimana yang ditetapkan
di bawah Akta dan bahawa ketua eksekutif dan pengarah pemohon memenuhi
kriteria yang dinyatakan dalam Jadual Ketiga. Pendaftar boleh sebaliknya
menolak permohonan untuk pendaftaran.

18. _Fasal 15_ mengadakan peruntukan mengenai pembaharuan perakuan
pendaftaran dan juga menghuraikan hal keadaan yang Pendaftar boleh enggan
membaharui perakuan itu.

19. _Fasal 16 menghuraikan alasan bagi Pendaftar membatalkan perakuan_
pendaftaran sesuatu agensi pelaporan kredit di bawah Akta dan sebelum
membuat sedemikian, Pendaftar hendaklah memberi agensi pelaporan kredit
itu suatu peluang untuk membuat apa-apa representasi secara bertulis yang
dihasratinya untuk dibuat.

20. _Fasal 17 menghendaki pemegang perakuan pendaftaran yang pendaftarannya_
telah dibatalkan untuk menyerahkan balik perakuan itu kepada Pendaftar dalam
masa yang ditentukan.

21. _Fasal 18 membenarkan mana-mana orang yang terkilan dengan keputusan_
Pendaftar di bawah fasal 14, 15 atau 16 untuk membuat rayuan kepada Menteri
terhadap keputusan itu mengikut _fasal 59._

22. _Fasal 19 membolehkan Pendaftar mengendalikan dalam apa-apa cara_
yang dihuraikan dalam _fasal ini maklumat kredit sesuatu agensi pelaporan_
kredit yang berhenti menjadi suatu agensi pelaporan kredit atau yang perakuan
pendaftarannya telah dibatalkan oleh Pendaftar.

BAHAGIAN IV

23. Bahagian IV Akta yang mengandungi _fasal 20 dan_ _21_ memperkatakan
perkara berkaitan dengan pengurusan agensi pelaporan kredit.


-----

_Agensi Pelaporan Kredit_ 81

24. _Fasal 20_ memberi Menteri kuasa untuk menetapkan amaun minimum
modal berbayar yang perlu disenggarakan oleh suatu agensi pelaporan kredit
supaya layak dipertimbangkan untuk pendaftaran sebagai suatu agensi pelaporan
kredit di bawah Akta. Jika amaun minimum modal berbayar yang ditetapkan
dinaikkan pada bila-bila masa selepas pendaftarannya, agensi pelaporan kredit
itu hendaklah dalam tempoh yang ditentukan menaikkan amaun minimum modal
berbayarnya kepada amaun sedemikian. Namun demikian, agensi pelaporan
kredit itu boleh, dengan persetujuan bertulis Pendaftar, terus menjalankan
perniagaan pelaporan kreditnya walaupun amaun minimum modal berbayarnya
masih belum dinaikkan kepada amaun yang ditetapkan.

25. _Fasal 21 memperuntukkan bahawa sesuatu agensi pelaporan kredit_
hendaklah melantik seorang ketua eksekutif yang memenuhi kriteria yang
dihuraikan dalam Jadual Ketiga dan hendaklah memberitahu Pendaftar mengenai
pelantikan itu dalam masa empat belas hari dari tarikh pelantikan itu. Jika
seorang ketua eksekutif tidak memenuhi kriteria itu selepas pelantikannya, dia
hendaklah berhenti memegang jawatan itu dan bertindak atas sifat sedemikian,
dan agensi pelaporan kredit itu hendaklah menamatkan pelantikannya atas sifat
sedemikian.

BAHAGIAN V

26. Bahagian V Akta yang mengandungi fasal 22 hingga 31 memperkatakan
peruntukan yang mengawal selia penjalanan perniagaan pelaporan kredit yang
dijalankan oleh sesuatu agensi pelaporan kredit dan menghuraikan hak pelanggan
yang maklumat kreditnya sedang diproses oleh agensi pelaporan kredit itu.

27. _Fasal 22 memperuntukkan bahawa sesuatu agensi pelaporan kredit tidak_
boleh mengumpul apa-apa maklumat kredit melainkan jika pengumpulan itu
adalah untuk maksud yang khusus dan sah yang berhubungan secara langsung
dengan aktiviti agensi pelaporan kredit itu atau perlu atau berhubungan secara
langsung dengan maksud sedemikian, dan pengumpulan itu mencukupi bagi
maksud itu. Selagi pengumpulan maklumat kredit itu mematuhi fasal ini, sesuatu
agensi pelaporan kredit tidak dikehendaki untuk mendapatkan persetujuan
pelanggan bagi pengumpulan itu, tetapi agensi pelaporan kredit itu hendaklah
memberikan notis kepada pelanggan mengenai pengumpulan maklumat kredit
itu menurut _fasal 23._

28. _Fasal 23 menghuraikan maklumat yang berkaitan yang sesuatu agensi_
pelaporan kredit hendaklah melalui notis bertulis memaklumkan pelanggan yang
maklumat kreditnya telah dikumpul di bawah _fasal 22. Notis ini hendaklah_
diberikan pada masa maklumat kredit itu mula-mula dikumpul atau apabila
pelanggan itu diminta buat pertama kalinya untuk memberikan maklumat kredit
kepada agensi pelaporan kredit itu. Notis itu hendaklah mengandungi apaapa perkara yang termasuk maksud yang baginya maklumat kredit itu sedang
diproses, sumber maklumat kredit itu, orang yang melanggan yang kepadanya
maklumat kredit itu boleh dizahirkan dan sama ada wajib atau sukarela bagi
pelanggan itu untuk memberikan maklumat kredit itu.


-----

82 _Rang Undang-Undang_

29. _Fasal 24 menghuraikan hal keadaan yang sesuatu agensi pelaporan_
kredit boleh menzahirkan maklumat kredit seorang pelanggan kepada orang
lain. Jika persetujuan pelanggan dikehendaki bagi penzahiran maklumat kredit
itu, pelanggan itu mempunyai pilihan untuk enggan memberikan persetujuan
bagi penzahiran sedemikian oleh agensi pelaporan kredit itu. _Fasal_ ini juga
menghendaki sesuatu agensi pelaporan kredit untuk mendapatkan persetujuan
pelanggan jika ia berniat untuk menzahirkan maklumat kredit itu untuk
maksud atau kepada orang selain maksud dan orang yang baginya pelanggan
telah memberikan persetujuan pada asalnya menurut notis yang dikeluarkan
di bawah _fasal 23._

30. _Fasal 25 menghuraikan maklumat tertentu dalam suatu laporan kredit_
yang berhubungan dengan seorang pelanggan yang tidak boleh dizahirkan oleh
agensi pelaporan kredit kepada orang lain, seperti maklumat yang berhubungan
dengan kebankrapan seorang pelanggan dua tahun selepas pelanggan itu telah
dilepaskan daripada kebankrapan itu.

31. _Fasal 26_ menghuraikan kehendak penyimpanan dan keselamatan yang
dikehendaki diambil oleh sesuatu agensi pelaporan kredit untuk melindungi
maklumat kredit daripada apa-apa kehilangan, salah guna, ubah suaian, akses
atau penzahiran yang tidak dibenarkan atau tidak sengaja, perubahan atau
pemusnahan.

32. _Fasal 27 menghuraikan kehendak keselamatan yang dikehendaki diambil_
oleh orang yang melanggan untuk memelihara maklumat kredit daripada apaapa akses, penggunaan, ubah suaian atau penzahiran yang tidak dibenarkan
atau yang tidak patut, seperti membangunkan dasar keselamatan bertulis dan
kawalan akses yang perlu dipatuhi oleh pekerja, ejen dan kontraktornya.

33. _Fasal 28_ menghendaki pemberi kredit yang telah mengambil tindakan
kredit yang tidak memuaskan terhadap seseorang pelanggan berdasarkan laporan
kredit yang diberikan oleh sesuatu agensi pelaporan kredit, untuk memaklumkan
pelanggan itu, apabila diminta olehnya, mengenai identiti agensi pelaporan
kredit yang memberikan laporan kredit itu.

34. _Fasal 29 mengenakan suatu kewajipan terhadap sesuatu agensi pelaporan_
kredit untuk mengambil langkah yang munasabah bagi memastikan bahawa
maklumat kredit yang digunakannya atau yang diproses selanjutnya adalah
tepat, terkini, lengkap, berkaitan dan tidak mengelirukan. Fasal ini seterusnya
memperuntukkan bahawa agensi pelaporan kredit hendaklah mengambil langkah
yang dapat dilaksanakan dengan munasabah untuk mengelakkan pemadanan
maklumat kredit yang salah yang melibatkan perbandingan maklumat kredit dalam
kawalannya dengan apa-apa maklumat kredit lain bagi maksud menghasilkan
atau menentusahkan maklumat mengenai seorang pelanggan yang boleh dikenal
pasti.

35. _Fasal 30 menghuraikan hak seorang pelanggan untuk mengakses maklumat_
kreditnya atau laporan kreditnya yang disenggarakan oleh suatu agensi
pelaporan kredit. Agensi pelaporan kredit itu hendaklah, apabila menerima
suatu permintaan akses dan tertakluk kepada pembayaran fi yang ditetapkan,
membekalkan suatu salinan maklumat kredit atau laporan kredit dalam bentuk
yang mudah difahami kepada pelanggan itu. _Fasal ini juga menghuraikan hal_


-----

_Agensi Pelaporan Kredit_ 83

keadaan yang agensi pelaporan kredit boleh enggan mematuhi suatu permintaan
akses yang dibuat oleh seorang pelanggan. Jika agensi pelaporan kredit itu
enggan mematuhi permintaan akses itu, ia hendaklah memaklumkan pelanggan
mengenai sebab-sebab bagi keengganan itu.

36. _Fasal 31 menghuraikan hak pelanggan untuk mendapatkan pembetulan_
bagi maklumat kreditnya oleh agensi pelaporan kredit. _Fasal ini juga_
menghuraikan hal keadaan yang membolehkan suatu agensi pelaporan kredit
enggan membetulkan maklumat kredit. Jika agensi pelaporan kredit enggan
mematuhi suatu permintaan pembetulan, ia hendaklah memberitahu orang yang
membuat permintaan itu mengenai keengganan itu, dan jika diminta oleh orang
itu mengambil apa-apa langkah yang munasabah untuk melampirkan berserta
dengan maklumat kredit itu suatu pernyataan yang diberikan oleh orang itu
mengenai pembetulan yang diminta tetapi tidak dibuat.

BAHAGIAN VI

37. Bahagian VI Akta yang mengandungi fasal 32 hingga 40 memperkatakan
peruntukan yang berhubungan dengan pemeriksaan, aduan dan penyiasatan.

38. _Fasal 32_ membolehkan Pendaftar memeriksa sistem data sesuatu agensi
pelaporan kredit bagi maksud menggalakkan pematuhan peruntukan Akta.

39. _Fasal 33 memperuntukkan bahawa Pendaftar hendaklah memaklumkan_
agensi pelaporan kredit yang berkaitan mengenai hasil pemeriksaan dan boleh
membuat syor yang berhubungan dengan penggalakan pematuhan Akta oleh
agensi pelaporan kredit yang berkaitan.

40. _Fasal 34 membolehkan Pendaftar menyiarkan suatu laporan yang_
menghuraikan syor yang berbangkit daripada pemeriksaan bagi menggalakkan
pematuhan Akta oleh agensi pelaporan kredit yang berkaitan.

41. _Fasal 35 membolehkan seseorang atau seorang yang berkaitan bagi pihak_
orang itu untuk membuat suatu aduan kepada Pendaftar mengenai sesuatu
perbuatan, amalan atau permintaan yang berhubungan dengan maklumat kredit
orang itu yang telah dilakukan atau dibuat oleh agensi pelaporan kredit yang
dinyatakan dalam aduan itu.

42. _Fasal 36 memberi Pendaftar kuasa untuk menyiasat suatu aduan yang_
diterima olehnya di bawah _fasal 35. Pendaftar juga boleh menyiasat sesuatu_
perbuatan, amalan atau permintaan oleh suatu agensi pelaporan kredit jika
Pendaftar mempunyai alasan yang munasabah untuk mempercayai bahawa
perbuatan, amalan atau permintaan itu berhubungan dengan maklumat kredit
dan mungkin melanggar Akta.

43. _Fasal 37 menghuraikan alasan yang berdasarkannya Pendaftar boleh_
enggan menjalankan atau meneruskan suatu penyiasatan yang dimulakan
melalui suatu aduan. Pendaftar hendaklah memaklumkan pengadu mengenai
keengganannya untuk menjalankan atau meneruskan penyiasatan itu. Pengadu
itu boleh merayu kepada Menteri terhadap keengganan sedemikian.


-----

84 _Rang Undang-Undang_

44. _Fasal 38 membolehkan Pendaftar menjalankan atau meneruskan suatu_
penyiasatan walaupun pengadu telah menarik balik aduannya.

45. _Fasal 39 membolehkan Pendaftar mengeluarkan suatu notis penguatkuasaan_
selepas selesai menjalankan penyiasatan mengenai sesuatu perbuatan, amalan
atau permintaan yang dinyatakan dalam aduan jika dia berpendapat bahawa
agensi pelaporan kredit itu telah melanggar peruntukan Akta. Namun
demikian, Pendaftar boleh dalam hal keadaan tertentu menyampaikan suatu
notis penguatkuasaan walaupun dia belum lagi menyelesaikan penyiasatan
itu. Pendaftar melalui notis penguatkuasaan itu boleh mengarahkan agensi
pelaporan kredit untuk mengambil apa-apa langkah yang dinyatakan dalam
notis penguatkuasaan itu untuk meremedi pelanggaran itu dalam tempoh
yang dinyatakan. Agensi pelaporan kredit itu boleh merayu kepada Menteri
terhadap notis penguatkuasaan sedemikian dan, melainkan jika perkara itu
merupakan suatu perkara keterdesakan, langkah yang dihuraikan dalam notis
penguatkuasaan itu tidak perlu diambil sementara menunggu penentuan atau
penarikan balik rayuan itu.

46. _Fasal 40 menghuraikan hal keadaan yang membolehkan Pendaftar_
mengubah atau membatalkan suatu notis penguatkuasaan.

BAHAGIAN VII

47. Bahagian VII Akta yang mengandungi fasal 41 hingga 58 memperkatakan
peruntukan penguatkuasaan.

48. _Fasal 41 memperuntukkan bahawa Pendaftar boleh memberi kuasa kepada_
Timbalan Pendaftar, Penolong Pendaftar, mana-mana pegawai yang dilantik di
bawah fasal _6(1) atau 7(1), atau mana-mana pegawai awam untuk menjalankan_
kuasa penguatkuasaan di bawah Akta.

49. _Fasal 42 memperuntukkan bahawa setiap pegawai diberi kuasa hendaklah_
diberikan suatu kad kuasa dan dia hendaklah menunjukkan kadnya apabila
diminta semasa menjalankan kuasa penguatkuasaan di bawah Akta.

50. _Fasal 43 memperuntukkan bahawa seorang pegawai diberi kuasa boleh_
menyiasat pelakuan apa-apa kesalahan di bawah Akta.

51. _Fasal 44 dan 45 masing-masing memperkatakan peruntukan berhubungan_
dengan kuasa menggeledah dan menyita dengan waran dan kuasa mengeledah
and menyita tanpa waran.

52. _Fasal 46_ memperkatakan capaian kepada data berkomputer.

53. _Fasal 47 memperuntukkan bahawa suatu waran geledah yang dikeluarkan_
di bawah Akta adalah sah dan boleh dikuatkuasakan walau apa pun kecacatan,
kesilapan atau peninggalan dalamnya.


-----

_Agensi Pelaporan Kredit_ 85

54. _Fasal 48 mengenakan kewajipan ke atas seorang pegawai diberi kuasa_
untuk menyediakan suatu senarai apa-apa komputer, buku, akaun, data
berkomputer atau dokumen lain, papan tanda, kad, surat, risalah, lembaran,
notis, kelengkapan, peralatan atau barang yang disita menurut Akta, dan suatu
notis bertulis mengenai penyitaan itu yang mengandungi alasan bagi penyitaan
itu.

55. _Fasal 49 memperkatakan pelepasan apa-apa benda yang disita di bawah_
Akta menurut fasal 48 jika benda itu tidak boleh dilucuthakkan di bawah Akta,
tidak dikehendaki bagi maksud apa-apa prosiding di bawah Akta atau bagi
maksud apa-apa pendakwaan di bawah mana-mana undang-undang bertulis
lain.

56. _Fasal 50 memperuntukkan bahawa tiada kos atau ganti rugi yang_
berbangkit daripada penyitaan apa-apa benda di bawah Akta boleh didapatkan
balik dalam mana-mana prosiding di hadapan mana-mana mahkamah, melainkan
jika penyitaan itu dibuat tanpa sebab yang munasabah.

57. _Fasal 51 bertujuan untuk menjadikan perbuatan menghalang mana-_
mana pegawai diberi kuasa yang menjalankan penggeledahan dengan enggan
memberikan akses kepada premis, mengamang, menghalang, menggalang atau
melengahkan pegawai diberi kuasa dalam menjalankan fungsinya di bawah
Akta, atau enggan memberikan apa-apa maklumat berhubungan dengan suatu
kesalahan di bawah Akta, sebagai suatu kesalahan.

58. _Fasal 52 memperuntukkan bahawa seorang pegawai diberi kuasa_
boleh menjalankan kuasa tertentu bagi maksud pelaksanaan Akta. _Fasal ini_
membolehkan seorang pegawai diberi kuasa menghendaki pengemukaan apa-apa
komputer, buku, akaun, data berkomputer atau dokumen lain yang disimpan
oleh suatu agensi pelaporan kredit atau mana-mana orang lain, menghendaki
pengemukaan dokumen pengenalan dan membuat siasatan berhubung dengan
suatu kesalahan di bawah Akta.

59. _Fasal 53 membolehkan seorang pegawai diberi kuasa untuk menghendaki_
kehadiran orang yang mempunyai pengetahuan tentang kes.

60. _Fasal 54 memberi pegawai diberi kuasa yang menyiasat suatu kes di_
bawah Akta kuasa untuk memeriksa secara lisan mana-mana orang yang
dikatakan mempunyai pengetahuan tentang fakta dan hal keadaan kes itu,
sementara _fasal 55 memperkatakan peruntukan yang berhubungan dengan_
kebolehterimaan pernyataan sebagai keterangan.

61. _Fasal 56 memperkatakan peruntukan yang berhubungan dengan pelucuthakan_
apa-apa benda yang disita di bawah Akta.

62. _Fasal 57 memperuntukkan berkenaan dengan percantuman kesalahan jika_
seorang dituduh atas lebih daripada satu kesalahan di bawah Akta.

63. _Fasal 58 memberi seorang pegawai diberi kuasa atau pegawai polis kuasa_
untuk menangkap tanpa waran mana-mana orang yang dipercayainya dengan
munasabah telah melakukan atau cuba melakukan suatu kesalahan di bawah
Akta.


-----

86 _Rang Undang-Undang_

BAHAGIAN VIII

64. Bahagian VIII Akta yang mengandungi fasal _59 hingga 76 memperkatakan_
peruntukan pelbagai.

65. _Fasal 59 membolehkan mana-mana orang yang terkilan dengan keputusan_
Pendaftar di bawah Akta untuk membuat rayuan secara bertulis kepada
Menteri.

66. _Fasal 60 memberi Menteri kuasa untuk mengecualikan sesuatu agensi_
pelaporan kredit, seseorang, atau mana-mana golongan, kategori atau perihalan
orang daripada semua atau mana-mana peruntukan Akta.

67. _Fasal 61 memperuntukkan bahawa suatu agensi pelaporan kredit tidak_
boleh memindahkan maklumat kredit ke suatu tempat di luar Malaysia,
melainkan jika ke mana-mana tempat yang dinyatakan oleh Menteri melalui
pemberitahuan dalam _Warta. Namun demikian, suatu agensi pelaporan kredit_
boleh memindahkan maklumat kredit ke suatu tempat di luar Malaysia yang
tidak dinyatakan oleh Menteri dalam apa-apa hal keadaan yang dihuraikan
dalam _fasal_ ini. _Fasal_ ini selanjutnya memperuntukkan bahawa Menteri
boleh membatalkan atau meminda sesuatu pemberitahuan yang terdahulu
dan menyebabkan tempat di luar Malaysia itu berhenti menjadi tempat yang
kepadanya maklumat kredit boleh dipindahkan.

68. _Fasal 62_ memperuntukkan bahawa seseorang yang disedarinya atau
secara melulu, tanpa persetujuan agensi pelaporan kredit, mengumpul atau
menzahirkan maklumat kredit yang dipegang oleh agensi pelaporan kredit
itu atau memperoleh penzahiran maklumat kredit yang dipegang oleh agensi
pelaporan kredit itu kepada orang lain, selain dalam hal keadaan yang dihuraikan
dalam seksyen ini, melakukan suatu kesalahan. Fasal ini juga memperuntukkan
bahawa seseorang yang menjual atau menawarkan untuk menjual maklumat
kredit melakukan suatu kesalahan.

69. _Fasal 63 memperuntukkan bahawa seseorang yang bersubahat dengan_
agensi pelaporan kredit dalam melakukan suatu kesalahan di bawah Akta
melakukan suatu kesalahan. Fasal ini juga memperuntukkan bahawa seseorang
yang cuba melakukan suatu kesalahan yang boleh dihukum di bawah Akta
melakukan suatu kesalahan.

70. _Fasal 64 memberi Pendaftar kuasa, dengan keizinan Pendakwa Raya,_
untuk mengkompaun sesuatu kesalahan di bawah Akta yang telah ditetapkan
sebagai kesalahan yang boleh dikompaun dan memperuntukkan bagi pembayaran
amaun yang dikutip ke dalam Kumpulan Wang Disatukan Persekutuan.

71. _Fasal 65_ memperuntukkan bahawa jika suatu pertubuhan perbadanan
melakukan suatu kesalahan di bawah Akta, pengarah atau pegawai pertubuhan
perbadanan itu hendaklah juga dipertanggungkan bagi kesalahan itu.

72. _Fasal 66 memperuntukkan bahawa pendakwaan bagi sesuatu kesalahan_
hendaklah dimulakan dengan keizinan Pendakwa Raya.

73. _Fasal 67 memberi Mahkamah Sesyen kuasa untuk membicarakan apa-apa_
kesalahan di bawah Akta.


-----

_Agensi Pelaporan Kredit_ 87

74. _Fasal 68 menghuraikan tatacara bagi penyampaian notis atau dokumen_
lain di bawah Akta.

75. _Fasal 69 memberikan perlindungan kepada Pendaftar, Timbalan Pendaftar,_
Penolong Pendaftar dan orang lain yang dinyatakan dalam _fasal_ ini yang
menjalankan apa-apa kuasa di bawah Akta daripada apa-apa tindakan, guaman,
pendakwaan atau prosiding lain jika perbuatan itu dilakukan dengan suci
hati.

76. _Fasal 70 menghuraikan peruntukan yang menghalang penzahiran butir-_
butir berkenaan dengan seorang pemberi maklumat dalam apa-apa prosiding
sivil atau jenayah, melainkan jika diperuntukkan selainnya dalam _fasal ini._

77. _Fasal 71 memperuntukkan bahawa Pendaftar, Timbalan Pendaftar, Penolong_
Pendaftar, pegawai diberi kuasa atau mana-mana pegawai Pendaftar dan orang
lain yang mempunyai akses kepada apa-apa maklumat atau dokumen di bawah
Akta tidak boleh menzahirkan maklumat atau dokumen itu.

78. _Fasal 72 memberi Menteri kuasa untuk membuat peraturan-peraturan_
berkenaan dengan perkara yang ditetapkan dalam _fasal_ ini dan menghuraikan
penalti yang boleh ditetapkan dalam peraturan-peraturan atau perundangan
subsidiari lain yang dibuat di bawah Akta.

79. _Fasal 73 memberi Menteri kuasa untuk membuat perintah bagi maksud_
menghapuskan apa-apa kesulitan atau anomali yang mungkin berbangkit
berkaitan dengan permulaan kuat kuasa Akta.

80. _Fasal 74 memberi Menteri kuasa untuk meminda Jadual Pertama dan_
Jadual Kedua.

81. _Fasal 75 membolehkan Pendaftar untuk mengeluarkan Ringkasan Hak,_
tataamalan, garis panduan, pekeliling atau nota dari semasa ke semasa yang
perlu untuk memberi kesan penuh kepada peruntukan Akta.

82. _Fasal 76 memperuntukkan bahawa peruntukan Akta Perlindungan Data_
Peribadi 2009 tidak terpakai bagi pemprosesan maklumat kredit oleh agensi
pelaporan kredit yang didaftarkan di bawah Akta.

BAHAGIAN IX

83. Bahagian IX Akta yang mengandungi fasal 77 memperkatakan peruntukan
kecualian dan peralihan.

84. _Fasal 77 memperkatakan perkara berkenaan dengan orang yang menjalankan_
perniagaan pelaporan kredit sebelum permulaan kuat kuasa Akta.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2628]


-----

