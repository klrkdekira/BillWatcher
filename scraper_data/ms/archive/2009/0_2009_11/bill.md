---
Year: 2009
Bill: D.R.31/2009 - Rang Undang-Undang Perkhidmatan Kewangan dan Sekuriti Islam Labuan 2009 (Lulus)
Title: D.R.31/2009 - Rang Undang-Undang Perkhidmatan Kewangan dan Sekuriti Islam Labuan 2009 (Lulus)
Download URL: https://www.parlimen.gov.my/files/billindex/pdf/2009/DR312009.pdf
URL: https://www.parlimen.gov.my/files/billindex/pdf/2009/DR312009.pdf
---
---
Reading:
D.R.31/2009
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

**DR. 31/2009**

RANG UNDANG-UNDANG PERKHIDMATAN KEWANGAN
DAN SEKURITI ISLAM LABUAN 2009

SUSUNAN FASAL

BAHAGIAN I

PERMULAAN

Fasal
1. Tajuk ringkas dan permulaan kuat kuasa

2. Tafsiran

3. Pentadbiran Akta

4. Orang yang layak dan sesuai

5. Perniagaan dalam, dari atau melalui Labuan

6. Pematuhan prinsip-prinsip Shariah

BAHAGIAN II

MAJLIS PENYELIAAN SHARIAH

7. Penubuhan Majlis Penyeliaan Shariah

8. Fungsi Majlis Penyeliaan Shariah

9. Kuasa untuk membuat keputusan dan memberi nasihat

10. Pelantikan anggota Majlis Penyeliaan Shariah

11. Rujukan daripada mahkamah atau penimbang tara dalam membuat
keputusan

BAHAGIAN III

SEKURITI

Bab 1

_Tawaran sekuriti_

12. Tafsiran

13. Tawaran atau pelawaan yang menghendaki kelulusan Lembaga

14. Pernyataan palsu atau mengelirukan


-----

2 _Rang Undang-Undang_

Fasal

15. Iklan

16. Pendaftaran prospektus

17. Dokumen yang mengandungi tawaran sekuriti hendaklah dibuat melalui
syarikat amanah Labuan atau pemegang lesen bank atau pemegang
lesen bank Islam dan hendaklah disifatkan sebagai prospektus

18. Persetujuan pakar kepada pengeluaran prospektus yang mengandungi
pernyataan olehnya

19. Liabiliti sivil kerana pernyataan silap dalam prospektus

20. Liabiliti jenayah kerana pernyataan silap dalam prospektus

21. Syarikat amanah Labuan, pemegang lesen bank atau pemegang lesen
bank Islam sebagai ejen bagi tawaran

22. Larangan pengumpukan melainkan jika permohonan beli minimum
diterima

23. Wang permohonan hendaklah dipegang atas amanah sehingga penerbitan
atau pengumpukan

Bab 2

_Sukuk_

24. Kuasa untuk menerbitkan _Sukuk_

25. Pemegang amanah bagi pemegang _Sukuk_

26. Pengecualian dan tanggung rugi pemegang amanah bagi pemegang Sukuk
daripada liabiliti

27. Kewajipan pemegang amanah bagi pemegang _Sukuk_

28. Obligasi pengarah syarikat peminjam

29. Obligasi syarikat penjamin untuk memberikan maklumat

30. Wang hendaklah kena dibayar dengan serta-merta atas kejadian
tertentu

31. Penahanan terbitan _Sukuk_ terpohon beli berlebihan

BAHAGIAN IV

DANA BERSAMA ISLAM

Bab 1

_Permulaan_

32. Tafsiran


-----

_Perkhidmatan Kewangan dan Sekuriti Islam Labuan_ 3

Bab 2

_Dana persendirian Islam_

Fasal

33. Pemberitahuan oleh dana persendirian Islam

34. Dana persendirian Islam hendaklah menyerahkan memorandum maklumat
atau dokumen tawaran lain

35. Pengetepian liabiliti bagi kesilapan atau peninggalan dalam memorandum
maklumat atau dokumen tawaran lain

Bab 3

_Dana awam Islam_

36. Dana awam Islam hendaklah didaftarkan

37. Permohonan oleh dana awam Islam

38. Kuasa untuk membenarkan atau enggan membenarkan pendaftaran dana
awam Islam

39. Tatacara pendaftaran

40. Prospektus yang berhubungan dengan dana awam Islam

41. Hak pelabur

42. Had

43. Perakuan pematuhan

44. Dana awam Islam asing boleh diuruskan atau ditadbirkan di Labuan

Bab 4

_Pengurus dana dan pentadbir dana_

45. Pengurus dana atau pentadbir dana bagi dana awam Islam

46. Kewajipan pengurus dana dan pentadbir dana bagi dana awam Islam

47. Kewajipan pengurus dana dan pentadbir dana di bawah undang-undang
yang terpakai

48. Kewajipan tertentu pengurus dana bagi dana awam Islam

49. Kewajipan untuk mengasingkan aset pelanggan

Bab 5

_Pemegang amanah atau penjaga_

50. Kelayakan pemegang amanah atau penjaga dana awam Islam


-----

4 _Rang Undang-Undang_

Fasal

51. Kewajipan pemegang amanah atau penjaga dan pengarah di bawah
undang-undang terpakai

52. Kewajipan pengurus dana, penjaga atau pemegang amanah untuk bertindak
bebas daripada satu sama lain

Bab 6

_Daftar dan perakaunan_

53. Daftar

54. Akaun dan audit

BAHAGIAN V

PELESENAN PERANTARA PASARAN

Bab 1

_Permulaan_

55. Tafsiran

Bab 2

_Pemegang lesen sekuriti Islam_

56. Pemegang lesen sekuriti Islam

57. Permohonan bagi lesen

58. Kuasa untuk membenarkan atau menolak permohonan bagi lesen

59. Bentuk lesen

BAHAGIAN VI

PERBANKAN ISLAM LABUAN

Bab 1

_Permulaan_

60. Tafsiran

Bab 2

_Pelesenan perniagaan perbankan Islam Labuan_

61. Perniagaan perbankan Islam Labuan hendaklah dijalankan hanya di bawah
lesen


-----

_Perkhidmatan Kewangan dan Sekuriti Islam Labuan_ 5

Fasal

62. Perniagaan perbankan pelaburan Islam Labuan hendaklah dijalankan
hanya di bawah lesen

63. Permohonan bagi lesen untuk menjalankan perniagaan perbankan Islam
Labuan

64. Permohonan bagi lesen untuk menjalankan perniagaan perbankan pelaburan
Islam Labuan

65. Permohonan bagi lesen untuk menjalankan perniagaan kewangan Islam
Labuan

66. Maklumat tambahan

67. Pemberian lesen oleh Lembaga

68. Kehendak untuk menggunakan, dan sekatan mengenai penggunaan
perkataan, “bank Islam Labuan”, dll.

69. Pengekalan nisbah kecukupan modal

70. Pindaan atau pengubahan dokumen konstituen pemegang lesen bank
Islam

71. Lembaga hendaklah menyiarkan senarai pemegang lesen bank Islam
Labuan

Bab 3

_Kewajipan pemegang lesen bank Islam_

72. Pejabat dan subsidiari

73. Larangan mengenai akaun tertentu

74. Penyata kewangan, statistik dan maklumat hendaklah dikemukakan kepada
Lembaga

75. Pembayaran daripada akaun si mati

BAHAGIAN VII

PERNIAGAAN TAKAFUL LABUAN DAN AKTIVITI BERKAITAN
TAKAFUL LABUAN

Bab 1

_Permulaan_

76. Tafsiran

Bab 2

_Pelesenan_

77. Pelesenan perniagaan takaful Labuan dan aktiviti berkaitan takaful
Labuan


-----

6 _Rang Undang-Undang_

Fasal

78. Permohonan bagi lesen takaful untuk menjalankan perniagaan takaful
Labuan

79. Permohonan bagi lesen takaful untuk menjalankan aktiviti berkaitan
takaful Labuan

80. Pemberian lesen takaful

81. Penyiaran senarai semua pemegang lesen takaful Labuan

82. Penerusan kehendak pelesenan

Bab 3

_Kehendak kewangan dan kewajipan dan sekatan ke atas pemegang_
_lesen takaful_

83. Pelantikan aktuari

84. Margin kesolvenan

85. Pengasingan dana takaful

86. Akaun berasingan hendaklah disimpan oleh pengendali takaful
Labuan

87. Pengemukaan penyata kewangan

88. Subsidiari dan pejabat pemegang lesen takaful

89. Sekatan ke atas perniagaan pemegang lesen takaful oleh pengendali
takaful Labuan

90. Sekatan ke atas dan kewajipan pengurus takaful Labuan, pengurus
pengunderaitan takaful Labuan dan broker takaful Labuan

91. Senarai pengendali takaful Labuan hendaklah dibekalkan oleh pengurus
takaful Labuan dan pengurus pengunderaitan takaful Labuan

92. Penjalanan perniagaan

Bab 5

_Pembayaran wang polisi di bawah polisi takaful keluarga dan polisi_
_takaful kemalangan diri_

93. Pemakaian Bab ini

94. Kuasa untuk membuat penamaan

95. Pembatalan penamaan

96. Pembayaran wang polisi

97. Pemegang amanah wang polisi

98. Penama selain penama di bawah seksyen 97


-----

_Perkhidmatan Kewangan dan Sekuriti Islam Labuan_ 7

Fasal

99. Wang polisi yang diserahhakkan atau disandarkan

100. Pembayaran wang polisi jika tidak ada penamaan

101. Pembayaran kepada orang yang tidak berwibawa untuk berkontrak

102. Pengagihan wang polisi dalam perjalanan pentadbiran yang wajar

103. Bab ini hendaklah mengatasi polisi dan mana-mana undang-undang
bertulis lain

Bab 6

_Penggulungan_

104. Penggulungan pengendali takaful Labuan

BAHAGIAN VIII

AMANAH ISLAM LABUAN

105. Penubuhan amanah Islam Labuan

106. Aset amanah Islam Labuan

BAHAGIAN IX

YAYASAN ISLAM LABUAN

107. Penubuhan yayasan Islam Labuan

108. Matlamat dan maksud

109. Piagam

110. Aset

BAHAGIAN X

PERKONGSIAN TERHAD ISLAM LABUAN DAN PERKONGSIAN LIABILITI
TERHAD ISLAM LABUAN

111. Penubuhan perkongsian terhad Islam Labuan dan perkongsian liabiliti
terhad Islam Labuan

112. Matlamat dan maksud

BAHAGIAN XI

ORGANISASI KAWAL SELIA SENDIRI ISLAM

113. Perisytiharan atau pengiktirafan organisasi kawal selia sendiri Islam

114. Kaedah-kaedah organisasi kawal selia sendiri Islam


-----

8 _Rang Undang-Undang_

Fasal

115. Sekatan ke atas pembuatan keputusan

116. Obligasi bagi dan berhubung dengan pegawai suatu organisasi kawal
selia sendiri Islam

117. Kuasa untuk mengarahkan organisasi kawal selia sendiri Islam

118. Penamatan perkiraan dan pembatalan perisytiharan atau pengiktirafan

119. Pindaan kepada perlembagaan organisasi kawal selia sendiri Islam

120. Perlindungan bagi organisasi kawal selia sendiri Islam

121. Penyata kewangan suatu organisasi kawal selia sendiri Islam

122. Kuasa Lembaga berkenaan dengan organisasi kawal selia sendiri Islam

BAHAGIAN XII

AM

123. Rayuan

124. Pembatalan persetujuan, lesen atau pendaftaran

125. Tatacara pembatalan

126. Penyerahan balik lesen

127. Akibat pembatalan dan penyerahan balik lesen

128. Pemindahan perniagaan

129. Kehendak pelesenan tambahan bagi pemegang lesen bank Islam dan
pemegang lesen takaful

130. Penubuhan lembaga penasihat Shariah dalaman bagi pemegang lesen
sekuriti Islam dan pengurus dana

131. Penasihat Shariah bagi amanah Islam Labuan, yayasan Islam Labuan,
perkongsian terhad Islam Labuan atau perkongsian liabiliti terhad
Islam Labuan

132. Kajian semula pematuhan Shariah dalaman

133. Kajian semula pematuhan Shariah luaran

134. Audit dalaman

135. Juruaudit luar

136. Sistem pembayaran

137. Akaun dan rekod

138. Pemeriksaan dan penelitian pengemukaan buku dan dokumen entiti
berlesen

139. Kerahsiaan

140. Kerahsiaan berhubung dengan Majlis Penyeliaan Shariah


-----

_Perkhidmatan Kewangan dan Sekuriti Islam Labuan_

Fasal

141. Penterjemahan

142. Pemakaian Akta Kawalan Pertukaran Wang 1953

143. Pemakaian Akta Pasaran Modal dan Perkhidmatan 2007

144. Pemakaian Akta Syarikat Labuan 1990 dan Akta Syarikat 1965

145. Pemakaian Akta Lembaga Perkhidmatan Kewangan Labuan 1996

146. Ketidakpakaian undang-undang tertentu

147. Perlindungan terhadap guaman dan prosiding undang-undang

148. Penalti am

149. Kesalahan oleh pertubuhan perbadanan

150. Fi tahunan dan lesen

151. Tatacara jika tiada dinyatakan

152. Salah nyataan

153. Penguatkuasaan

154. Kuasa untuk mengkompaun

155. Penyampaian dokumen

156. Kuasa Menteri untuk membuat peraturan-peraturan

157. Kuasa Menteri untuk mengeluarkan arahan

158. Kuasa Menteri untuk meminda Jadual

159. Kuasa Menteri untuk memberikan pengecualian

160. Penyiaran pemberitahuan, _Warta_

161. Kecualian dan peralihan

JADUAL PERTAMA

JADUAL KEDUA

JADUAL KETIGA


-----

10 _Rang Undang-Undang_


-----

_Perkhidmatan Kewangan dan Sekuriti Islam Labuan_ 11

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pelesenan dan
pengawalseliaan perkhidmatan kewangan dan sekuriti Islam di
Labuan dan bagi perkara lain yang berhubungan dengannya.

[ ]

**DIPERBUAT** oleh Parlimen Malaysia seperti yang berikut:

BAHAGIAN I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Perkhidmatan Kewangan**
dan Sekuriti Islam Labuan 2009.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan kuat
kuasa bahagian yang berlainan atau peruntukan yang berlainan
dalam Akta ini.

**Tafsiran**

**2. (1) Dalam Akta ini, melainkan jika konteksnya menghendaki**
makna yang lain—

“aktuari” ertinya seseorang yang merupakan—

_(a)_ seorang _fellow mana-mana persatuan profesional yang_
disenaraikan dalam Jadual Kedua atau persatuan lain
yang diluluskan oleh Lembaga; atau


-----

12 _Rang Undang-Undang_

_(b)_ seorang yang diiktiraf oleh Lembaga sebagai seorang
aktuari bagi maksud Bahagian ini, yang terdapat dalam
senarai aktuari yang disenggarakan oleh Lembaga;

“amanah saham” ertinya suatu amanah yang ditubuhkan di
bawah undang-undang Malaysia yang berhubungan dengan
Labuan atau undang-undang mana-mana negara atau bidang
kuasa diiktiraf bagi maksud, atau yang mempunyai kesan, untuk
mengadakan kemudahan bagi penyertaan orang sebagai benefisiari
di bawah amanah itu dalam apa-apa keuntungan atau pendapatan
yang berbangkit daripada perolehan, pegangan, pengurusan atau
pelupusan mana-mana harta;

“amanah Islam Labuan” ertinya amanah yang ditubuhkan
di bawah seksyen 105;

“bank Islam Labuan” ertinya seseorang yang dilesenkan untuk
menjalankan perniagaan perbankan Islam Labuan di bawah
Bahagian VI;

“bank Labuan” ertinya seseorang yang dilesenkan untuk
menjalankan perniagaan perbankan Labuan di bawah Bahagian VI
Akta Perkhidmatan Kewangan dan Sekuriti Labuan
2009[Akta.....];

“bank Malaysia” ertinya sesuatu bank berlesen sebagaimana yang
ditakrifkan dalam Akta Bank dan Institusi-Institusi Kewangan 1989

[Akta 372], atau suatu bank Islam sebagaimana yang ditakrifkan
dalam Akta Bank Islam 1983 [Akta 276];

“bank pelaburan Islam Labuan” ertinya seseorang yang dilesenkan
untuk menjalankan perniagaan perbankan pelaburan Labuan
di bawah Bahagian VI;

“bank pelaburan Labuan” ertinya seseorang yang dilesenkan
untuk menjalankan perniagaan perbankan pelaburan Labuan
di bawah Bahagian VI Akta Perkhidmatan Kewangan dan Sekuriti
Labuan 2009;

“berurus niaga dalam sekuriti” ertinya, sama ada sebagai
prinsipal atau ejen, membuat atau menawarkan untuk membuat
dengan mana-mana orang atau mendorong atau cuba mendorong


-----

_Perkhidmatan Kewangan dan Sekuriti Islam Labuan_ 13

mana-mana orang untuk membuat atau menawarkan untuk
membuat—

_(a)_ apa-apa perjanjian bagi, atau dengan tujuan untuk
memperoleh, melupuskan, memohon beli, atau mengunderait
sekuriti; atau

_(b)_ apa-apa perjanjian, yang maksud atau maksud yang
diakuinya adalah untuk mendapatkan keuntungan bagi
mana-mana pihak daripada hasil sekuriti atau dengan
merujuk kepada turun naik nilai sekuriti;

“dana awam Islam” ertinya suatu dana bersama Islam selain
dana persendirian Islam;

“dana bersama” atau “dana” ertinya suatu syarikat Labuan,
suatu perbadanan yang diperbadankan di bawah undang-undang
mana-mana negara atau bidang kuasa diiktiraf, perkongsian, suatu
syarikat sel terlindung, yayasan atau amanah saham yang—

_(a)_ mengutip atau mengumpul dana bagi maksud pelaburan
bersama dengan matlamat mengagihkan risiko pelaburan;
dan

_(b)_ mengeluarkan kepentingan dalam dana bersama yang
mengehakkan pemegang untuk menebus pelaburannya
yang dipersetujui oleh pihak-pihak dan menerima amaun
yang dihitung dengan merujuk kepada nilai kepentingan
ikut kadar dalam keseluruhan atau sebahagian aset bersih
jenis entiti yang disebut terdahulu, mengikut mana-mana
yang berkenaan,

dan termasuk dana payung yang kepentingannya dalam dana
bersama atau unit terbahagi kepada beberapa bilangan dana kelas
berbeza atau dana kecil atau sub dan yang pesertanya berhak untuk
menukar hak dalam satu bahagian kepada hak dalam bahagian
yang lain;

“dana bersama Islam” atau “dana Islam” ertinya suatu dana
bersama atau dana yang ditubuhkan secara nyata dengan tujuan
bahawa matlamat dan operasi dana itu hendaklah mematuhi
prinsip-prinsip Shariah;


-----

14 _Rang Undang-Undang_

“dana persendirian Islam “ertinya suatu dana bersama
Islam—

_(a)_ yang sekuritinya dipunyai atau dipegang oleh—

(i) tidak lebih daripada lima puluh pelabur yang pelaburan
kali pertama setiap pelabur itu adalah tidak kurang
daripada dua ratus lima puluh ribu ringgit atau
apa-apa jumlah lain sebagaimana yang ditetapkan
oleh Lembaga atau yang setara dengannya dalam
apa-apa mata wang asing; atau

(ii) apa-apa bilangan pelabur yang pelaburan kali pertama
setiap pelabur itu adalah tidak kurang daripada
lima ratus ribu ringgit atau apa-apa jumlah lain
sebagaimana yang ditetapkan oleh Lembaga atau
yang setara dengannya dalam apa-apa mata wang
asing; atau

_(b)_ yang telah ditetapkan sebagai suatu dana persendirian di
bawah peraturan-peraturan yang dibuat oleh Menteri,

dan yang ditubuhkan dengan nyata dengan tujuan agar matlamat
dan operasi dana tersebut hendaklah mematuhi prinsip-prinsip
Shariah;

“ditubuhkan”, berhubung dengan orang yang dinyatakan dalam
ruang pertama Jadual Pertama, mempunyai erti yang dinyatakan
dalam ruang ketiga Jadual Pertama yang terdapat bersetentangan
dengan orang itu;

“dokumen konstituen” ertinya statut, piagam, memorandum
persatuan dan perkara persatuan, kaedah-kaedah, undang-undang
kecil, perjanjian perkongsian, atau surat cara lain, yang di bawahnya
atau yang dengannya seseorang ditubuhkan dan ruang lingkup
fungsi, perniagaan, kuasa dan kewajipan orang itu dinyatakan,
sama ada terkandung dalam satu dokumen atau lebih;

“entiti berlesen” ertinya seseorang yang dilesenkan atau
didaftarkan untuk menjalankan apa-apa aktiviti di bawah manamana Bahagian dalam Akta ini;

“entiti patuh Shariah” ertinya mana-mana orang yang dilesenkan
atau didaftarkan di bawah undang-undang berkaitan yang
ditadbirkan oleh Lembaga selain Akta ini dan yang menjalankan
apa-apa perniagaan atau sebahagian daripada perniagaannya yang
mematuhi prinsip-prinsip Shariah;


-----

_Perkhidmatan Kewangan dan Sekuriti Islam Labuan_ 15

“institusi berlesen Islam Labuan” ertinya seseorang yang
dilesenkan untuk menjalankan perniagaan kewangan Islam Labuan
di bawah Bahagian VI;

“juruaudit yang diluluskan” ertinya juruaudit yang diluluskan
di bawah seksyen 10 Akta Syarikat Labuan 1990 [Akta 441];

“Ketua Pengarah” ertinya Ketua Pengarah Lembaga;

“Labuan” ertinya Wilayah Persekutuan Labuan;

“Lembaga” ertinya Lembaga Perkhidmatan Kewangan Labuan
yang ditubuhkan di bawah seksyen 3 Akta Lembaga Perkhidmatan
Kewangan Labuan 1996 [Akta 545];

“lembaga penasihat Shariah dalaman” ertinya lembaga yang
ditubuhkan di bawah seksyen 130;

“lesen” ertinya suatu lesen yang diberikan di bawah Akta
ini;

“lesen bank Islam” ertinya lesen yang diberikan menurut
permohonan di bawah seksyen 63 atau 64, mengikut mana-mana
yang berkenaan;

“lesen takaful” ertinya suatu lesen yang diberikan di bawah
Bahagian VII;

“liabiliti” termasuk tiap-tiap jenis hutang, kewajipan dan obligasi,
sama ada pada masa sekarang atau pada masa hadapan, atau sama
ada terletak hak atau luar jangka;

“mahkamah” ertinya mahkamah yang mempunyai bidang kuasa
berwibawa;

“Mahkamah” ertinya Mahkamah Tinggi atau seorang hakim
Mahkamah Tinggi;

“Majlis Penyeliaan Shariah” merujuk kepada badan yang
ditubuhkan di bawah seksyen 7;

“mata wang asing” ertinya mana-mana mata wang selain
ringgit;


-----

16 _Rang Undang-Undang_

“menentukan”, jika tiada cara disebut, ertinya menentukan dari
semasa ke semasa secara bertulis, dan kuasa untuk menentukan
termasuk kuasa untuk menentukan secara berlainan bagi orang yang
berlainan atau kelas, kategori atau perihalan orang yang berlainan
dan “ditentukan” hendaklah ditafsirkan dengan sewajarnya;

“menetapkan”, jika tiada cara disebut, ertinya menetapkan dari
semasa ke semasa melalui perintah yang disiarkan dalam _Warta,_
dan kuasa untuk menetapkan termasuk kuasa untuk membuat
peruntukan yang berlainan dalam perintah itu, bagi orang, kelas,
kategori atau perihalan orang yang berlainan;

“Menteri” ertinya Menteri yang pada masa ini dipertanggungkan
dengan tanggungjawab bagi kewangan;

“negara atau bidang kuasa diiktiraf” ertinya negara atau bidang
kuasa yang ditentukan oleh Lembaga;

“orang yang layak” ertinya seseorang yang—

_(a) bukan bankrap yang tidak dilepaskan;_

_(b) tidak pernah disabitkan atas apa-apa kesalahan yang terbit_
daripada prosiding jenayah;

_(c) mempunyai reputasi dan perwatakan yang baik; dan_

_(d) memiliki kelayakan dan kepakaran yang perlu dalam undang-_
undang komersial Islam atau jurisprudens Islam,

dan termasuk suatu perbadanan yang mempunyai dalam penggajiannya
sekurang-kurangnya seorang individu yang memenuhi kriteria
yang disebut dalam perenggan _(a) hingga_ _(d);_

“orang yang mengawal”, berhubung dengan seseorang pemohon
bagi suatu lesen atau entiti berlesen di bawah Akta ini, ertinya
seseorang yang—

_(a) berhak untuk menjalankan, atau mengawal penjalanan, tidak_
kurang daripada satu pertiga undi yang terikat dengan
syer mengundi pada pemohon atau entiti berlesen itu;

_(b) mempunyai kuasa untuk melantik, atau menyebabkan_
dilantik, majoriti pengarah pemohon atau entiti berlesen
itu; atau


-----

_Perkhidmatan Kewangan dan Sekuriti Islam Labuan_ 17

_(c) mempunyai kuasa untuk membuat, atau menyebabkan_
dibuat, keputusan berkenaan dengan perniagaan atau
pentadbiran pemohon atau entiti berlesen itu, dan untuk
melaksanakan keputusan itu atau menyebabkan keputusan
itu dilaksanakan;

“organisasi kawal selia sendiri Islam” ertinya organisasi kawal
selia sendiri yang ditubuhkan di bawah Bahagian XI Akta ini
secara nyata dengan tujuan bahawa matlamat dan operasi organisasi
kawal selia sendiri itu mematuhi prinsip-prinsip Syariah, yang
tujuannya adalah untuk mengawal selia operasi anggotanya atau
pengguna perkhidmatannya, standard atau amalannya dan kelakuan
perniagaannya supaya dapat melindungi pelabur dan pengguna
sekuriti atau perkhidmatan yang berkaitan dengan lebih baik dan
termasuk apa-apa organisasi lain sebagaimana yang diisytiharkan
atau diiktiraf sebagai demikian oleh Lembaga;

“pakar” termasuklah jurutera, akauntan, peguam cara, penilai,
juruaudit atau mana-mana orang lain yang profesion atau
reputasinya memberikan autoriti kepada sesuatu pernyataan yang
dibuat olehnya;

“pegawai”, berhubung dengan suatu perbadanan, termasuk—

_(a) seseorang pengarah, setiausaha atau pekerja perbadanan_
itu termasuk pegawai prinsipal;

_(b) seseorang penerima dan pengurus, yang dilantik di bawah_
suatu kuasa yang terkandung dalam mana-mana surat cara,
mana-mana bahagian pengusahaan atau harta perbadanan
itu; dan

_(c) seseorang pelikuidasi perbadanan itu yang dilantik dalam_
suatu penggulungan sukarela,

tetapi tidak termasuk—

(A) seseorang penerima yang juga bukannya seorang
pengurus;

(B) seseorang penerima dan pengurus yang dilantik oleh
Mahkamah; dan

(C) seseorang pelikuidasi yang dilantik oleh Mahkamah atau
oleh pemiutang;


-----

18 _Rang Undang-Undang_

“pegawai amanah” ertinya seseorang pegawai syarikat amanah
Labuan yang diluluskan dan yang ditetapkan sebagai pegawai
amanah oleh Lembaga;

“pegawai prinsipal”, berhubung dengan suatu entiti berlesen,
ertinya seseorang, tidak kira apa jua nama dipanggil, yang
bertanggungjawab, tertakluk kepada autoriti pengarah, bagi
perjalanan perniagaan dan pentadbiran entiti berlesen itu;

“pegawai diberi kuasa” ertinya seorang pegawai yang diberi
kuasa dengan sewajarnya oleh Lembaga;

“pejabat” termasuk tempat utama perniagaan, cawangan, agensi,
tempat perniagaan bergerak, tempat perniagaan yang ditubuhkan
dan disenggarakan bagi suatu tempoh masa terhad sahaja, terminal
elektronik dan mana-mana tempat perniagaan yang lain;

“pemegang lesen bank” ertinya suatu bank Labuan atau bank
pelaburan Labuan yang dilesenkan di bawah Bahagian VI Akta
Perkhidmatan Kewangan dan Sekuriti Labuan 2009;

“pemegang lesen bank Islam” ertinya bank Islam Labuan dan
bank pelaburan Islam Labuan;

“pemegang lesen bank Islam Malaysia” ertinya pemegang lesen
bank Islam yang merupakan suatu pejabat atau subsidiari bagi
bank Malaysia;

“pemegang lesen takaful” ertinya mana-mana orang yang
dilesenkan di bawah Bahagian VII;

“penasihat Shariah” ertinya seseorang yang layak yang dilantik
oleh mana-mana entiti berlesen atau entiti menurut Akta ini untuk
memberi nasihat mengenai perkara yang berhubungan dengan
prinsip-prinsip Shariah;

“pengarah”, berhubung dengan orang yang dinyatakan dalam
ruang pertama Jadual Pertama, mempunyai erti yang dinyatakan
dalam ruang kedua Jadual Pertama yang terdapat bersetentangan
dengan orang itu;

“pengurus dana” ertinya seseorang yang, bagi balasan berharga,
menyediakan perkhidmatan pengurusan sahaja atau bersekali
dengan nasihat pelaburan atau perkhidmatan pentadbiran berkenaan


-----

_Perkhidmatan Kewangan dan Sekuriti Islam Labuan_ 19

dengan sekuriti bagi maksud pelaburan, termasuk berurus niaga
dalam sekuriti atau apa-apa aktiviti lain yang ditentukan oleh
Lembaga;

“penjaga” ertinya orang yang dipertanggungkan oleh suatu dana
bersama Islam bagi penjagaan harta dana itu menurut perjanjian
yang bermaksud sedemikian;

“pentadbir dana” ertinya seseorang yang, bagi balasan berharga,
menyediakan bagi dana bersama Islam perkhidmatan atau
kemudahan pentadbiran sahaja atau bersekali dengan perkhidmatan
perakaunan;

“penubuhan”, berhubung dengan—

_(a)_ syarikat, ertinya pemerbadanan;

_(b)_ badan berkanun, ertinya pewujudan di bawah undang-undang
yang menubuhkan, menetapkan atau membentuknya;

_(c)_ koperasi, ertinya pendaftaran, pemerbadanan atau selainnya
wujud menurut undang-undang sebagai suatu koperasi;

_(d)_ perkongsian, termasuk perkongsian terhad dan perkongsian
liabiliti terhad, ertinya pembentukan;

_(e)_ keempunyaan tunggal, ertinya pendaftaran perniagaannya;
dan

_(f)_ apa-apa badan, persatuan atau kumpulan orang lain,
sama ada diperbadankan atau tidak diperbadankan, yang
menghendaki pendaftaran atau apa-apa bentuk perekodan
atau pengiktirafan lain di bawah mana-mana undangundang bertulis sebelum badan, persatuan atau kumpulan
orang lain itu boleh memulakan aktivitinya dengan
sah, ertinya pendaftaran, perekodan atau pengiktirafan
di bawah undang-undang bertulis itu;

“perbadanan” ertinya sesuatu pertubuhan perbadanan yang
dibentuk atau diperbadankan atau wujud di dalam Malaysia atau
di luar Malaysia dan termasuk mana-mana syarikat Labuan asing
tetapi tidak termasuk—

_(a)_ suatu perbadanan tunggal;


-----

20 _Rang Undang-Undang_

_(b)_ suatu kesatuan sekerja yang didaftarkan di bawah manamana undang-undang bertulis sebagai suatu kesatuan
sekerja; dan

_(c)_ suatu pertubuhan yang didaftarkan di bawah mana-mana
undang-undang bertulis sebagai suatu koperasi;

“perisytiharan” ertinya pernyataan fakta bertulis yang orang yang
membuatnya menandatangan dan sesungguhnya mengisytiharkan
sebagai benar di hadapan pesuruhjaya atau pegawai majistret atau
notari awam;

“perkongsian” ertinya perkongsian terhad atau perkongsian
liabiliti terhad;

“perkongsian liabiliti terhad” ertinya suatu perkongsian liabiliti
terhad yang dibentuk di bawah Akta Perkongsian Terhad dan
Perkongsian Liabiliti Terhad Labuan 2009 [Akta.....] atau di bawah
Bahagian X Akta ini atau di bawah undang-undang mana-mana
negara atau bidang kuasa diiktiraf walau apa pun apa-apa takrif
statutori yang berlawanan;

“perkongsian terhad” ertinya suatu perkongsian terhad yang
dibentuk di bawah Akta Perkongsian Terhad dan Perkongsian
Liabiliti Terhad Labuan 2009 atau di bawah Bahagian X Akta
ini atau di bawah undang-undang mana-mana negara atau bidang
kuasa diiktiraf walau apa pun apa-apa takrif statutori yang
berlawanan;

“perkongsian terhad Islam Labuan” atau “perkongsian liabiliti
terhad Islam Labuan” ertinya perkongsian yang ditubuhkan
di bawah seksyen 111;

“peserta”, berhubung dengan orang yang dinyatakan dalam
ruang pertama Jadual Pertama, mempunyai erti yang dinyatakan
dalam ruang keempat Jadual Pertama yang terdapat bersetentangan
dengan orang itu;

“pihak berkuasa penyeliaan negara asal” ertinya mana-mana
pihak berkuasa atau badan yang berkenaan di Malaysia atau
di mana-mana negara lain yang menjalankan fungsi pernyeliaan
yang serupa dengan fungsi Lembaga atau mana-mana orang yang


-----

_Perkhidmatan Kewangan dan Sekuriti Islam Labuan_ 21

menjalankan fungsi penyeliaan sebagaimana yang disifatkan
sesuai oleh Lembaga setelah mengambil kira representasi yang
dibuat oleh orang itu mengenai keinginan atau keperluan bagi
pemeriksaan;

“prinsip-prinsip Shariah” termasuk prinsip-prinsip dan konsep
hukum syarak yang telah diluluskan atau diterima pakai, melalui
keputusan atau dengan apa-apa cara lain, oleh Majlis Penyeliaan
Shariah, atau lembaga penasihat Shariah dalaman suatu bank Islam
Labuan atau pengendali takaful, atau seorang penasihat Shariah
bagi mana-mana entiti yang dikawal selia di bawah Akta ini,
mengikut mana-mana yang berkenaan;

“prospektus” ertinya apa-apa prospektus, notis, pekeliling, iklan
atau pelawaan yang mempelawa permohonan atau tawaran untuk
memohon beli atau membeli sekuriti, atau menawarkan apa-apa
sekuriti untuk dipohon beli atau dibeli;

“rekod” ertinya suatu kemudahan bagi penyimpanan maklumat
yang boleh didapatkan kembali atau dikeluarkan semula
kemudiannya;

“ringgit” ertinya ringgit dalam mata wang Malaysia;

“Sistem pembayaran “ertinya apa-apa sistem perkiraan bagi
pemindahan, penjelasan atau penyelesaian wang atau sekuriti,
tetapi tidak termasuk—

_(a)_ sistem pembayaran yang ditubuhkan atau dikendalikan
oleh Bank Negara Malaysia atau dikendalikan bagi pihak
Bank Negara Malaysia di bawah Akta Bank Negara
Malaysia 2009 [Akta 701];

_(b)_ pusat penjelasan yang ditakrifkan di bawah Akta Pasaran
Modal dan Perkhidmatan 2007 [Akta 671];

_(c)_ sistem pembayaran dalaman yang dikendalikan oleh seseorang
semata-mata bagi maksud pentadbirannya sendiri yang
tidak memindahkan, menjelaskan atau menyelesaikan
wang atau sekuriti bagi pihak ketiga; dan

_(d)_ sistem yang semata-mata memudahkan permulaan arahan
pembayaran;


-----

22 _Rang Undang-Undang_

“sekuriti” ertinya apa-apa pelaburan yang biasanya dikenali
atau boleh diperihalkan sebagai sekuriti, dan termasuk—

_(a)_ syer, dana, unit, kepentingan dalam suatu perkongsian
terhad atau perkongsian liabiliti terhad atau amanah
saham atau yayasan atau syarikat sel terlindung atau
perbadanan;

_(b)_ nota bagi atau yang dikeluarkan oleh sesuatu badan
(diperbadankan atau tidak diperbadankan), kerajaan,
kerajaan tempatan atau pihak berkuasa awam; dan

_(c) perakuan kepentingan atau penyertaan dalam, perakuan_
sementara atau interim bagi, resit bagi atau waran untuk
memohon beli atau membeli apa-apa surat cara yang
diperihalkan dalam perenggan _(a) dan_ _(b),_

yang diterbitkan dengan nyata sebagai mematuhi prinsip-prinsip
Shariah, dan termasuk _Sukuk;_

“subsidiari” hendaklah mempunyai erti yang diberikan kepadanya
dalam Akta Syarikat Labuan 1990;

“Sukuk” termasuklah apa-apa perakuan, surat cara, nota dan
apa-apa keterangan bagi obligasi pembayaran sesuatu perbadanan,
badan (diperbadankan atau tidak diperbadankan), kerajaan,
kerajaan tempatan atau pihak berkuasa awam menurut apa-apa
bentuk pembiayaan mengikut prinsip-prinsip Shariah, sama ada
atau tidak membentuk suatu gadaian ke atas aset perbadanan,
badan (diperbadankan atau tidak diperbadankan, kerajaan, kerajaan
tempatan atau pihak berkuasa awam, tetapi tidak termasuk—

_(a)_ apa-apa surat cara yang mengakui atau mewujudkan
keberhutangan bagi, atau bagi wang yang dipinjam
untuk membayar balasan yang kena dibayar di bawah,
suatu kontrak jualan atau bekalan barangan, harta atau
perkhidmatan atau apa-apa kontrak sewaan mengikut
perjalanan biasa urusan;

_(b)_ sesuatu cek, draf bank atau apa-apa bil pertukaran atau
surat kredit;

_(c)_ sesuatu nota bank, jaminan atau polisi insurans;

_(d)_ suatu penyata, buku simpanan atau dokumen lain yang
menunjukkan apa-apa baki dalam akaun semasa, deposit
atau simpanan;


-----

_Perkhidmatan Kewangan dan Sekuriti Islam Labuan_ 23

_(e)_ apa-apa perjanjian bagi pinjaman atau pembiayaan
yang pemberi pinjam atau pembiaya dan peminjam
atau pelanggan ialah penandatangan perjanjian itu dan
jika peminjaman wang atau pembiayaan itu adalah dalam
perjalanan biasa urusan pemberi pinjam atau pembiaya
itu, dan apa-apa nota janji yang dikeluarkan di bawah
terma perjanjian sedemikian; dan

_(f)_ apa-apa surat cara atau produk atau kelas surat cara atau
produk sebagaimana yang ditetapkan oleh Lembaga;

“syarikat amanah Labuan” ertinya seseorang yang dilesenkan
untuk menjalankan syarikat amanah di bawah Akta Perkhidmatan
Kewangan dan Sekuriti Labuan 2009;

“syarikat asing” ertinya—

_(a)_ suatu syarikat, perbadanan, pertubuhan, persatuan atau
badan lain yang diperbadankan di luar Malaysia; atau

_(b)_ suatu pertubuhan, persatuan atau badan lain yang tidak
diperbadankan yang di bawah undang-undang tempat
asalnya boleh membawa guaman atau dibawa guaman
terhadapnya, atau memegang harta atas nama setiausaha
atau pegawai lain pertubuhan, persatuan atau badan itu
yang dilantik dengan sewajarnya bagi maksud itu, dan
yang tidak mempunyai ibu pejabat atau tempat utama
perniagaannya di Malaysia;

“syarikat domestik” ertinya suatu syarikat yang diperbadankan
di bawah Akta Syarikat 1965 [Akta 125];

“syarikat Labuan” mempunyai erti yang diberikan kepadanya
dalam Akta Syarikat Labuan 1990;

“syarikat Labuan asing” ertinya suatu syarikat asing
yang didaftarkan di bawah Bahagian VIII Akta Syarikat
Labuan 1990;

“syarikat sel terlindung” ertinya suatu syarikat yang diperbadankan,
atau ditukarkan kepada, suatu syarikat sel terlindung mengikut
peruntukan Bahagian VIIIB Akta Syarikat Labuan 1990 atau entiti


-----

24 _Rang Undang-Undang_

yang serupa yang ditubuhkan di bawah undang-undang mana-mana
negara atau bidang kuasa diiktiraf walau apa pun apa-apa takrif
statutori yang berlawanan;

“tahun kewangan” ertinya tempoh tidak melebihi lima puluh tiga
minggu yang pada akhirnya baki akaun dana itu diseimbangkan
atau, jika akaun dana itu tidak dapat diseimbangkan atau jika
tempoh lima puluh tiga minggu untuk berbuat demikian itu
dilampaui, tahun kalendar;

“yayasan” ertinya suatu yayasan yang ditubuhkan di bawah
Akta Perkhidmatan Kewangan dan Sekuriti Labuan 2009 atau di
bawah Part XI Akta ini atau entiti yang serupa yang lain yang
ditubuhkan di bawah undang-undang mana-mana negara atau
bidang kuasa yang diiktiraf walau apa pun apa-apa takrif statutori
yang berlawanan;

“yayasan Islam Labuan” ertinya yayasan yang ditubuhkan
di bawah seksyen 107.

(2) Apa-apa sebutan dalam Akta ini mengenai “Akta ini”
hendaklah, melainkan jika dinyatakan secara nyata selainnya,
disifatkan termasuk sebutan mengenai mana-mana peraturan,
kaedah, perintah, pemberitahuan atau perundangan subsidiari lain
yang dibuat di bawah Akta ini.

(3) Walau apa pun takrif “sekuriti” di bawah Akta ini dan
“kepentingan” sebagaimana yang ditakrifkan dalam seksyen 66
Akta Syarikat Labuan 1990, Menteri boleh, atas syor Lembaga,
menetapkan apa-apa surat cara atau produk atau kelas surat cara
atau produk sebagai sekuriti bagi maksud Akta ini dan Akta
Lembaga Perkhidmatan Kewangan Labuan 1996.

(4) Bagi maksud Akta ini, Sukuk tidak akan membentuk amanah
saham.

**Pentadbiran Akta**

**3.** (1) Lembaga bertanggungjawab bagi pentadbiran Akta ini,
tertakluk kepada arahan dan kawalan am Menteri.


-----

_Perkhidmatan Kewangan dan Sekuriti Islam Labuan_ 25

(2) Lembaga boleh memberi kuasa mana-mana anggota atau
pegawainya untuk melaksanakan mana-mana fungsinya, menjalankan
mana-mana kuasanya, atau menunaikan mana-mana kewajipannya
di bawah Akta ini.

(3) Tertakluk kepada apa-apa had, jika ada, sebagaimana yang
ditetapkan, seseorang pegawai diberi kuasa hendaklah melaksanakan
segala fungsi, menjalankan segala kuasa dan menunaikan segala
kewajipan Lembaga sebagaimana yang diberi kuasa dan tiap-tiap
fungsi yang dilaksanakan, kuasa yang dijalankan dan kewajipan
yang ditunaikan sedemikian hendaklah disifatkan telah dilaksanakan,
dijalankan dan ditunaikan dengan sewajarnya bagi maksud Akta
ini.

(4) Semua mahkamah, hakim dan orang yang bertindak secara
kehakiman hendaklah memberi pengiktirafan kehakiman terhadap
meterai Lembaga.

**Orang yang layak dan sesuai**

**4. (1) Tiap-tiap entiti berlesen hendaklah memastikan bahawa**
pengarahnya, pegawai prinsipalnya atau pegawai amanahnya, jika
berkenaan, kekal sebagai orang yang layak dan sesuai sepanjang
pelantikan mereka dengan entiti berlesen itu.

(2) Jika seseorang pengarah, pegawai prinsipal atau pegawai
amanah, jika berkenaan, tidak lagi menjadi orang yang layak dan
sesuai, entiti berlesen itu dan pengarah, pegawai prinsipal atau pegawai
amanah itu, hendaklah dengan secepat yang semunasabahnya dapat
dilaksanakan memberitahu Lembaga secara bertulis mengenainya,
berserta dengan butir-butir mengenai perubahan itu.

(3) Dalam menentukan sama ada seseorang ialah orang yang
layak dan sesuai di bawah Akta ini, Lembaga bolehlah mengambil
kira yang berikut:

_(a) integriti, kecekapan, kebolehan berfikiran dengan bijak_
dan kedudukan kewangan orang itu;

_(b) sama ada orang itu telah dihukum bankrap, di Malaysia_
atau di tempat lain;

_(c) sama ada orang itu telah disabitkan atas suatu kesalahan_
jenayah di Malaysia atau di tempat lain dan jika penalti
yang dikenakan ialah pemenjaraan selama satu tahun


-----

26 _Rang Undang-Undang_

atau lebih, sama ada dengan sendirinya, atau sebagai
tambahan kepada suatu denda; dan

_(d) apa-apa kriteria lain yang dinyatakan dalam garis panduan_
yang dikeluarkan oleh Lembaga.

(4) Seseorang adalah berkewajipan untuk memberikan notis
bertulis kepada Lembaga, dengan secepat yang dapat dilaksanakan,
mengenai apa-apa kejadian material yang semunasabahnya boleh
dijangkakan akan menjejaskan statusnya sebagai seorang yang
layak dan sesuai.

(5) Jika Lembaga berpuas hati bahawa mana-mana orang adalah
tidak layak dan sesuai, Lembaga boleh menghilangkan kelayakan
orang itu daripada bertindak atas sifatnya bagi entiti berlesen.

**Perniagaan dalam, dari atau melalui Labuan**

**5.** Seseorang yang dilesenkan untuk menjalankan mana-mana aktiviti
di bawah Akta ini hendaklah menjalankan aktiviti itu hanya dalam,
dari atau melalui Labuan kecuali dan melainkan bahawa sesuatu
entiti berlesen boleh menjalankan perniagaan itu dalam Malaysia
di luar Labuan sebagaimana yang dibenarkan oleh Lembaga dari
semasa ke semasa, dengan syarat bahawa tiada apa-apa jua dalam
seksyen ini membenarkan mana-mana entiti berlesen menjalankan
mana-mana aktiviti yang terkawal di bawah Akta Pasaran Modal
dan Perkhidmatan 2007, jika aktiviti yang terkawal itu dijalankan
dalam Malaysia selain Labuan.

**Pematuhan prinsip-prinsip Shariah**

**6. Mana-mana orang yang menjalankan apa-apa aktiviti di bawah**
Akta ini hendaklah memastikan aktiviti itu adalah mematuhi
prinsip-prinsip Shariah.

BAHAGIAN II

MAJLIS PENYELIAAN SHARIAH

**Penubuhan Majlis Penyeliaan Shariah**

**7.** (1) Lembaga boleh menubuhkan suatu Majlis Penyeliaan Shariah
yang hendaklah menjadi pihak berkuasa bagi penentuan hukum


-----

_Perkhidmatan Kewangan dan Sekuriti Islam Labuan_ 27

Syarak bagi maksud apa-apa perniagaan yang dikawal selia atau
diselia oleh Lembaga.

(2) Lembaga hendaklah mempunyai kuasa untuk menentukan
terma rujukan dan fungsi Majlis Penyeliaan Shariah.

(3) Majlis Penyeliaan Shariah boleh menentukan tatacaranya
sendiri.

**Fungsi Majlis Penyeliaan Shariah**

**8.** Majlis Penyeliaan Shariah hendaklah mempunyai fungsi yang
berikut:

_(a)_ untuk menentukan hukum Syarak bagi maksud apa-apa
perniagaan yang dikawal selia atau diselia oleh Lembaga
dan mengeluarkan keputusan apabila dirujukkan kepadanya
mengikut seksyen 9;

_(b)_ untuk memberi nasihat mengenai apa-apa isu Shariah yang
berhubungan dengan apa-apa perniagaan yang dikawal
selia atau diselia oleh Lembaga apabila dirujukkan
kepadanya mengikut seksyen 9; dan

_(c)_ apa-apa fungsi lain sebagaimana yang ditentukan oleh
Lembaga.

**Kuasa untuk membuat keputusan dan memberi nasihat**

**9.** (1) Sesuatu keputusan atau nasihat hendaklah diberikan oleh
Majlis Penyeliaan Shariah hanya apabila terdapat rujukan dibuat
kepadanya.

(2) Bagi maksud subseksyen (1), rujukan kepada Majlis Penyeliaan
Shariah hendaklah dibuat oleh Lembaga, suatu entiti berlesen,
entiti yang dikawal selia di bawah Akta ini atau suatu entiti patuh
Shariah mengikut cara yang ditentukan oleh Lembaga.

(3) Apa-apa keputusan yang dikeluarkan oleh Majlis Penyeliaan
Shariah menurut rujukan di bawah subseksyen (1) hendaklah
mengikat Lembaga, entiti berlesen, entiti yang dikawal selia di
bawah Akta ini atau entiti patuh Shariah, mengikut mana-mana
yang berkenaan.


-----

28 _Rang Undang-Undang_

(4) Bagi mengelakkan keraguan, apa-apa keputusan yang dibuat
oleh Majlis Penyeliaan Shariah di bawah subseksyen (1) menurut
rujukan yang dibuat oleh Lembaga, entiti berlesen, entiti yang
dikawal selia di bawah Akta ini atau suatu entiti patuh Shariah,
tidak boleh mengikat mana-mana entiti berlesen, entiti yang
dikawal selia di bawah Akta ini atau suatu entiti patuh Shariah
yang lain melainkan jika diterima pakai oleh Lembaga mengikut
cara yang difikirkannya sesuai.

(5) Jika nasihat diberikan oleh Majlis Penyeliaan Shariah
menurut subseksyen (1), Lembaga, entiti berlesen, entiti yang
dikawal selia di bawah Akta ini atau entiti patuh Shariah, mengikut
mana-mana yang berkenaan, hendaklah mengambil kira nasihat
itu.

(6) Apa-apa rujukan bagi suatu keputusan atau nasihat Majlis
Penyeliaan Shariah di bawah Akta ini atau mana-mana undangundang lain hendaklah dikemukakan kepada Lembaga.

**Pelantikan anggota Majlis Penyeliaan Shariah**

**10.** (1) Lembaga hendaklah melantik orang yang layak sebagai
anggota Majlis Penyeliaan Shariah.

(2) Lembaga boleh, sebagai tambahan kepada anggota yang
dilantik menurut subseksyen (1), melantik orang yang tidak
memenuhi keperluan sebagai orang yang layak mengenai kelayakan
dan kepakaran dalam undang-undang komersial Islam atau
jurisprudens Islam tetapi mempunyai pengetahuan atau kepakaran
dalam perbankan, kewangan, undang-undang, atau apa-apa disiplin
berkaitan yang lain sebagai anggota Majlis Penyeliaan Shariah.

(3) Anggota Majlis Penyeliaan Shariah hendaklah dibayar apaapa saraan dan elaun sebagaimana yang ditentukan oleh Lembaga
daripada kumpulan wang Lembaga.

**Rujukan oleh mahkamah atau penimbang tara dalam membuat**
**keputusan**

**11.** (1) Jika dalam mana-mana prosiding yang berhubungan
dengan apa-apa perniagaan yang dikawal selia atau diselia oleh
Lembaga di hadapan mana-mana mahkamah atau penimbang tara


-----

_Perkhidmatan Kewangan dan Sekuriti Islam Labuan_ 29

di Malaysia, apa-apa persoalan berbangkit mengenai suatu perkara
Shariah, mahkamah atau penimbang tara itu, mengikut mana-mana
yang berkenaan, boleh—

_(a) mengambil kira mana-mana garis panduan, arahan, nasihat,_
notis atau pekeliling yang dikeluarkan oleh Lembaga
menurut kuasanya di bawah Akta Lembaga Perkhidmatan
Kewangan Labuan 1996; atau

_(b) merujukkan persoalan itu kepada Majlis Penyeliaan Shariah_
untuk keputusannya.

(2) Apa-apa keputusan yang dibuat oleh Majlis Penyeliaan
Shariah menurut rujukan yang dibuat di bawah perenggan (1)(b)
hendaklah, bagi maksud prosiding yang berkenaan dengannya
rujukan itu dibuat, diambil kira oleh mahkamah atau penimbang
tara itu dalam mencapai suatu keputusan.

BAHAGIAN III

SEKURITI

Bab 1

_Tawaran sekuriti_

**Tafsiran**

**12.** Dalam Bahagian ini, melainkan jika konteksnya menghendaki
makna yang lain—

“syarikat peminjam” ertinya sesuatu syarikat Labuan yang
berada atau akan berada di bawah suatu liabiliti, sama ada atau
tidak liabiliti itu pada masa sekarang atau masa hadapan, untuk
membayar atau membayar balik apa-apa wang yang diterima atau
akan diterima olehnya sebagai sambutan kepada suatu tawaran
yang dibuat menurut Bab ini untuk memohon beli atau membeli
_Sukuk_ syarikat itu;

“syarikat penjamin”, berhubung dengan syarikat peminjam,
ertinya mana-mana perbadanan yang telah menjamin, atau telah
bersetuju untuk menjamin, pembayaran atau pembayaran balik
apa-apa wang yang diterima atau akan diterima oleh syarikat
peminjam sebagai sambutan kepada suatu tawaran yang dibuat di
bawah Bab ini untuk memohon beli atau membeli Sukuk syarikat
peminjam itu;


-----

30 _Rang Undang-Undang_

“penaja”, berhubung dengan prospektus yang dikeluarkan oleh
atau berkaitan dengan sesuatu syarikat Labuan, ertinya penaja
syarikat itu yang menjadi pihak dalam penyediaan prospektus
atau mana-mana bahagiannya yang berkaitan, tetapi tidaklah
termasuk mana-mana orang yang semata-mata bertindak atas sifat
profesionalnya atau atas sifatnya sebagai penasihat;

“Sukuk bercagar” ertinya—

_(a) apa-apa_ _Sukuk_ yang dinyatakan pada mukanya sebagai
suatu _Sukuk_ bercagar; dan

_(b)_ apa-apa Sukuk yang diterbitkan atas terma yang memberi
pemegang debentur itu hak dan kuasa untuk mengundi
dan menuntut suatu pengundian berkenaan dengan
perniagaan dan pengusahaan syarikat, sama ada sebagai
tambahan kepada hak anggota syarikat atau sebagai ganti
hak itu.

**Tawaran atau pelawaan yang menghendaki kelulusan**
**Lembaga**

**13.** (1) Tertakluk kepada subseksyen (2) hingga (7), seseorang,
pegawainya, pengarahnya, ejennya atau mana-mana orang lain bagi
pihaknya, tidak boleh membuat suatu tawaran bagi memohon beli
atau membeli, atau mengeluarkan suatu pelawaan untuk memohon
beli atau membeli sekuriti di atau dari dalam Labuan tanpa—

_(a)_ kelulusan bertulis Lembaga terlebih dahulu; dan

_(b)_ berhubung dengan Sukuk, pengendorsan daripada seorang
penasihat Shariah di bawah subseksyen (6).

(2) Tiada tawaran atau pelawaan untuk memohon beli _Sukuk_
suatu syarikat Labuan atau syarikat Labuan asing, boleh dibuat
kepada pemastautin Malaysia, kecuali oleh seorang pemegang lesen
bank Islam atau pemegang lesen bank melainkan jika dibenarkan
sebaliknya secara bertulis oleh Lembaga.

(3) Seseorang pemohon hendaklah mengemukakan kepada
Lembaga apa-apa dokumen dan apa-apa maklumat lain berhubung
dengan tawaran atau pelawaan itu mengikut apa-apa bentuk dan
cara dan pada bila-bila masa yang dikehendaki oleh Lembaga.


-----

_Perkhidmatan Kewangan dan Sekuriti Islam Labuan_ 31

(4) Jika suatu permohonan telah dikemukakan kepada Lembaga
di bawah seksyen ini, Lembaga boleh—

_(a)_ meluluskan sesuatu tawaran atau pelawaan dengan atau
tanpa pengubahan dan tertakluk kepada apa-apa terma
dan syarat sebagaimana yang difikirkannya patut; atau

_(b)_ menolak sesuatu tawaran atau pelawaan.

(5) Tawaran atau pelawaan _Sukuk yang berikut dikecualikan_
daripada kehendak untuk mendapatkan kelulusan Lembaga terlebih
dahulu dan pengendorsan daripada penasihat Shariah di bawah
subseksyen (1):

_(a) tawaran atau pelawaan sekuriti, jika—_

(i) tawaran atau pelawaan itu ditujukan kepada suatu
kategori orang yang boleh dikenal pasti yang
kepadanya tawaran atau pelawaan itu disampaikan
secara langsung oleh orang yang membuat tawaran
atau pelawaan itu atau oleh ejen yang dilantiknya;
atau

(ii) hanya anggota dalam kategori itu yang kepadanya
tawaran atau pelawaan itu dibuat merupakan orang
yang boleh menerima tawaran atau pelawaan itu
dan mereka memiliki maklumat yang mencukupi
untuk membolehkan penilaian yang munasabah
dibuat mengenai tawaran atau pelawaan,

dan bilangan orang yang kepadanya tawaran atau pelawaan
itu disampaikan tidak melebihi lima puluh;

_(b) tawaran atau pelawaan_ _Sukuk, jika—_

(i) pelaburan kali pertama setiap pemegang _Sukuk_
permulaan adalah tidak kurang daripada dua ratus
lima puluh ribu ringgit atau yang sama banyaknya
dalam apa-apa mata wang lain dan mereka memiliki
maklumat yang mencukupi untuk membolehkan
penilaian yang munasabah mengenai tawaran atau
pelawaan itu; atau

(ii) pelaburan kali pertama setiap pemegang Sukuk
permulaan adalah kurang daripada dua ratus lima
puluh ribu ringgit atau yang sama banyaknya dalam


-----

32 _Rang Undang-Undang_

apa-apa mata wang lain dan bilangan orang yang
kepadanya tawaran atau pelawaan itu disampaikan
tidak melebihi lima puluh dan mereka memiliki
maklumat yang mencukupi untuk membolehkan
penilaian yang munasabah dibuat mengenai tawaran
atau pelawaan itu;

_(c)_ tawaran atau pelawaan sekuriti dalam suatu dana bersama
yang memenuhi kehendak dana bersama di bawah
Bahagian IV;

_(d) tawaran atau pelawaan sekuriti yang menurut suatu tawaran_
pengambilalihan yang mematuhi undang-undang berkaitan
yang terpakai bagi tawaran itu; dan

_(e) tawaran atau pelawaan sekuriti atau apa-apa kelas atau_
kategori sekuriti yang ditentukan oleh Lembaga.

(6) Sebagai tambahan kepada pengecualian daripada kehendak
bagi kelulusan Lembaga di bawah subseksyen (5), tawaran atau
pelawaan Sukuk di bawah pèrenggan 5 (b) dikecualikan daripada
kehendak bagi pengendorsan penasihat Shariah di bawah subseksyen (9).

(7) Seksyen 27, 28, 29, 30 dan 131 Akta ini tidak terpakai
bagi tawaran atau pelawaan sekuriti di bawah subseksyen (5).

(8) Apa-apa ketentuan atau ketentuan-ketentuan yang dibuat di
bawah pèrenggan (4)(c) hendaklah tertakluk kepada apa-apa syarat,
sekatan atau had sebagaimana yang dikenakan oleh Lembaga.

(9) Pengendorsan penasihat Shariah yang disebut dalam perenggan
(1)(b) hendaklah termasuk pengesahan daripada penasihat Shariah
bahawa dokumentasi, penstrukturan, pelaburan serta perkara
pentadbiran dan operasi lain berhubung dengan _Sukuk_ itu adalah
mematuhi prinsip-prinsip Shariah.

(10) Mana-mana orang yang melanggar subseksyen (1)
atau (2) melakukan suatu kesalahan dan boleh, apabila disabitkan,
didenda tidak melebihi satu juta ringgit atau dipenjarakan selama
tempoh tidak melebihi tiga tahun atau kedua-duanya.

**Pernyataan palsu atau mengelirukan**

**14. (1) Jika apa-apa pernyataan atau maklumat dikehendaki supaya**
dikemukakan kepada Lembaga berhubung dengan apa-apa tawaran


-----

_Perkhidmatan Kewangan dan Sekuriti Islam Labuan_ 33

atau pelawaan sekuriti yang dikemukakan menurut seksyen 13,
seseorang pemohon atau mana-mana pegawainya tidak boleh—

_(a)_ mengemukakan atau menyebabkan supaya dikemukakan
apa-apa pernyataan atau maklumat palsu atau yang
mengelirukan;

_(b)_ mengemukakan atau menyebabkan supaya dikemukakan
apa-apa pernyataan atau maklumat yang mempunyai
peninggalan material; atau

_(c)_ terlibat dalam atau membantu atau menyubahati tingkah
laku yang diketahuinya adalah mengelirukan atau
memperdayakan atau yang berkemungkinan mengelirukan
atau memperdayakan Lembaga.

(2) Menjadi suatu pembelaan terhadap suatu pendakwaan atau
apa-apa prosiding bagi pelanggaran subseksyen (1) jika dibuktikan
bahawa defendan, selepas membuat siasatan yang munasabah
dalam hal keadaan itu, mempunyai alasan yang munasabah untuk
mempercayai, dan telah mempercayai sehingga masa pernyataan
itu dibuat atau maklumat itu diberikan atau tingkah laku itu
dilakukan mempercayai bahawa—

_(a)_ pernyataan atau maklumat itu adalah benar dan tidak
mengelirukan;

_(b)_ peninggalan itu tidak material;

_(c)_ tidak terdapat apa-apa peninggalan yang material; atau

_(d)_ tingkah laku yang berkenaan tidak mengelirukan atau
memperdayakan.

(3) Mana-mana orang yang melanggar subseksyen (2) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Iklan**

**15. (1) Tiada iklan yang menawarkan, atau yang menarik perhatian**
terhadap suatu tawaran atau tawaran yang dicadangkan bagi,
sekuriti di bawah subseksyen 13(1), yang merupakan tawaran yang
tidak dikecualikan di bawah subseksyen 13(5), boleh disiarkan
sehingga iklan itu diluluskan oleh Lembaga.


-----

34 _Rang Undang-Undang_

(2) Sesuatu permohonan bagi kelulusan untuk sesuatu iklan
hendaklah diserahkan kepada Lembaga berserta dengan suatu
salinan iklan yang ditentusahkan mengikut apa-apa cara yang
diarahkan oleh Lembaga.

(3) Seseorang yang menyiarkan atau menyebabkan supaya
disiarkan suatu iklan tanpa terlebih dahulu mendapatkan kelulusan
Lembaga melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit.

**Pendaftaran prospektus**

**16. (1) Seseorang tidak boleh menerbitkan, menawarkan untuk**
dipohon beli atau dibeli, membuat pelawaan untuk dipohon beli
atau dibeli sekuriti dalam atau dari dalam Labuan melainkan jika
suatu prospektus berhubung dengan tawaran atau pelawaan itu
telah didaftarkan dengan Lembaga.

(2) Walau apa pun subseksyen (1), kehendak di bawah subseksyen
itu tidak terpakai jika tawaran atau pelawaan itu dibuat menurut
atau berkaitan dengan sesuatu tawaran atau pelawaan yang
dikecualikan di bawah subseksyen 13(5).

(3) Lembaga tidak boleh mendaftarkan salinan mana-mana
prospektus—

_(a) jika prospektus itu mengandungi apa-apa pernyataan atau_
perkara yang pada pendapatnya adalah mengelirukan
dari segi bentuk dan konteks pernyataan itu dimasukkan;
dan

_(b) melainkan jika—_

(i) suatu salinan yang ditandatangani oleh tiaptiap pengarah dan oleh tiap-tiap orang yang
namanya terdapat dalamnya sebagai pengarah
yang dicadangkan bagi perbadanan itu atau
pengendali dalam hal dana awam Islam yang
memohon bagi pendaftaran di bawah seksyen 36
oleh ejen mereka yang diberi kuasa secara bertulis
diserahkan kepada Lembaga pada atau sebelum
tarikh pengeluarannya;

(ii) prospektus itu ternyata mematuhi kehendak Akta ini
atau peraturan-peraturan atau Lembaga berpuas hati
bahawa apa-apa penyimpangan daripada kehendak
Akta ini atau peraturan-peraturan oleh prospektus


-----

_Perkhidmatan Kewangan dan Sekuriti Islam Labuan_ 35

itu adalah wajar dan tidak bermungkinan untuk
mengelirukan seseorang yang melabur berdasarkan
kepercayaan pada kandungan prospektus itu; dan

(iii) telah juga diserahkan kepada Lembaga−

(aa) dalam hal suatu prospektus yang berhubungan
dengan dana awam Islam—

(A) suatu perakuan daripada seorang
pakar yang memperakukan bahawa
prospektus itu mematuhi kehendak
Bahagian IV; dan

(B) jika semua atau mana-mana bahagian
prospektus itu tidak dalam bahasa
kebangsaan atau bahasa Inggeris,
suatu terjemahan prospektus itu atau
sebahagian prospektus dalam bahasa
kebangsaan atau bahasa Inggeris,
yang ditentusahkan mengikut cara
yang memuaskan hati Lembaga;

(bb) dalam hal mana-mana prospektus lain, suatu
salinan yang ditentusahkan sebagaimana
yang ditentukan, apa-apa persetujuan
yang dikehendaki oleh seksyen 18 bagi
pengeluaran prospektus dan apa-apa kontrak
meterial yang disebut dalam prospektus itu
atau, dalam hal apa-apa kontrak sedemikian
yang tidak dalam bentuk bertulis, suatu
memorandum yang memberikan butir-butir
lengkap mengenainya, yang ditentusahkan
sebagaimana yang ditentukan.

(4) Jika suatu prospektus dikeluarkan tanpa suatu salinannya
didaftarkan sedemikian, perbadanan dan tiap-tiap orang yang dengan
disedarinya menjadi suatu pihak dalam pengeluaran prospektus itu
melakukan suatu kesalahan dan boleh, apabila disabitkan, didenda
tidak melebihi satu juta ringgit atau dipenjarakan selama tempoh
tidak melebihi tiga tahun atau kedua-duanya.

(5) Berhubung dengan suatu prospektus yang berhubungan
dengan dana awam Islam, prospektus itu hendaklah, sebagai
tambahan—

_(a) memberikan pendedahan lengkap, benar dan jelas mengenai_
semua fakta dan hal keadaan yang boleh memudahkan


-----

36 _Rang Undang-Undang_

seseorang bakal pelabur membuat suatu penilaian
munasabah dalam menentukan sama ada untuk membeli
atau memohon beli syer sesuatu dana awam Islam;

_(b) mengandungi suatu pernyataan ringkasan mengenai hak_
pelabur yang diperuntukkan oleh seksyen 41; dan

_(c)_ jika dana awam Islam telah beroperasi selama satu tahun
kewangan yang lengkap, disertai dengan atau mengandungi
rujukan mengenai tersedianya penyata kewangan bagi
tahun kewangan dana awam Islam itu yang sebaik sebelum
tarikh tawaran itu dan laporan juruaudit mengenainya.

(6) Jika apa-apa perubahan berlaku yang menjejaskan secara
material mana-mana perkara yang dikehendaki supaya dizahirkan
di bawah subseksyen (5), atau terdapat peruntukan material yang
menjejaskan perkara yang dizahirkan dalam prospektus, pengurus
dana bagi dana awam Islam itu atau penaja hendaklah dalam
masa tiga puluh hari dari berlakunya perubahan itu memasukkan
perubahan itu dalam prospektus yang berhubung dengan dana
awam Islam itu atau tawaran awam menurut subseksyen 13(1)
dan memberikan suatu salinannya kepada setiap pelaburnya dan
kepada Lembaga.

**Dokumen yang mengandungi tawaran sekuriti hendaklah dibuat**
**melalui syarikat amanah Labuan atau pemegang lesen bank**
**atau pemegang lesen bank Islam dan hendaklah disifatkan**
**sebagai prospektus**

**17. (1) Jika sesuatu perbadanan mengumpukkan atau menerbitkan**
atau bersetuju untuk mengumpukkan atau menerbitkan apa-apa
sekuriti kepada mana-mana orang menurut subseksyen 13(1), yang
merupakan tawaran yang tidak dikecualikan di bawah subseksyen
13(5), tawaran atau pelawaan sekuriti itu hendaklah dibuat melalui
ejennya yang hendaklah merupakan suatu syarikat amanah Labuan
atau pemegang lesen bank atau pemegang lesen bank Islam.

(2) Apa-apa dokumen yang melaluinya tawaran menurut
subseksyen 13(1) dibuat, hendaklah, bagi segala maksud disifatkan
sebagai suatu prospektus yang dikeluarkan oleh perbadanan itu, dan
semua undang-undang bertulis dan rukun undang-undang tentang
kandungan prospektus dan tentang liabiliti berkenaan dengan iklan
dan pernyataan dan ketidakdedahan dalam prospektus, atau selainnya
yang berhubungan dengan prospektus, hendaklah terpakai dan


-----

_Perkhidmatan Kewangan dan Sekuriti Islam Labuan_ 37

mempunyai kuat kuasa sewajarnya seolah-olah sekuriti itu telah
ditawarkan menurut subseksyen 13(1) dan seolah-olah orang yang
menerima tawaran itu berkenaan dengan apa-apa sekuriti itu ialah
pemohon beli baginya tetapi tanpa menjejaskan liabiliti, jika ada,
orang yang membuat tawaran itu berkenaan dengan pernyataan
atau ketidakdedahan dalam dokumen itu atau selainnya.

(3) Bagi maksud Akta ini, melainkan jika akasnya dibuktikan,
hendaklah menjadi keterangan bahawa suatu pengumpukan, atau
suatu perjanjian untuk mengumpukkan, sekuriti telah dibuat oleh
suatu perbadanan dengan tujuan sekuriti itu ditawarkan di bawah
subseksyen 13(1) jika ditunjukkan—

_(a)_ bahawa suatu tawaran sekuriti di bawah subseksyen 13(1)
telah dibuat dalam masa enam bulan selepas pengumpukan
atau perjanjian untuk mengumpukkan itu; atau

_(b)_ bahawa pada tarikh tawaran sekuriti di bawah subseksyen
13(1) dibuat, keseluruhan balasan yang hendaklah diterima
oleh perbadanan itu berkenaan dengan sekuriti itu telah
tidak diterima sedemikian.

(4) Kehendak Bahagian ini tentang prospektus hendaklah
mempunyai kuat kuasa seolah-olah orang yang membuat tawaran
yang dimaksudkan oleh seksyen ini ialah orang yang dinamakan
dalam sesuatu prospektus sebagai pengarah suatu perbadanan.

(5) Sebagai tambahan kepada pematuhan kehendak lain
dalam Bahagian ini, dokumen yang membuat tawaran hendaklah
menyatakan—

_(a)_ amaun bersih balasan yang diterima atau yang akan diterima
oleh perbadanan yang membuat tawaran berkenaan dengan
sekuriti yang dimaksudkan oleh tawaran itu; dan

_(b)_ tempat dan masa bagi kontrak yang di bawahnya sekuriti
itu telah atau akan diumpukkan boleh diperiksa.

(6) Jika suatu tawaran yang dimaksudkan oleh seksyen ini dibuat
oleh perbadanan, adalah mencukupi jika dokumen yang disebut
dalam subseksyen (2) itu ditandatangani bagi pihak perbadanan itu
oleh dua orang pengarah perbadanan itu dan mana-mana pengarah
sedemikian boleh memberi kuasa kepada ejennya secara bertulis
untuk menandatangan bagi pihaknya.


-----

38 _Rang Undang-Undang_

**Persetujuan pakar untuk mengeluarkan prospektus yang**
**mengandungi pernyataan olehnya**

**18. (1) Sesuatu prospektus yang mempelawa permohonan beli**
atau pembelian sekuriti sesuatu perbadanan dan termasuk suatu
pernyataan yang berupa sebagai dibuat oleh seorang pakar atau
sebagai berdasarkan suatu pernyataan yang dibuat oleh seorang
pakar tidak boleh dikeluarkan melainkan jika terdapat dalam
prospektus itu suatu pernyataan bahawa pakar itu telah memberikan
dan telah tidak menarik balik persetujuan.

(2) Jika mana-mana prospektus yang dikeluarkan oleh sesuatu
perbadanan berlanggaran dengan seksyen ini, perbadanan itu dan
tiap-tiap orang yang dengan disedarinya menjadi suatu pihak
kepada pengeluaran prospektus itu melakukan suatu kesalahan
dan boleh, apabila disabitkan, didenda tidak melebihi satu juta
ringgit atau dipenjarakan selama tempoh tidak melebihi tiga tahun
atau kedua-duanya.

**Liabiliti sivil kerana pernyataan silap dalam prospektus**

**19. (1)** Walau apa pun mana-mana undang-undang bertulis lain,
setiap orang yang berikut hendaklah bertanggungan membayar
pampasan kepada semua orang yang memohon beli atau membeli
apa-apa sekuriti berdasarkan kepercayaan pada suatu prospektus
bagi apa-apa kehilangan atau kerugian yang ditanggung oleh
sebab suatu pernyataan tidak benar dalamnya, atau oleh sebab
ketidakdedahan sengaja dalamnya mengenai apa-apa perkara yang
dalam pengetahuannya dan yang diketahuinya adalah material,
iaitu tiap-tiap orang yang—

_(a) ialah seorang pengarah pada masa pengeluaran prospektus_
itu;

_(b) membenarkan atau menyebabkan supaya dirinya dinamakan_
dan telah dinamakan dalam prospektus sebagai seorang
pengarah atau sebagai telah bersetuju untuk menjadi
seorang pengarah sama ada dengan serta-merta atau
selepas suatu lat tempoh masa;

_(c) ialah seorang penaja perbadanan itu; atau_

_(d) membenarkan atau menyebabkan supaya prospektus itu_
dikeluarkan.

(2) Walau apa pun apa-apa jua dalam subseksyen (1), jika
persetujuan pakar dikehendaki bagi pengeluaran sesuatu prospektus
dan dia telah memberikan persetujuan itu, dia tidak boleh sematamata oleh sebab persetujuan itu menjadi bertanggungan sebagai


-----

_Perkhidmatan Kewangan dan Sekuriti Islam Labuan_ 39

seorang yang membenarkan atau menyebabkan pengeluaran
prospektus itu kecuali berkenaan dengan pernyataan yang tidak
benar yang berupa sebagai dibuat olehnya sebagai seorang pakar,
dan kemasukan dalam prospektus itu nama seseorang sebagai
seorang pemegang amanah bagi pemegang _Sukuk, juruaudit,_
jurubank, _barrister, peguam bela atau peguam cara atau broker_
saham atau syer tidak boleh semata-mata kerana sebab itu sahaja
ditafsirkan sebagai suatu kebenaran oleh orang itu bagi pengeluaran
prospektus itu.

(3) Tiada seorang pun boleh bertanggungan di bawah subseksyen
(1) jika dia membuktikan bahawa—

_(a) setelah memberikan persetujuan untuk menjadi pengarah_
bagi perbadanan itu, dia telah menarik balik persetujuannya
sebelum pengeluaran prospektus itu, dan bahawa
prospektus itu telah dikeluarkan tanpa kebenaran atau
persetujuannya;

_(b) prospektus itu telah dikeluarkan tanpa pengetahuan_
atau persetujuannya dan dia telah dengan serta-merta
memberikan notis awam yang munasabah mengenainya
setelah dia menyedari akan pengeluaran prospektus
itu;

_(c)_ selepas pengeluaran prospektus itu dan sebelum pengumpukan
atau penjualan di bawahnya, dia, setelah menyedari apaapa pernyataan tidak benar dalam prospektus itu, telah
menarik balik persetujuannya dan telah memberikan
notis awam yang munasabah mengenai penarikan balik
itu dan mengenai sebab baginya; atau

_(d)_ berkenaan dengan tiap-tiap pernyataan tidak benar yang
tidak berupa sebagai dibuat—

(i) atas kebenaran seorang pakar atau suatu dokumen
atau pernyataan rasmi awam, dia mempunyai
alasan yang munasabah untuk mempercayai, dan
telah mempercayai sehingga masa pengumpukan,
penerbitan atau penjualan sekuriti itu bahawa
pernyataan itu benar;

(ii) oleh seorang pakar atau yang berdasarkan suatu
pernyataan yang dibuat oleh seorang pakar atau
yang terkandung dalam apa-apa yang berupa
sebagai suatu salinan atau cabutan daripada
suatu laporan atau penilaian seorang pakar, ia
benar-benar menggambarkan pernyataan itu, atau
ialah suatu salinan benar dan bersih bagi suatu
cabutan daripada laporan atau penilaian itu, dan


-----

40 _Rang Undang-Undang_

dia mempunyai alasan yang munasabah untuk
mempercayai, dan telah mempercayai sehingga
masa pengeluaran prospektus itu, bahawa pakar
yang membuat pernyataan itu adalah berwibawa
untuk membuatnya dan bahawa pakar itu telah
memberikan persetujuan yang dikehendaki oleh
seksyen 18 bagi pengeluaran prospektus itu dan
telah tidak menarik balik persetujuan itu sebelum
suatu salinan prospektus itu dihantar serah untuk
pendaftaran atau, pada pengetahuan orang itu,
sebelum apa-apa pengumpukan, penerbitan atau
penjualan di bawah prospektus itu; dan

(iii) oleh seorang pegawai rasmi atau yang terkandung
dalam apa yang berupa sebagai suatu salinan atau
cabutan daripada dokumen rasmi awam, ia adalah
suatu gambaran yang betul dan tepat mengenai
pernyataan itu atau salinan atau cabutan daripada
dokumen itu.

(4) Subseksyen (3) tidak terpakai dalam hal seseorang yang
bertanggungan, disebabkan oleh dia telah memberikan persetujuan
yang dikehendaki daripadanya oleh seksyen 18 sebagai seorang
yang telah membenarkan atau menyebabkan pengeluaran prospektus
berkenaan dengan suatu pernyataan tidak benar yang berupa
sebagai telah dibuat olehnya sebagai seorang pakar.

(5) Seseorang yang selain subseksyen ini akan menjadi
bertanggungan di bawah subseksyen (1), disebabkan oleh dia
telah memberikan persetujuan yang dikehendaki daripadanya oleh
seksyen 18, sebagai seorang yang telah membenarkan pengeluaran
sesuatu prospektus berkenaan dengan suatu pernyataan yang tidak
benar yang berupa sebagai telah dibuat olehnya sebagai seorang
pakar tidak akan menjadi bertanggungan sedemikian jika dia
membuktikan bahawa—

_(a) selepas memberikan persetujuannya di bawah seksyen 18_
mengenai pengeluaran prospektus itu, dia telah menarik
balik persetujuan itu secara bertulis sebelum suatu salinan
prospektus itu diserahkan kepada Lembaga;

_(b) selepas suatu salinan prospektus itu diserahkan kepada_
Lembaga dan sebelum penerbitan atau penjualan di bawah
prospektus itu, dia, setelah menyedari pernyataan tidak
benar itu, menarik balik persetujuannya secara bertulis dan
telah memberikan notis awam yang munasabah mengenai
penarikan balik itu dan mengenai sebab baginya; atau


-----

_Perkhidmatan Kewangan dan Sekuriti Islam Labuan_ 41

_(c) dia berwibawa untuk membuat pernyataan itu dan_
bahawa dia mempunyai alasan yang munasabah untuk
mempercayai dan telah mempercayai sehingga masa
penerbitan atau penjualan sekuriti itu bahawa pernyataan
itu benar.

(6) Jika—

_(a) sesuatu prospektus mengandungi nama seseorang sebagai_
pengarah suatu perbadanan, atau sebagai telah bersetuju
untuk menjadi pengarah, dan dia tidak memberikan
persetujuannya untuk menjadi pengarah, atau dia telah
menarik balik persetujuannya sebelum pengeluaran
prospektus itu, dan telah tidak membenarkan atau
memberikan persetujuannya bagi pengeluaran prospektus
itu; atau

_(b) persetujuan seseorang dikehendaki di bawah seksyen 18_
bagi pengeluaran prospektus dan dia sama ada telah
tidak memberikan persetujuan itu atau telah menarik
balik persetujuan itu sebelum pengeluaran prospektus
itu,

pengarah syarikat itu kecuali mana-mana pengarah yang tanpa
pengetahuan atau persetujuannya prospektus itu dikeluarkan, dan
mana-mana orang lain yang membenarkan atau menyebabkan
pengeluaran prospektus itu, adalah bertanggungan untuk menanggung
rugi orang yang dinamakan sedemikian atau yang persetujuannya
dikehendaki sedemikian terhadap semua ganti rugi, kos dan
perbelanjaan yang dia mungkin bertanggungan disebabkan namanya
telah dimasukkan dalam prospektus itu atau kemasukan suatu
pernyataan yang berupa sebagai telah dibuat olehnya sebagai
seorang pakar, atau dalam membela dirinya terhadap apa-apa
tindakan atau prosiding undang-undang yang dibawa terhadapnya
berkenaan dengannya.

**Liabiliti jenayah kerana pernyataan silap dalam prospektus**

**20. (1)** Jika dalam mana-mana prospektus, atau dalam mana-mana
iklan daripada jenis yang disebut dalam seksyen 15, terdapat
suatu pernyataan tidak benar atau ketidakdedahan sengaja, manamana orang yang membenarkan atau menyebabkan pengeluaran
prospektus atau iklan itu melakukan suatu kesalahan dan boleh,
apabila disabitkan, didenda tidak melebihi satu juta ringgit atau
dipenjarakan selama tempoh tidak melebihi tiga tahun atau keduaduanya.


-----

42 _Rang Undang-Undang_

(2) Seseorang tidak boleh bertanggungan di bawah subseksyen
(1) jika dia membuktikan bahawa pernyataan atau ketidakdedahan
itu tidak material atau bahawa dia mempunyai alasan yang
munasabah untuk mempercayai dan telah mempercayai, sehingga
masa pengeluaran prospektus itu, bahawa pernyataan itu adalah
benar atau bahawa ketidakdedahan itu tidak material.

(3) Seseorang tidak boleh disifatkan sebagai telah membenarkan
atau menyebabkan pengeluaran sesuatu prospektus semata-mata
disebabkan oleh dia memberikan persetujuan yang dikehendaki
oleh Bahagian ini bagi kemasukan suatu pernyataan yang berupa
sebagai dibuat olehnya sebagai seorang pakar ke dalam prospektus
itu.

**Syarikat amanah Labuan, pemegang lesen bank atau pemegang**
**lesen bank Islam sebagai ejen bagi tawaran**

**21.** (1) Tiada pengumpukan atau penerbitan apa-apa sekuriti
sesuatu perbadanan yang ditawarkan di bawah subseksyen 13(1)
yang merupakan tawaran yang tidak dikecualikan di bawah
subseksyen 13(5), boleh dibuat melainkan jika sekuriti itu telah
ditawarkan melalui suatu syarikat amanah Labuan, pemegang
lesen bank atau pemegang lesen bank Islam.

(2) Bagi mengelakkan keraguan, suatu syarikat amanah Labuan,
pemegang lesen bank atau pemegang lesen bank Islam hendaklah
menjadi ejen sesuatu perbadanan yang menawarkan sekuriti menurut
subseksyen 13(1) melalui syarikat amanah Labuan, pemegang
lesen bank atau pemegang lesen bank Islam itu untuk menerima
permohonan bagi penerbitan sekuriti dan hendaklah diperihalkan
sedemikian dalam prospektus.

(3) Segala wang yang kena dibayar atas permohonan sekuriti
dalam sesuatu perbadanan hendaklah dibayar kepada syarikat
amanah Labuan, pemegang lesen bank atau pemegang lesen
bank Islam yang bertindak sebagai ejen bagi perbadanan itu, dan
sementara menanti penerimaan amaun permohonan beli minimum
oleh syarikat amanah Labuan, pemegang lesen bank atau pemegang
lesen bank Islam itu, ia hendaklah memegang segala wang yang
diterima olehnya atas amanah bagi pemohon itu, dan jika amaun
permohonan beli minimum itu tidak diterima oleh syarikat amanah


-----

_Perkhidmatan Kewangan dan Sekuriti Islam Labuan_ 43

Labuan, pemegang lesen bank atau pemegang lesen bank Islam
itu dalam masa yang dinyatakan dalam prospektus itu, syarikat
amanah Labuan, pemegang lesen bank atau pemegang lesen bank
Islam itu hendaklah, tertakluk kepada apa-apa hak di bawah terma
prospektus untuk memotong apa-apa kos dan caj yang terhutang
kepadanya atau kepada Lembaga berkaitan dengan prospektus atau
tawaran itu atau tindakannya sebagai broker dalam perkara itu,
mengembalikan wang permohonan itu atau apa-apa perkadarannya
sebagai baki selepas pemotongan dibuat, jika ada, mengikut terma
prospektus itu kepada pemohon secara _pro rata berdasarkan_
masing-masing amaun yang dibayar oleh mereka.

(4) Apabila syarikat amanah Labuan, pemegang lesen bank
atau pemegang lesen bank Islam yang bertindak sebagai ejen bagi
suatu perbadanan menerima amaun permohonan beli minimum bagi
pihak perbadanan itu, syarikat amanah Labuan, pemegang lesen
bank atau pemegang lesen bank Islam itu hendaklah, tertakluk
kepada haknya untuk memotong saraan dan perbelanjaan yang
sepatutnya daripada wang itu, memegang wang itu dan apa-apa
wang permohonan selanjutnya sebagai ejen perbadanan itu.

**Larangan pengumpukan melainkan jika permohonan beli**
**minimum diterima**

**22.** (1) Tiada pengumpukan atau penerbitan apa-apa sekuriti
sesuatu perbadanan yang ditawarkan menurut subseksyen 13(1)
boleh dibuat melainkan jika—

_(a) permohonan beli minimum telah dimohon beli; dan_

_(b) jumlah wang yang kena dibayar atas permohonan sekuriti_
yang dipohon beli itu telah diterima oleh perbadanan
itu,

tetapi jika suatu cek bagi jumlah wang yang kena dibayar itu
telah diterima oleh perbadanan itu, jumlah wang itu hendaklah
disifatkan tidak diterima oleh perbadanan itu sehingga cek itu
dibayar oleh bank yang mengeluarkannya.

(2) Permohonan beli minimum itu hendaklah—

_(a) dikira berdasarkan harga yang padanya sekuriti itu_
ditawarkan atau akan ditawarkan; dan


-----

44 _Rang Undang-Undang_

_(b) dihitung tanpa mengira apa-apa amaun yang kena dibayar_
selain dengan wang tunai.

(3) Amaun yang kena dibayar atas permohonan setiap sekuriti
yang ditawarkan tidak boleh kurang daripada lima peratus
daripada harga yang padanya sekuriti itu ditawarkan atau akan
ditawarkan.

(4) Apa-apa syarat yang menghendaki atau yang mengikat
mana-mana pemohon bagi sekuriti supaya menepikan pematuhan
apa-apa kehendak seksyen ini adalah tidak sah.

(5) Tiada perbadanan boleh menerbitkan atau mengumpukkan, dan
tiada pegawai atau penaja sesuatu perbadanan boleh membenarkan
atau mengizinkan supaya diterbitkan atau diumpukkan, sekuriti
berdasarkan suatu prospektus selepas habis tempoh enam bulan
dari pengeluaran prospektus itu.

(6) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Wang permohonan hendaklah dipegang sebagai amanah**
**sehingga penerbitan atau pengumpukan**

**23.** (1) Tertakluk kepada subseksyen 21(3), (4) dan 22(1), semua
wang permohonan dan wang lain yang dibayar sebelum penerbitan
atau pengumpukan oleh mana-mana pemohon bagi sekuriti yang
ditawarkan menurut subseksyen 13(1) oleh sesuatu perbadanan
hendaklah, sehingga penerbitan atau pengumpukan sekuriti itu
dibuat, dipegang sebagai amanah bagi pemohon itu dan wang
itu hendaklah dibayar ke dalam dan disimpan dalam suatu akaun
amanah yang berasingan, sementara menanti penerbitan atau
pengumpukan itu.

(2) Tiap-tiap pegawai perbadanan yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi satu juta ringgit atau dipenjarakan selama tempoh
tidak melebihi tiga tahun atau kedua-duanya.


-----

_Perkhidmatan Kewangan dan Sekuriti Islam Labuan_ 45

Bab 2

_Sukuk_

**Kuasa untuk menerbitkan** **_Sukuk_**

**24.** (1) Tertakluk kepada Bab ini dan kepada terma dan syarat
memorandum dan perkaranya, sesuatu syarikat Labuan hendaklah
mempunyai kuasa untuk menerbitkan _Sukuk atas apa-apa terma_
dan syarat yang difikirkannya patut dan khususnya, tetapi tanpa
mengehadkan keluasan yang disebut terdahulu, boleh menerbitkan
yang berikut:

_(a) suatu_ _Sukuk yang menjadi gadaian ke atas mana-mana_
atau kesemua aset syarikat itu;

_(b) suatu Sukuk yang boleh ditukar kepada syer dalam syarikat_
itu; atau

_(c) suatu_ _Sukuk bercagar._

(2) Amaun yang kena dibayar di bawah apa-apa Sukuk, sama ada
dimeterai atau ditandatangani bagi pihak syarikat itu, hendaklah
menjadi suatu hutang istimewa syarikat itu, dan jika _Sukuk itu_
diterbitkan oleh cawangan sesuatu syarikat, hendaklah terletak di
cawangan itu.

(3) Menteri boleh membuat peraturan-peraturan—

_(a) menyekat hak sesuatu syarikat Labuan atau mana-mana_
kelas tertentu syarikat Labuan untuk menerbitkan Sukuk
yang boleh ditukarkan kepada syer;

_(b) menetapkan terma dan syarat atau kejadian atau kejadian-_
kejadian yang atasnya penukaran hendak atau boleh
dilakukan.

**Pemegang amanah bagi pemegang** **_Sukuk_**

**25. (1) Tiap-tiap syarikat Labuan yang menawarkan Sukuk menurut**
subseksyen 13(1) hendaklah membuat peruntukan dalam Sukuk
itu, atau dalam surat ikatan amanah yang berhubungan dengan
_Sukuk itu, bagi pelantikan suatu syarikat amanah Labuan sebagai_
pemegang amanah bagi pemegang _Sukuk._


-----

46 _Rang Undang-Undang_

(2) Sesuatu syarikat peminjam tidak boleh mengumpukkan apaapa _Sukuk sehingga suatu syarikat amanah Labuan telah dilantik_
sebagai pemegang amanah bagi pemegang _Sukuk itu._

(3) Lembaga boleh meluluskan mana-mana orang lain untuk
bertindak sebagai pemegang amanah bersama-sama dengan syarikat
amanah Labuan bagi pemegang _Sukuk itu._

(4) Suatu syarikat peminjam dan tiap-tiap pegawai syarikat
peminjam itu yang melanggar seksyen ini melakukan suatu
kesalahan dan boleh, apabila disabitkan, didenda tidak melebihi
satu juta ringgit atau dipenjarakan selama tempoh tidak melebihi
tiga tahun atau kedua-duanya.

**Pengecualian dan tanggung rugi pemegang amanah bagi**
**pemegang** **_Sukuk daripada liabiliti_**

**26. (1) Tertakluk kepada seksyen ini, sesuatu terma, peruntukan**
atau waad suatu _Sukuk atau surat ikatan amanah suatu terma_
kontrak dengan pemegang _Sukuk_ yang dijamin oleh suatu surat
ikatan amanah adalah tidak sah setakat yang terma, peruntukan atau
waad itu, mengikut mana-mana yang berkenaan, akan mempunyai
kesan—

_(a) mengecualikan pemegang amanah bagi pemegang Sukuk_
daripada liabiliti kerana melanggar mana-mana peruntukan
Bahagian ini atau kerana pecah amanah atau kerana tidak
menunjukkan tahap cermat dan usaha yang dikehendaki
daripadanya sebagai seorang pemegang amanah;

_(b) menanggung rugi seseorang pemegang amanah bagi_
pemegang _Sukuk terhadap liabiliti kerana melanggar_
mana-mana peruntukan Bahagian ini atau kerana pecah
amanah atau kerana tidak menunjukkan tahap cermat
dan usaha yang dikehendaki daripadanya sebagai seorang
pemegang amanah,

melainkan jika terma, peruntukan atau waad itu—

(A) melepaskan pemegang amanah itu daripada liabiliti kerana
apa-apa jua yang dilakukan atau ditinggalkan daripada
dilakukan sebelum pelepasan itu diberikan; atau

(B) membolehkan suatu mesyuarat pemegang _Sukuk untuk_
meluluskan pelepasan pemegang amanah daripada liabiliti


-----

_Perkhidmatan Kewangan dan Sekuriti Islam Labuan_ 47

kerana apa-apa jua yang dilakukan atau ditinggalkan
daripada dilakukan sebelum pelepasan itu diberikan.

(2) Bagi maksud perenggan (1)(B)—

_(a)_ suatu pelepasan diluluskan jika pemegang _Sukuk yang_
mengundi bagi ketetapan itu memegang sebanyak tujuh
puluh lima peratus daripada nilai nominal _Sukuk yang_
dipegang oleh semua pemegang _Sukuk yang hadir pada_
mesyuarat itu dan mengundi untuk ketetapan itu; dan

_(b)_ seseorang pemegang Sukuk hadir pada mesyuarat itu dan
mengundi untuk ketetapan itu jika—

(i) pemegang _Sukuk itu hadir sendiri pada mesyuarat_
itu dan mengundi untuk ketetapan itu; atau

(ii) jika proksi dibenarkan, pemegang Sukuk itu diwakili
pada mesyuarat itu oleh seorang proksi dan proksi
itu mengundi untuk ketetapan itu.

**Kewajipan pemegang amanah bagi pemegang** **_Sukuk_**

**27. (1) Pemegang amanah bagi pemegang** _Sukuk—_

_(a) hendaklah menjalankan usaha yang munasabah untuk_
menentukan sama ada atau tidak aset syarikat peminjam
dan setiap syarikat penjaminnya, yang ada atau mungkin
ada, dengan cara Sukuk atau selainnya, mencukupi, atau
mungkin akan atau menjadi mencukupi, untuk menjelaskan
amaun prinsipal _Sukuk_ jika dan apabila hutang itu kena
dibayar;

_(b)_ hendaklah memuaskan hatinya bahawa setiap prospektus
yang berhubungan dengan Sukuk itu tidak mengandungi
apa-apa perkara yang tidak selaras dengan terma _Sukuk_
itu atau dengan surat ikatan amanah yang berkaitan;

_(c)_ hendaklah menjalankan usaha yang munasabah untuk
menentukan sama ada atau tidak syarikat peminjam itu
dan setiap syarikat penjaminnya telah melakukan apaapa pelanggaran waad, terma dan peruntukan Sukuk atau
surat ikatan amanah itu;


-----

48 _Rang Undang-Undang_

_(d)_ kecuali jika ia berpuas hati bahawa pelanggaran waad,
terma dan peruntukan Sukuk itu atau surat ikatan amanah
itu tidak akan memudaratkan secara material cagaran,
jika ada, bagi Sukuk atau kepentingan pemegang Sukuk,
hendaklah mengambil segala langkah dan melakukan
semua perkara yang ia diberi kuasa untuk melakukan
untuk menyebabkan syarikat peminjam itu dan mana-mana
syarikat penjaminnya meremedikan apa-apa pelanggaran
waad, terma dan peruntukan itu;

_(e)_ jika syarikat peminjam atau mana-mana syarikat penjaminnya,
apabila dikehendaki oleh pemegang amanah itu, tidak
meremedikan apa-apa pelanggaran waad, terma dan
peruntukan _Sukuk itu atau surat ikatan amanah itu,_
hendaklah membentangkan perkara itu pada mesyuarat
pemegang _Sukuk, mengemukakan apa-apa cadangan_
bagi melindungi pelaburan mereka sebagaimana yang
difikirkan perlu dan sesuai oleh pemegang amanah itu
dan mendapatkan arahan pemegang _Sukuk berhubung_
dengannya; dan

_(f)_ jika syarikat peminjam mengemukakan kepada pemegang
_Sukuk itu suatu kompromi atau perkiraan, hendaklah_
memberikan kepada mereka suatu pernyataan yang
menerangkan kesan kompromi atau perkiraan itu dan,
jika difikirkannya patut, mengesyorkan kepada mereka
suatu perjalanan tindakan yang sesuai untuk diambil
oleh mereka berhubung dengannya.

(2) Jika, selepas siasatan wajar, pemegang amanah bagi
pemegang _Sukuk_ pada bila-bila masa berpendapat bahawa aset
syarikat peminjam dan aset mana-mana syarikat penjaminnya
yang ada atau sepatutnya ada, sama ada sebagai cagaran atau
selainnya, tidak mencukupi atau mungkin tidak mencukupi
untuk menjelaskan amaun prinsipal _Sukuk apabila ia menjadi_
kena dibayar, pemegang amanah itu boleh menyerahkan suatu
permohonan mengikut bentuk yang ditentukan kepada Lembaga
untuk mendapatkan suatu arahan di bawah subseksyen ini dan
Lembaga boleh, atas permohonan itu, selepas memberi syarikat
peminjam itu suatu peluang untuk membuat representasi berhubung
dengan permohonan itu, melalui arahan bertulis yang disampaikan
kepada syarikat peminjam itu di pejabat berdaftarnya di Labuan,
mengenakan apa-apa sekatan ke atas aktiviti syarikat peminjam
itu, termasuk sekatan mengenai pengiklanan bagi mendapatkan
deposit atau pinjaman dan mengenai peminjaman oleh syarikat


-----

_Perkhidmatan Kewangan dan Sekuriti Islam Labuan_ 49

peminjam itu, sebagaimana yang difikirkan perlu oleh Lembaga
bagi melindungi kepentingan pemegang _Sukuk, atau Lembaga_
boleh, dan jika syarikat peminjam itu menghendaki sedemikian
hendaklah, mengarahkan pemegang amanah bagi pemegang Sukuk
itu untuk menyerahkan suatu permohonan kepada Mahkamah
bagi mendapatkan suatu perintah di bawah subseksyen (4) dan
pemegang amanah bagi pemegang Sukuk itu hendaklah memohon
dengan sewajarnya.

(3) Jika—

_(a) selepas siasatan wajar, pemegang amanah bagi pemegang_
_Sukuk pada bila-bila masa berpendapat bahawa aset syarikat_
peminjam itu dan aset mana-mana syarikat penjaminnya
yang ada atau sepatutnya ada tidak mencukupi, atau
mungkin tidak akan mencukupi, bagi menjelaskan amaun
prinsipal _Sukuk_ apabila ia kena dibayar; atau

_(b) syarikat peminjam itu telah melanggar atau tidak mematuhi_
sesuatu arahan yang dibuat oleh Lembaga di bawah
subseksyen (2),

pemegang amanah bagi pemegang Sukuk itu boleh, dan jika syarikat
peminjam itu telah meminta pemegang amanah itu bagi pemegang
_Sukuk berbuat demikian, pemegang amanah bagi pemegang Sukuk_
itu hendaklah, memohon kepada Mahkamah bagi mendapatkan
suatu perintah di bawah subseksyen (4).

(4) Jika suatu permohonan diserahkan oleh pemegang amanah
bagi pemegang _Sukuk_ kepada Mahkamah di bawah subseksyen
(2) atau (3), Mahkamah, selepas memberi syarikat peminjam
itu peluang untuk didengar, boleh, melalui perintah, melakukan
kesemua atau mana-mana perkara yang berikut, iaitu:

_(a) mengarahkan pemegang amanah itu supaya memanggil suatu_
mesyuarat pemegang Sukuk bagi maksud membentangkan
di hadapan mereka apa-apa maklumat yang berhubungan
dengan kepentingan mereka sebagaimana yang difikirkan
perlu atau sesuai oleh pemegang amanah bagi pemegang
_Sukuk itu dan bagi maksud mendapatkan arahan mereka_
berhubung dengannya, dan memberikan apa-apa arahan
berhubung dengan penjalanan mesyuarat itu sebagaimana
yang difikirkan patut oleh Mahkamah;

_(b)_ menggantung kesemua atau apa-apa tindakan atau prosiding
di hadapan mana-mana Mahkamah oleh atau terhadap
syarikat peminjam itu;


-----

50 _Rang Undang-Undang_

_(c)_ menghalang pembayaran apa-apa wang oleh syarikat
peminjam itu kepada pemegang Sukuk syarikat peminjam
itu atau kepada mana-mana kelas pemegang itu;

_(d)_ melantik seorang penerima bagi mana-mana harta yang
menjadi cagaran, jika ada, bagi _Sukuk_ itu atau manamana bahagiannya; atau

_(e)_ memberikan apa-apa arahan lanjut dari semasa ke semasa
sebagaimana yang perlu untuk melindungi kepentingan
pemegang _Sukuk, anggota syarikat peminjam itu atau_
mana-mana syarikat penjaminnya atau orang awam,
tetapi dalam membuat apa-apa perintah sedemikian
Mahkamah hendaklah memberi perhatian kepada hak
kesemua pemiutang bagi syarikat peminjam itu.

(5) Mahkamah boleh mengubah atau membatalkan apa-apa
perintah yang dibuat di bawah subseksyen (4) sebagaimana yang
difikirkannya patut.

(6) Seseorang pemegang amanah bagi pemegang _Sukuk_ dalam
membuat apa-apa permohonan kepada Lembaga atau Mahkamah
hendaklah mengambil kira sifat dan jenis cagaran yang diberikan
semasa Sukuk itu ditawarkan menurut subseksyen 13(1), dan, jika
tiada cagaran diberikan, hendaklah mengambil kira kedudukan
pemegang _Sukuk_ sebagai pemiutang tidak bercagar bagi syarikat
peminjam itu.

(7) Seseorang pemegang amanah bagi pemegang _Sukuk boleh_
bergantung pada apa-apa perakuan atau laporan yang diberikan atau
pernyataan yang dibuat oleh mana-mana peguam bela, juruaudit
atau pegawai syarikat peminjam atau syarikat penjamin itu jika
pemegang amanah itu mempunyai alasan yang munasabah itu
bagi mempercayai bahawa peguam bela, juruaudit atau pegawai
itu adalah berwibawa untuk memberikan atau membuat perakuan,
laporan atau pernyataan itu.

**Obligasi pengarah syarikat peminjam**

**28. (1)** Pengarah syarikat peminjam hendaklah—

_(a) pada akhir sesuatu tempoh yang tidak melebihi tiga bulan_
yang berakhir pada hari—

(i) hari itu merupakan yang terkemudian dari tarikh
prospektus yang berkaitan, jika berkenaan; dan


-----

_Perkhidmatan Kewangan dan Sekuriti Islam Labuan_ 51

(ii) hari itu merupakan tarikh yang _Sukuk_ diterbitkan
menurut surat ikatan amanah yang pemegang
amanah bagi pemegang _Sukuk_ syarikat peminjam
dikehendaki memberitahu syarikat peminjam itu
secara bertulis; dan

_(b) pada akhir setiap tempoh yang berikutnya selepas itu,_
yang merupakan suatu tempoh tiga bulan atau apa-apa
tempoh yang lebih singkat yang dibenarkan oleh pemegang
amanah itu dalam apa-apa hal keadaan yang khas,

menyediakan suatu laporan yang berkaitan dengan tempoh itu dan
mematuhi kehendak subseksyen (3) dan, dalam masa tiga puluh
hari selepas berakhirnya setiap tempoh itu, menyerahkan suatu
salinan laporan yang berhubungan dengan tempoh itu kepada
Lembaga dan kepada pemegang amanah itu.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit.

(3) Laporan yang disebut dalam subseksyen (1) hendaklah
ditandatangani oleh tidak kurang daripada dua orang pengarah
bagi pihak kesemua pengarah dan hendaklah menyatakan secara
terperinci apa-apa perkara yang memudaratkan cagaran atau
kepentingan pemegang _Sukuk dan, tanpa menyentuh keluasan_
yang terdahulu, hendaklah menyatakan—

_(a)_ sama ada atau tidak had amaun yang syarikat peminjam
itu boleh meminjam telah dilampaui;

_(b)_ sama ada atau tidak syarikat peminjam itu dan setiap
syarikat penjaminnya telah menuruti dan melaksanakan
kesemua waad dan peruntukan yang mengikat mereka
masing-masing melalui atau menurut Sukuk atau apa-apa
surat ikatan amanah;

_(c)_ sama ada atau tidak apa-apa kejadian telah berlaku yang
menyebabkan atau boleh menyebabkan Sukuk atau apa-apa
peruntukan surat ikatan amanah yang berkaitan menjadi
boleh dikuatkuasakan dan, jika demikian, butir-butir
mengenai kejadian itu;

_(d)_ sama ada atau tidak apa-apa hal keadaan yang menyentuh
syarikat peminjam itu, subsidiarinya atau syarikat
penjaminnya atau mana-mana daripadanya telah berlaku


-----

52 _Rang Undang-Undang_

yang secara material menjejaskan apa-apa cagaran atau
gadaian yang diwujudkan oleh Sukuk atau apa-apa surat
ikatan amanah dan, jika demikian, butir-butir mengenai
hal keadaan itu;

_(e)_ sama ada atau tidak telah terdapat apa-apa perubahan
substansial pada jenis perniagaan syarikat peminjam itu
atau mana-mana subsidiarinya atau mana-mana syarikat
penjaminnya sejak _Sukuk_ itu mula-mula diterbitkan
menurut subseksyen 13(1) yang dahulunya tidak dilaporkan
sebagaimana yang dikehendaki oleh seksyen ini dan, jika
demikian, butir-butir mengenai perubahan itu; dan

_(f)_ jika syarikat peminjam itu telah mendepositkan wang
dengan, atau meminjamkan wang kepada, atau mengambil
alih apa-apa liabiliti, sesuatu perbadanan yang menurut
seksyen 4 Akta Syarikat Labuan 1990 disifatkan berkaitan
dengan syarikat peminjam itu, butir-butir mengenai—

(i) jumlah amaun yang telah didepositkan atau dipinjamkan
sedemikian dan takat apa-apa liabiliti yang telah
diambil alih sepanjang tempoh yang diliputi oleh
laporan itu; dan

(ii) jumlah amaun yang terhutang kepada syarikat
peminjam itu berkenaan dengan wang yang telah
didepositkan atau dipinjamkan sedemikian dan
takat apa-apa liabiliti yang telah diambil alih
sedemikian pada akhir tempoh yang diliputi oleh
laporan itu,

dengan membezakan antara deposit, pinjaman dan
pengambilalihan liabiliti yang bercagar dengan yang
tidak bercagar, tetapi tidak termasuk apa-apa deposit
dengan atau pinjaman kepada atau apa-apa liabiliti
yang diambil alih bagi pihak sesuatu perbadanan jika
perbadanan itu telah menjamin pembayaran _Sukuk_
syarikat peminjam itu dan telah mendapatkan jaminan
itu melalui suatu gadaian ke atas asetnya bagi faedah
pemegang amanah bagi pemegang _Sukuk syarikat_
peminjam itu.


-----

_Perkhidmatan Kewangan dan Sekuriti Islam Labuan_ 53

(4) Jika terdapat pemegang amanah bagi pemegang apa-apa
_Sukuk yang diterbitkan oleh sesuatu syarikat peminjam, syarikat_
peminjam itu dan setiap syarikat penjamin yang telah menjamin
pembayaran balik wang yang telah diperdapatkan melalui
penerbitan _Sukuk itu hendaklah, dalam masa dua puluh satu hari_
selepas pewujudan gadaian itu, memberi pemegang amanah bagi
pihak pemegang _Sukuk_ itu, sama ada atau tidak apa-apa tuntutan
mengenainya telah dibuat, butir-butir bertulis mengenai apaapa gadaian yang diwujudkan oleh perbadanan itu atau syarikat
penjamin itu, mengikut kehendak keadaan, dan jika amaun yang
hendak didahulukan atas jaminan gadaian itu tidak tertentu dalam
masa tujuh hari selepas pendahuluan itu, butir-butir mengenai
amaun atau amaun-amaun yang sebenarnya didahulukan, tetapi
jika apa-apa pendahuluan itu dicantumkan dalam suatu akaun
semasa dengan jurubank atau pemiutang perdagangan, adalah
mencukupi bagi butir-butir mengenai amaun bersih yang belum
dijelaskan berkenaan dengan apa-apa pendahuluan itu diberikan
tiap-tiap tiga bulan.

(5) Pengarah tiap-tiap syarikat peminjam yang telah menerbitkan
_Sukuk menurut subseksyen 13(1), tidak termasuk penerbitan Sukuk_
di bawah subseksyen 13(5), dan pengarah tiap-tiap syarikat penjamin
yang telah menjamin pembayaran balik wang yang diperdapatkan
melalui penerbitan Sukuk hendaklah, pada suatu tarikh yang tidak
lewat daripada sembilan bulan selepas habis tempoh setiap tahun
kewangan syarikat peminjam itu atau syarikat penjamin itu,
menyebabkan supaya dibuat dan diserahkan kepada Lembaga dan
kepada pemegang amanah itu suatu akaun untung rugi berserta
dengan pernyataan terperinci mengenai liabiliti belum bayar
di bawah Sukuk itu bagi tempoh mulai dari berakhir tahun kewangan
itu hingga habis tempoh enam bulan selepas berakhirnya tahun
kewangan itu dan suatu kunci kira-kira setakat akhir tempoh yang
dimaksudkan oleh akaun untung rugi itu.

(6) Jika mana-mana syarikat penjamin, iaitu syarikat yang
diperbadankan di mana-mana negeri atau wilayah yang dinamakan
bagi maksud seksyen ini oleh Menteri, telah menyerahkan kepada
pihak berkuasa yang berkenaan di mana-mana negeri atau wilayah
yang dinamakan itu suatu akaun untung rugi dan kunci kira-kira
bagi tempoh yang berkaitan itu, ia hendaklah menjadi pematuhan
yang mencukupi dengan kehendak subseksyen (5) jika, dengan
persetujuan pemegang amanah itu, diserahkan kepada Lembaga


-----

54 _Rang Undang-Undang_

dan pemegang amanah itu salinan terperaku akaun untung rugi
dan kunci kira-kira yang diserahkan sedemikian.

(7) Jika pengarah sesuatu syarikat peminjam tidak menyerahkan
kepada pemegang amanah suatu laporan sebagaimana yang
dikehendaki oleh subseksyen (1), atau jika pengarah sesuatu
syarikat peminjam atau pengarah syarikat penjaminnya tidak
menyerahkan kepada Lembaga dan pemegang amanah akaun untung
rugi, pernyataan terperinci dan kunci kira-kira sebagaimana yang
dikehendaki oleh subseksyen (5) dalam masa yang ditentukan
itu, pemegang amanah itu hendaklah, dengan seberapa segera
yang boleh, menyerah simpan notis mengenai hakikat itu kepada
Lembaga.

(8) Mana-mana orang yang melanggar subseksyen (5) melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit.

**Obligasi syarikat penjamin untuk memberikan maklumat**

**29. (1)** Bagi maksud penyediaan sesuatu laporan yang dikehendaki
oleh Akta ini supaya ditandatangani oleh atau bagi pihak pengarah
sesuatu syarikat peminjam atau mana-mana daripada mereka,
syarikat peminjam itu boleh, melalui notis bertulis, menghendaki
mana-mana syarikat penjaminnya supaya memberikan kepadanya
apa-apa maklumat yang berhubungan dengan syarikat penjamin
itu yang dikehendaki supaya terkandung dalam laporan itu oleh
Akta ini, dan syarikat penjamin itu hendaklah memberikan
maklumat itu kepada syarikat peminjam itu sebelum suatu tarikh,
iaitu tarikh yang tidak lewat daripada empat belas hari selepas
notis itu diberikan, sebagaimana yang dinyatakan bagi maksud
itu dalam notis itu.

(2) Sesuatu syarikat penjamin atau tiap-tiap pegawai syarikat
itu yang tidak mematuhi kehendak yang terkandung dalam notis
yang diberikan menurut subseksyen (1) melakukan suatu kesalahan
dan boleh, apabila disabitkan, didenda tidak melebihi sepuluh
ribu ringgit.


-----

_Perkhidmatan Kewangan dan Sekuriti Islam Labuan_ 55

**Wang hendaklah kena dibayar dengan serta-merta atas**
**kejadian tertentu**

**30.** (1) Jika dalam mana-mana prospektus yang dikeluarkan
berkaitan dengan suatu tawaran atau pelawaan menurut subseksyen
13(1) supaya memohon beli atau membeli _Sukuk suatu syarikat_
Labuan terdapat suatu pernyataan tentang apa-apa maksud atau
projek tertentu yang baginya wang yang diterima oleh syarikat
peminjam itu sebagai sambutan kepada tawaran atau pelawaan itu
hendak digunakan, syarikat peminjam itu hendaklah dari semasa
ke semasa membuat laporan kepada pemegang amanah bagi
pemegang _Sukuk syarikat peminjam itu tentang kemajuan yang_
telah dibuat ke arah mencapai maksud itu atau menyempurnakan
projek itu.

(2) Jika ternyata pada pemegang amanah yang kepadanya suatu
laporan diberikan oleh syarikat peminjam bahawa maksud atau
projek itu telah tidak tercapai atau disempurnakan dalam masa
yang dinyatakan dalam prospektus yang dalamnya maksud atau
projek itu hendak dicapai atau disempurnakan atau, jika tiada
masa dinyatakan, maka dalam masa yang munasabah, pemegang
amanah itu boleh, dan, jika pada pendapatnya adalah perlu untuk
melindungi kepentingan pemegang _Sukuk itu, pemegang amanah_
itu hendaklah memberikan notis bertulis kepada syarikat peminjam
itu menghendakinya membayar wang yang telah diterima itu
sedemikian oleh syarikat peminjam itu dan, dalam masa satu bulan
selepas notis itu diberikan, menyerahkan suatu salinan notis itu
kepada Lembaga.

(3) Pemegang amanah tidak boleh memberikan notis menurut
subseksyen (2) jika ia berpuas hati bahawa—

_(a) maksud atau projek itu telah sebahagian besarnya tercapai_
atau disempurnakan;

_(b) kepentingan pemegang Sukuk itu telah tidak termudarat secara_
material oleh kegagalan mencapai atau menyempurnakan
maksud atau projek itu dalam masa yang dinyatakan
dalam prospektus itu atau dalam masa yang munasabah;
atau

_(c) kegagalan mencapai atau menyempurnakan maksud atau_
projek itu disebabkan oleh hal keadaan, selain kekurangan
wang, yang di luar kawalan syarikat peminjam itu yang


-----

56 _Rang Undang-Undang_

semunasabahnya tidak dapat diramalkan oleh syarikat
peminjam itu pada masa prospektus itu dikeluarkan.

**Penahanan terbitan** **_Sukuk_** **terpohon beli berlebihan**

**31. (1) Sesuatu syarikat peminjam tidak boleh menerima atau**
menahan permohonan beli untuk terbitan _Sukuk_ melebihi amaun
terbitan itu sebagaimana yang dizahirkan dalam prospektus melainkan
jika syarikat peminjam itu menyatakan dalam prospektus itu—

_(a) bahawa syarikat itu dengan nyata mempunyai hak untuk_
menerima atau menahan terpohon beli berlebihan itu;
dan

_(b) suatu had ke atas amaun permohonan beli berlebihan yang_
boleh diterima atau ditahan.

(2) Tertakluk kepada mana-mana peraturan, jika sesuatu syarikat
peminjam menyatakan dalam suatu prospektus yang berhubungan
dengan suatu terbitan _Sukuk bahawa ia mempunyai hak untuk_
menerima atau menahan terpohon beli berlebihan—

_(a)_ syarikat peminjam itu tidak boleh membuat, membenarkan
atau mengizinkan apa-apa pernyataan atau rujukan tentang
sandaran aset bagi terbitan itu dibuat atau dikandungkan
dalam mana-mana prospektus yang berhubungan dengan
terbitan itu, selain suatu pernyataan atau rujukan kepada
jumlah aset dan jumlah liabiliti syarikat peminjam itu
dan syarikat penjaminnya, jika ada; dan

_(b) prospektus itu hendaklah mengandungi suatu pernyataan_
atau rujukan tentang jumlah aset dan jumlah liabiliti
syarikat peminjam itu jika permohonan beli berlebihan
pada had yang ditentukan dalam prospektus itu diterima
atau ditahan.

(3) Mana-mana syarikat peminjam yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit.


-----

_Perkhidmatan Kewangan dan Sekuriti Islam Labuan_ 57

BAHAGIAN IV

DANA BERSAMA ISLAM

Bab 1

_Permulaan_

**Tafsiran**

**32. Dalam Bahagian ini, melainkan jika konteksnya menghendaki**
makna yang lain—

“pelabur” ertinya seseorang, termasuk penjaga dan pengunderait,
yang merupakan pemunya sekuriti yang diterbitkan oleh suatu dana
bersama Islam tetapi tidak termasuk seseorang yang mengambil
inisiatif untuk membentuk atau menguruskan perniagaan dana
bersama Islam dan tidak mempunyai apa-apa pemunyaan dalam
dana itu;

“pengendali”, berkenaan dengan suatu dana bersama Islam,
ertinya—

_(a)_ jika dana bersama Islam itu ialah suatu perbadanan,
seorang pengarah perbadanan itu;

_(b)_ jika dana bersama Islam itu ialah suatu perkongsian terhad,
seorang pekongsi am dalam perkongsian terhad itu;

_(c)_ jika dana bersama Islam itu ialah suatu perkongsian
liabiliti terhad, pekongsi ditetapkan dalam perkongsian
liabiliti terhad itu; atau

_(d) jika dana bersama Islam itu ialah suatu amanah saham,_
seorang pemegang amanah bagi amanah itu;

“penaja” ertinya seseorang yang bertindak bersendirian atau
bersama-sama dengan orang lain secara langsung atau tidak langsung
yang mengambil inisiatif dalam membentuk atau menguruskan
perniagaan sesuatu dana bersama Islam, tetapi tidak termasuk
seorang penjaga atau pengunderait yang menerima komisen
pengunderaitan tanpa mengambil bahagian dalam menubuhkan
atau pengurusan perniagaan dana bersama Islam;

“dana awam Islam berdaftarkan” ertinya suatu dana awam Islam
yang didaftarkan di bawah seksyen 38;


-----

58 _Rang Undang-Undang_

“syer” ertinya satu syer atau lebih dalam modal syer sesuatu
syarikat dana bersama Islam termasuk, dalam hal suatu syarikat
berhad dengan jaminan, kepentingan seseorang anggota syarikat
itu dan termasuk suatu kepentingan dalam suatu perkongsian
dana bersama Islam dan suatu saham dalam amanah saham dana
bersama Islam.

Bab 2

_Dana persendirian Islam_

**Pemberitahuan oleh dana persendirian Islam**

**33. Sesuatu dana persendirian Islam berhak untuk menjalankan**
perniagaan, menguruskan atau mentadbirkan hal ehwalnya dalam
Labuan dengan memberikan notis bertulis kepada Lembaga yang
menyatakan butir-butir ruang lingkup dan jenis perniagaannya.

**Dana persendirian Islam hendaklah menyerahkan memorandum**
**maklumat atau dokumen tawaran lain**

**34. (1) Sesuatu dana persendirian Islam** hendaklah menyerahkan
memorandum maklumat atau apa-apa dokumen tawaran lain yang
berhubungan dengan dana persendirian Islam itu yang berupa
sebagai memperihalkan perniagaan dan hal ehwal dana persendirian
Islam itu kepada Lembaga.

(2) Memorandum maklumat atau dokumen tawaran lain yang
disebut dalam subseksyen (1) hendaklah diserahkan oleh suatu
dana persendirian Islam melalui mana-mana entiti berlesen yang
hendaklah semunasabahnya memuaskan hati bahawa—

_(a)_ memorandum maklumat atau dokumen tawaran lain yang
diserahkan itu merujuk kepada suatu dana persendirian
Islam yang ditakrifkan di bawah Akta ini; dan

_(b)_ tiada unsur fraud yang terlibat dalam penubuhan dana
persendirian Islam itu.


-----

_Perkhidmatan Kewangan dan Sekuriti Islam Labuan_ 59

(3) Sesuatu memorandum maklumat atau dokumen tawaran lain
yang diserahkan oleh suatu dana persendirian Islam hendaklah
disifatkan sebagai suatu prospektus setakat yang ia berhubungan
dengan liabiliti dana persendirian Islam itu bagi apa-apa pernyataan
atau maklumat yang palsu atau mengelirukan atau yang daripadanya
terdapat peninggalan yang material.

(4) Apabila memorandum maklumat atau dokumen tawaran lain
di bawah subseksyen (1) diterima, Lembaga hendaklah mencatatkan
butir-butir memorandum maklumat atau dokumen tawaran lain itu
dalam daftar yang disenggarakan menurut Bab 5 Bahagian ini.

**Pengetepian liabiliti bagi kesilapan atau peninggalan dalam**
**memorandum maklumat atau dokumen tawaran lain**

**35. Jika sesuatu memorandum maklumat atau dokumen tawaran**
lain diserahkan oleh dana persendirian Islam kepada Lembaga
di bawah seksyen 34, Lembaga atau mana-mana pegawai atau
pekerjanya tidak bertanggungan bagi apa-apa kehilangan atau
kerugian yang dialami oleh mana-mana orang disebabkan oleh
apa-apa kesilapan, pernyataan silap atau peninggalan walau apa
jua jenis yang terdapat dalamnya.

Bab 3

_Dana awam Islam_

**Dana awam Islam hendaklah didaftarkan**

**36. (1) Tiada dana awam Islam boleh menjalankan perniagaan,**
menguruskan atau mentadbirkan hal ehwalnya dalam Labuan
melainkan jika ia telah dibenarkan pendaftaran di bawah perenggan
38(1)(a).

(2) Tertakluk kepada subseksyen (3), tiada dana awam Islam
yang dicadangkan boleh menjalankan perniagaan atau menguruskan
atau mentadbirkan hal ehwalnya melainkan jika ia telah
dibenarkan penerimaan bersyarat di bawah perenggan 38(1)(b).


-----

60 _Rang Undang-Undang_

(3) Sesuatu dana awam Islam yang dicadangkan yang baginya
suatu penerimaan bersyarat telah dibenarkan di bawah perenggan
38(1)(b) tidak boleh menjalankan perniagaan atau menguruskan
atau mentadbirkan hal ehwalnya tanpa keizinan bertulis Lembaga
terlebih dahulu.

**Permohonan oleh dana awam Islam**

**37. (1) Sesuatu permohonan kepada Lembaga di bawah**
subseksyen 36(1) atau (2) hendaklah disertakan dengan yang
berikut:

_(a)_ suatu pernyataan yang menyatakan ruang lingkup dan
jenis perniagaan yang hendak dijalankan oleh pemohon
dalam atau dari dalam Labuan;

_(b)_ surat cara yang melaluinya pemohon ditubuhkan atau apaapa bukti lain yang dikehendaki oleh Lembaga supaya
Lembaga berpuas hati bahawa pemohon itu ditubuhkan
dengan sah di bawah undang-undang Malaysia yang
berhubungan dengan Labuan atau di bawah undangundang mana-mana negara atau bidang kuasa diiktiraf;

_(c) suatu pernyataan mengenai yang berikut:_

(i) alamat tempat perniagaan pemohon dan alamatnya
bagi penyampaian yang berhubungan dengan
Labuan;

(ii) nama dan alamat seseorang di Labuan yang diberi
kuasa untuk mewakili pemohon itu dan untuk
menerima penyampaian bagi pihaknya;

(iii) alamat tempat perniagaan pemohon di luar Labuan;
dan

(iv) nama, alamat dan pengalaman berkaitan pengarah,
pekongsi am atau pemegang amanah kumpulan
wang;

_(d)_ suatu perisytiharan yang ditandatangani oleh pengarah
atau pekongsi am dana pemohon mengenai hal sulit dan
rahsia; dan

_(e)_ jika ada, suatu salinan prospektus sama ada berbentuk
draf atau muktamad bagi dana awam Islam itu.


-----

_Perkhidmatan Kewangan dan Sekuriti Islam Labuan_ 61

(2) Dana awam Islam atau dana awam Islam yang dicadangkan itu
hendaklah mengemukakan apa-apa maklumat lain yang ditentukan
oleh Lembaga dari semasa ke semasa.

(3) Jika apa-apa perubahan dibuat atau berlaku berkenaan
dengan apa-apa maklumat sebagaimana yang ditentukan oleh
Lembaga di bawah subseksyen (1), pemohon, selepas dibenarkan
pendaftaran atau penerimaan bersyarat, mengikut mana-mana
yang berkenaan, hendaklah dalam masa tiga puluh hari selepas
perubahan itu berlaku menyerahkan kepada Lembaga suatu notis
yang menyatakan perubahan itu.

**Kuasa untuk membenarkan atau enggan membenarkan**
**pendaftaran dana awam Islam**

**38. (1) Lembaga boleh membenarkan atau enggan**
membenarkan—

_(a)_ pendaftaran sesuatu dana awam Islam; atau

_(b)_ penerimaan bersyarat sesuatu dana awam Islam yang
dicadangkan.

(2) Sesuatu kebenaran di bawah subseksyen (1) boleh dibuat
tertakluk kepada apa-apa terma, syarat, had atau sekatan oleh
Lembaga.

(3) Sesuatu penerimaan bersyarat yang dibenarkan di bawah
perenggan (1)(b) hendaklah sah dan berkuat kuasa bagi tempoh
tidak melebihi enam bulan dari tarikh ia diberikan.

(4) Suatu penerimaan bersyarat boleh diperbaharui bagi suatu
tempoh yang tidak melebihi tiga bulan apabila permohonan dibuat
kepada Lembaga dan disertakan dengan apa-apa dokumen atau
maklumat sebagaimana yang dikehendaki oleh Lembaga.

(5) Walaupun penerimaan bersyarat di bawah perenggan (1)(b)
dibenarkan kepada sesuatu dana awam Islam yang dicadangkan,
Lembaga boleh membenarkan pendaftaran dana awam Islam
yang dicadangkan itu sebagai suatu dana awam Islam di bawah
perenggan (1)(a).


-----

62 _Rang Undang-Undang_

**Tatacara pendaftaran**

**39.** (1) Jika Lembaga membenarkan pendaftaran sesuatu dana awam
Islam di bawah perenggan 38(1)(a), Lembaga hendaklah—

_(a) mendaftarkan dana awam Islam itu dalam daftar yang_
disenggarakan di bawah Bab 5; dan

_(b) mengeluarkan suatu perakuan pendaftaran kepada dana_
awam Islam itu.

(2) Jika Lembaga membenarkan penerimaan bersyarat di bawah
perenggan 38(1)(b), penaja dana awam Islam yang dicadangkan
itu hendaklah sebelum habis tempoh penerimaan bersyarat itu atau
tempoh penerimaan bersyarat yang diperbaharui itu menghantar
kepada Lembaga—

_(a)_ penerimaan bersyarat daripada Lembaga;

_(b)_ bukti yang memuaskan hati Lembaga bahawa dana awam
Islam yang dicadangkan itu telah ditubuhkan dengan sah
di Labuan atau mana-mana negara atau bidang kuasa
diiktiraf; dan

_(c)_ maklumat yang disebut dalam subseksyen 37(1).

(3) Jika Lembaga berpuas hati bahawa dana awam Islam yang
dicadangkan yang disebut dalam subseksyen (2) telah mematuhi
kehendak subseksyen itu, Lembaga boleh membenarkan pendaftaran
dana awam Islam itu.

(4) Jika Lembaga membenarkan pendaftaran di bawah
perenggan 38(1)(a), Lembaga hendaklah mendaftarkan dana awam
Islam itu dalam daftar yang disenggarakan di bawah Bab 5 dan
mengeluarkan suatu perakuan pendaftaran.

**Prospektus yang berhubungan dengan dana awam Islam**

**40. (1) Tiada dana awam Islam berdaftar boleh, di dalam atau**
di luar Labuan, membuat suatu tawaran sekuriti melainkan jika
sebelum tawaran itu dibuat, ia telah menyerahkan suatu prospektus
kepada Lembaga mengikut kehendak prospektus di bawah
seksyen 16.


-----

_Perkhidmatan Kewangan dan Sekuriti Islam Labuan_ 63

(2) Bagi mengelakkan keraguan, liabiliti sivil dan jenayah bagi
pernyataan silap dalam prospektus yang diperuntukkan di bawah
seksyen 16 dan 17 hendaklah terpakai juga bagi prospektus yang
diserahkan di bawah seksyen ini.

**Hak pelabur**

**41. (1) Jika sesuatu dana awam Islam berdaftar menyiarkan**
suatu prospektus atau apa-apa pindaan yang mengandungi apaapa salah nyataan yang berhubungan dengan mana-mana perkara
yang dikehendaki supaya didedahkan di bawah subseksyen 13(5),
seseorang yang membeli mana-mana sekuriti menurut prospektus
itu atau pindaan kepada prospektus itu disifatkan telah bergantung
pada salah nyataan itu dan hendaklah mempunyai hak yang
diperuntukkan dalam subseksyen (2).

(2) Seseorang yang disebut dalam subseksyen (1) boleh memilih
untuk menggunakan hak tindakan –

_(a) bagi pembatalan pembelian itu; atau_

_(b) bagi ganti rugi,_

bersesama atau berasingan terhadap dana awam Islam dan tiaptiap orang yang, walaupun sedar tentang salah nyataan itu,
menandatangani prospektus itu atau pindaan kepada prospektus itu
dan menyetujui penerbitan dan penyerahannya atau menyebabkan
prospektus atau pindaan prospektus itu ditandatangani atau
diterbitkan dan difailkan.

(3) Bagi maksud seksyen ini, “salah nyataan” ertinya—

_(a) apa-apa pernyataan yang tidak benar atau mengelirukan_
tentang apa-apa perkara yang dikehendaki supaya
didedahkan di bawah subseksyen (1); atau

_(b) sesuatu peninggalan untuk mendedahkan mana-mana_
perkara itu.

(4) Tiada seorang pun bertanggungan di bawah seksyen ini
jika dia membuktikan bahawa pembeli itu membeli syer yang
ditawarkan oleh prospektus itu atau pindaan kepada prospektus
itu dengan mengetahui tentang salah nyataan itu.


-----

64 _Rang Undang-Undang_

(5) Hak tindakan bagi pembatalan atau ganti rugi yang diberikan
oleh subseksyen (2) adalah sebagai tambahan kepada apa-apa hak
lain yang dipunyai oleh pihak yang terkilan itu di bawah manamana undang-undang bertulis.

**Had**

**42. Walau apa pun mana-mana undang-undang bertulis lain**
yang berlawanan, apa-apa tindakan di bawah subseksyen 41(2)
tidak boleh dimulakan selepas—

_(a) satu ratus lapan puluh hari dari hari pihak yang terkilan_
itu mula-mula mengetahui tentang salah nyataan itu;
atau

_(b) satu tahun dari tarikh transaksi pembelian yang_
membangkitkan kausa tindakan itu,

mengikut mana-mana yang terdahulu.

**Perakuan pematuhan**

**43. Tiap-tiap dana awam Islam berdaftar yang menjalankan**
perniagaan di luar Labuan di bawah undang-undang mana-mana
negara atau bidang kuasa diiktiraf hendaklah pada tiap-tiap
tahun, dalam masa sembilan puluh hari dari berakhirnya tahun
kewangannya, menyerahkan kepada Lembaga suatu perakuan
pematuhan atau suatu dokumen yang bersamaan dengannya tidak
kira dengan apa jua nama dipanggil daripada pihak berkuasa
berwibawa yang bertanggungjawab bagi pengawalseliaan dan
penyeliaan perjalanan perniagaannya di negara atau bidang kuasa
diiktiraf itu.

**Dana awam Islam asing boleh diuruskan atau ditadbirkan**
**di Labuan**

**44. Sesuatu dana awam Islam yang didaftarkan dengan sah**
di bawah undang-undang mana-mana negara atau bidang kuasa
diiktiraf lain tidak perlu didaftarkan sebagai dana bersama Islam
di bawah seksyen 38 asalkan dana awam Islam itu ditadbirkan
atau diuruskan di Labuan oleh seorang pentadbir dana, penjaga,
pemegang amanah atau pengurus dana, yang dilesenkan, didaftarkan
atau berkelayakan di bawah Bahagian ini.


-----

_Perkhidmatan Kewangan dan Sekuriti Islam Labuan_ 65

Bab 4

_Pengurus dana dan pentadbir dana_

**Pengurus dana atau pentadbir dana bagi dana awam Islam**

**45.** (1) Tiada seorang pun boleh menjalankan perniagaan sebagai
pengurus dana suatu dana awam Islam melainkan jika orang itu
merupakan—

_(a) seorang yang termasuk dalam subseksyen 39(1) atau_
(2) Akta Perkhidmatan Kewangan dan Sekuriti Labuan
2009 dan telah memperoleh kelulusan Lembaga terlebih
dahulu; atau

_(b) pemegang lesen bank Islam._

(2) Tiada seorang pun boleh menjalankan perniagaan
sebagai pentadbir dana awam Islam melainkan jika orang itu
merupakan—

_(a) seorang yang termasuk dalam subseksyen 40(1) atau_
(2) Akta Perkhidmatan Kewangan dan Sekuriti Labuan
2009 dan telah memperoleh kelulusan Lembaga terlebih
dahulu; atau

_(b) pemegang lesen bank Islam; atau_

_(c) pemegang lesen sekuriti Islam di bawah Bahagian V._

(3) Seseorang pengurus dana atau pentadbir dana yang masingmasing menjalankan aktiviti pengurusan dana atau aktiviti pentadbir
dana berhubung dengan dana persendirian Islam sahaja tidak
dikehendaki dilesenkan di bawah Bahagian ini.

**Kewajipan pengurus dana dan pentadbir dana bagi dana**
**awam Islam**

**46.** Pengurus dana atau pentadbir dana awam Islam dan pegawainya
hendaklah, dalam menjalankan kuasa dan kewajipan mereka—

_(a)_ bertindak dengan jujur;


-----

66 _Rang Undang-Undang_

_(b)_ menggunakan tahap cermat dan usaha yang semunasabahnya
dijangkakan pada seseorang dalam jawatan itu;

_(c)_ bertindak demi kepentingan pelabur dalam dana awam
Islam dan, jika terdapat percanggahan antara kepentingan
pelabur dengan kepentingan mereka sendiri, memberi
keutamaan kepada kepentingan pelabur itu;

_(d)_ melayan pelabur yang memegang kepentingan daripada
kelas yang sama secara sama rata dan peserta yang
memegang kepentingan daripada kelas yang berlainan
dengan adil;

_(e)_ tidak menggunakan maklumat yang diperoleh melalui
menjadi pengurus dana, pentadbir dana atau pegawainya
untuk—

_(a) mendapatkan kelebihan yang tidak wajar bagi diri_
mereka atau seorang lain; atau

_(b) menyebabkan kemudaratan kepada pelabur dalam_
dana awam Islam;

_(f)_ memastikan bahawa semua pembayaran daripada harta dana
awam Islam itu dibuat mengikut dokumen konstituen dana
awam Islam itu, Akta ini dan mana-mana peraturan;

_(g) melaporkan kepada Lembaga, dengan secepat yang_
dapat dilaksanakan selepas dia menyedari apa-apa
pelanggaran—

(i) Akta ini dan mana-mana peraturan; atau

(ii) dokumen konstituen dana awam Islam itu yang
menyebabkan, atau berkemungkinan akan
menyebabkan, kesan yang memudaratkan secara
material kepada kepentingan pelabur; dan

_(h) mengambil tindakan berhati-hati yang munasabah untuk_
membuat dan menyimpan rekod yang mencukupi mengenai
semua perkara, transaksi dan urus niaga, termasuk rekod
perakaunan.

**Kewajipan pengurus dana dan pentadbir dana di bawah**
**undang-undang yang terpakai**

**47.** Kewajipan pengurus dana atau pentadbir dana yang
diperuntukkan di bawah Bab ini adalah sebagai tambahan kepada


-----

_Perkhidmatan Kewangan dan Sekuriti Islam Labuan_ 67

dan tidak mengurangkan kewajipan yang selainnya dikenakan ke
atas mereka oleh mana-mana undang-undang yang terpakai.

**Kewajipan tertentu pengurus dana bagi dana awam Islam**

**48. (1) Pengurus dana suatu dana awam Islam hendaklah—**

_(a) memastikan bahawa suatu perjanjian bertulis dibuat dengan_
setiap pelanggan sebelum transaksi dijalankan bagi pihak
pelanggan;

_(b)_ memahami objektif pelaburan, arahan, profil risiko dan
sekatan pelaburan setiap pelanggan, jika berkenaan, yang
hendaklah dinilai semula dan dikemaskinikan sekurangkurangnya setiap tahun;

_(c)_ menjalankan usaha dan dengan teliti, dan mempunyai
asas yang munasabah dan mencukupi bagi, menyediakan
dasar pelaburan atau syor pelaburan;

_(d)_ mendapatkan kelulusan setiap pelanggan mengenai
dasar pelaburan atau syor pelaburan sebelum
melaksanakannya;

_(e)_ memberikan maklumat lengkap dan tepat kepada setiap
pelanggan supaya dapat membuat keputusan pelaburan
yang berdasarkan fakta apabila meluluskan dasar pelaburan
atau syor pelaburan itu;

_(f)_ mengelakkan apa-apa salah nyataan dalam mana-mana
dasar pelaburan atau syor pelaburan; dan

_(g)_ memastikan bahawa terdapat wang dan harta yang cukup
dalam akaun pelanggan untuk menjalankan transaksi.

(2) Sesuatu perjanjian bertulis yang disebut dalam
perenggan (1)(a) hendaklah meliputi antara lain, perkara yang
berikut:

_(a)_ objektif pelaburan, sekatan pelaburan, profil risiko dan
arahan pelanggan;

_(b)_ pemberitahuan mengenai apa-apa perubahan signifikan
kepada dasar pelaburan atau syor pelaburan;


-----

68 _Rang Undang-Undang_

_(c)_ kaedah dan cara membuat laporan kepada pelanggan;

_(d)_ pemberikuasaan jelas mengenai pengurusan menurut budi
bicara;

_(e)_ kekerapan laporan bertulis mengenai prestasi dan kajian
semula wang atau harta pelanggan yang dibandingkan
dengan penanda aras yang sesuai;

_(f)_ amaun fi dan caj yang kena dibayar oleh pelanggan;

_(g)_ niat pengurus dana untuk menerima, atau mengamalkan
penerimaan, komisen mudah;

_(h) butir-butir mengenai perkiraan penjagaan; dan_

_(i)_ apa-apa perkara lain yang ditentukan oleh Lembaga dari
semasa ke semasa.

(3) Pengurus dana yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Kewajipan untuk mengasingkan aset pelanggan**

**49. (1) Pengurus dana bagi dana awam Islam hendaklah**
memastikan bahawa setiap aset pelanggan didepositkan ke
dalam akaun amanah dan disenggarakan oleh seorang penjaga
atau pemegang amanah atau mana-mana orang lain yang
dibenarkan oleh Lembaga, mengikut mana-mana yang berkenaan,
tidak lewat daripada hari perniagaan bank yang berikutnya atau
apa-apa hari lain sebagaimana yang ditentukan oleh Lembaga,
berikutan dari hari yang pengurus dana itu menerima aset
pelanggan itu.

(2) Jika aset pelanggan yang dikehendaki oleh seksyen ini
supaya didepositkan ke dalam suatu akaun amanah diterima oleh
pengurus dana di suatu tempat di luar Malaysia, pengurus dana
itu boleh mendepositkan aset itu ke dalam suatu akaun amanah
yang disenggarakannya di tempat itu.


-----

_Perkhidmatan Kewangan dan Sekuriti Islam Labuan_ 69

(3) Akaun amanah yang disebut dalam subseksyen (1) dan (2)
hendaklah sentiasa disimpan berasingan daripada yang dipunyai oleh
pengurus dana, dan hendaklah ditandakan dalam buku pengurus
dana yang berhubungan dengan setiap akaun pelanggan, supaya
pada setiap masa tiada wang, harta atau balasan berharga lain
membentuk sebahagian atau bercampur dengan aset am pengurus
dana itu, dan semua pelaburan yang dibuat oleh syarikat itu
sebagai pemegang amanah hendaklah ditetapkan bahawa amanah
yang baginya pelaburan itu dipunyai boleh tersedia untuk dikenal
pasti pada bila-bila masa.

(4) Aset pelanggan yang dipegang dalam suatu akaun amanah
tidak boleh digunakan bagi pembayaran liabiliti pengurus dana
atau kena dibayar atau diambil dalam pelaksanaan di bawah suatu
perintah atau proses mahkamah bagi pembayaran liabiliti pengurus
dana.

(5) Tiada apa-apa jua dalam seksyen ini boleh ditafsirkan
sebagai mengambil atau menjejaskan apa-apa tuntutan atau lien
sah yang dipunyai oleh mana-mana orang terhadap atau ke atas
apa-apa aset pelanggan yang dipegang dalam akaun amanah
atau terhadap atau ke atas apa-apa aset pelanggan yang diterima
bagi pembelian atau daripada penjualan sekuriti sebelum aset itu
didepositkan ke dalam akaun amanah.

(6) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh tidak
melebihi lima tahun atau kedua-duanya.

Bab 5

_Pemegang amanah atau penjaga_

**Kelayakan pemegang amanah atau penjaga dana awam**
**Islam**

**50.** (1) Tiada seorang pun boleh menjalankan perniagaan sebagai
pemegang amanah suatu dana awam Islam melainkan jika orang
itu ialah syarikat amanah Labuan.


-----

70 _Rang Undang-Undang_

(2) Tiada seorang pun boleh menjalankan perniagaan sebagai
penjaga suatu dana Islam melainkan jika orang itu ialah pemegang
lesen bank, pemegang lesen bank Islam, atau syarikat amanah
Labuan, dengan syarat bahawa pemegang lesen bank itu hendaklah
memperoleh kelulusan Lembaga terlebih dahulu.

(3) Seksyen ini tidak terpakai bagi seseorang yang merupakan
dan terus menjadi pemegang amanah atau penjaga dana awam
Islam yang berkelayakan dan diberi kuasa di bawah mana-mana
negara atau bidang kuasa diiktiraf dan telah menerima kebenaran
bertulis daripada Lembaga untuk menjalankan perniagaan sebagai
pemegang amanah atau penjaga suatu dana awam Islam.

**Kewajipan pemegang amanah atau penjaga dan pengarah di**
**bawah undang-undang terpakai**

**51.** Kewajipan pemegang amanah atau penjaga dana dan pengarahnya
yang diperuntukkan di bawah Bab ini adalah sebagai tambahan
kepada dan tidak mengurangkan kewajipan yang selainnya dikenakan
ke atas mereka oleh mana-mana undang-undang yang terpakai.

**Kewajipan pengurus dana, penjaga atau pemegang amanah**
**untuk bertindak bebas daripada satu sama lain**

**52. (1) Seorang pengurus dana, penjaga atau pemegang amanah,**
suatu dana awam Islam—

_(a)_ hendaklah orang yang berlainan dan bertindak bebas dari
satu sama lain;

_(b) hendaklah bukan suatu perbadanan berkaitan bagi orang_
yang satu lagi itu; dan

_(c)_ hendaklah tidak mempunyai pengarah eksekutif atau
pegawai lain yang sama.

(2) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh tidak
melebihi lima tahun atau kedua-duanya.


-----

_Perkhidmatan Kewangan dan Sekuriti Islam Labuan_ 71

Bab 6

_Daftar dan perakaunan_

**Daftar**

**53.** (1) Lembaga boleh menyimpan daftar yang berasingan
bagi—

_(a) dana persendirian Islam;_

_(b) dana awam Islam; dan_

_(c) pengurus dana dan pentadbir dana bagi dana awam_
Islam.

(2) Daftar yang dikehendaki di bawah subseksyen (1) boleh
mengandungi—

_(a)_ maklumat yang dikehendaki berkenaan dengan setiap orang
yang telah dibenarkan diberikan lesen atau dibenarkan
pendaftaran atau yang telah menerima kebenaran bertulis
di bawah Akta ini;

_(b)_ tarikh lesen, pendaftaran atau kebenaran bertulis itu,
mengikut mana-mana yang berkenaan; dan

_(c)_ tarikh lesen atau pendaftaran atau kebenaran bertulis itu
dibatalkan.

(3) Daftar yang dikehendaki disimpan menurut seksyen ini
hendaklah mengikut apa-apa bentuk sebagaimana yang ditentukan
oleh Lembaga.

(4) Lembaga boleh mengeluarkan kepada mana-mana orang,
atas permintaan orang itu, suatu perakuan pematuhan mengikut
apa-apa bentuk, apabila dibayar apa-apa fi, sebagaimana yang
ditetapkan.

(5) Tiada seorang pun yang menjalankan apa-apa kuasa atau
menunaikan apa-apa kewajipan di bawah Akta ini boleh, dengan
disedarinya, mempunyai apa-apa kepentingan kewangan dalam
mana-mana orang yang telah dilesenkan, didaftarkan atau diberikan
kebenaran bertulis di bawah Bahagian ini.


-----

72 _Rang Undang-Undang_

**Akaun dan audit**

**54. (1) Tiap-tiap dana awam Islam berdaftar hendaklah—**

_(a) menyimpan atau menyebabkan supaya disimpan akaun_
dan rekod dan hendaklah, selepas berakhir setiap tahun
kewangan menyebabkan supaya disediakan suatu penyata
akaun bagi tahun kewangan itu yang hendaklah termasuk
suatu kunci kira-kira dan suatu akaun pendapatan dan
perbelanjaan mengikut prinsip perakaunan yang diterima
umum yang terpakai di Malaysia atau di mana-mana
negara atau bidang kuasa diiktiraf;

_(b) menyimpan apa-apa rekod perakaunan dan penyata kewangan_
atau salinan-salinan benarnya di tempat perniagaannya
di Labuan dan menjadikannya tersedia untuk diperiksa
oleh Lembaga atau mana-mana orang yang diberi kuasa
secara bertulis oleh Lembaga;

_(c) menyimpan di tempat perniagaannya di Labuan dan_
menjadikannya tersedia untuk Lembaga atau mana-mana
orang yang diberi kuasa secara bertulis oleh Lembaga
apa-apa rekod, penyata, dokumen atau maklumat lain
sebagaimana yang ditetapkan secara bertulis oleh
Lembaga;

_(d) dalam masa tiga bulan dari berakhirnya setiap tahun_
kewangan mengemukakan kepada seorang juruaudit
penyata kewangan yang disebut dalam perenggan (1)(a)
dan apa-apa rekod dan maklumat lain yang dikehendaki
untuk audit mengikut prinsip pengauditan yang diterima
umum yang terpakai di Malaysia atau di mana-mana
negara atau bidang kuasa diiktiraf; dan

_(e) mengadakan atau menjadikan tersedia untuk diperiksa_
oleh semua pelabur dana itu penyata kewangan yang
disebut dalam perenggan (1)(a) berserta dengan laporan
juruaudit tentangnya.

(2) Rekod perakaunan dan penyata kewangan yang dikehendaki
disimpan mengikut subseksyen (1) boleh disimpan dalam apa-apa
mata wang dan dalam apa-apa bahasa, tetapi jika rekod perakaunan
dan penyata kewangan itu disimpan dalam bahasa selain bahasa
kebangsaan atau bahasa Inggeris, suatu terjemahan ke dalam bahasa
kebangsaan atau bahasa Inggeris, yang ditentusahkan mengikut cara


-----

_Perkhidmatan Kewangan dan Sekuriti Islam Labuan_ 73

yang memuaskan hati Lembaga, hendaklah disimpan oleh dana
awam Islam itu berserta dengan rekod perakaunan dan penyata
kewangan itu.

BAHAGIAN V

PELESENAN PERANTARA PASARAN

Bab 1

_Permulaan_

**Tafsiran**

**55. Dalam Bahagian ini, melainkan jika konteksnya menghendaki**
makna yang lain, “pemegang lesen sekuriti Islam” ertinya seseorang,
yang bagi balasan berharga menyediakan perkhidmatan nasihat
pelaburan atau pentadbiran berkenaan dengan sekuriti bagi maksud
pelaburan, termasuk berurus niaga dalam sekuriti atau apa-apa
aktiviti lain sebagaimana yang ditentukan oleh Lembaga, yang
mematuhi prinsip-prinsip Shariah di Labuan.

Bab 2

_Pemegang lesen sekuriti Islam_

**Pemegang lesen sekuriti Islam**

**56.** (1) Tiada seorang pun boleh menjalankan perniagaan sebagai
seorang pemegang lesen sekuriti Islam melainkan jika orang itu
ialah suatu syarikat Labuan yang telah diberikan suatu lesen
untuk bertindak sebagai pemegang lesen sekuriti Islam di bawah
seksyen ini.

(2) Walau apa pun subseksyen (1), orang yang berikut boleh
menjalankan perniagaan sebagai pemegang lesen sekuriti Islam:

_(a)_ seseorang yang disebut dalam subseksyen 54(1) dan (2)
Akta Perkhidmatan Kewangan dan Sekuriti Labuan 2009
dan telah memperoleh kelulusan Lembaga terlebih dahulu;
dan

_(b)_ pemegang lesen bank Islam.


-----

74 _Rang Undang-Undang_

**Permohonan bagi lesen**

**57. (1) Sesuatu permohonan kepada Lembaga untuk menjalankan**
perniagaan sebagai pemegang lesen sekuriti Islam di bawah
Bahagian ini hendaklah dibuat secara bertulis oleh atau bagi pihak
pemohon kepada Lembaga.

(2) Sesuatu permohonan bagi suatu lesen hendaklah—

_(a)_ dibuat mengikut apa-apa bentuk sebagaimana yang
ditentukan oleh Lembaga; dan

_(b)_ disertakan dengan—

(i) fi permohonan sebagaimana yang ditetapkan;

(ii) butir-butir mengenai sumber kewangan dan manusia
dan kemudahan petadbiran yang ada pada permohon
bagi kewibawaan dan kecekapan penjalanan
perniagaannya;

(iii) suatu pernyataan mengenai yang berikut:

_(aa)_ alamat tempat perniagaan pemohon dan
alamatnya bagi penyampaian yang
berhubungan dengan Labuan;

_(ab)_ nama dan alamat seseorang di Labuan yang
diberi kuasa untuk mewakili pemohon
dan untuk menerima penyampaian bagi
pihaknya; dan

_(ac)_ alamat tempat perniagaan pemohon di luar
Labuan;

(iv) suatu pernyataan yang bermaksud bahawa pemohon
telah mengakui pematuhannya dengan Akta
Pengubahan Wang Haram dan Pencegahan
Pembiayaan Keganasan 2001 [Akta 613] dan
hendaklah memastikan bahawa ia mengemas
kini polisi dan tatacaranya secara berkala supaya
mematuhi keperluannya; dan

(v) apa-apa maklumat atau dokumen lain sebagaimana
yang semunasabahnya dikehendaki oleh Lembaga
bagi maksud memutuskan permohonan itu.


-----

_Perkhidmatan Kewangan dan Sekuriti Islam Labuan_ 75

**Kuasa untuk membenarkan atau menolak permohonan bagi**
**lesen**

**58. (1) Apabila menerima sesuatu permohonan di bawah**
seksyen 57, Lembaga boleh membenarkan atau menolak permohonan
itu.

(2) Pemberian lesen di bawah Bahagian ini boleh dibuat tertakluk
kepada apa-apa terma, syarat, had atau sekatan.

(3) Kecuali dengan persetujuan bertulis Lembaga, tiada perubahan
boleh dibuat berkenaan dengan identiti, tempat tinggal, domisil,
pemunyaan atau pemegangan syer pemegang lesen sekuriti Islam
dalam tempoh kuat kuasa lesen itu.

**Bentuk lesen**

**59. Sesuatu lesen yang diberikan di bawah Bahagian ini**
hendaklah—

_(a)_ mengikut apa-apa bentuk yang ditentukan;

_(b)_ menyatakan apa-apa terma, syarat, sekatan atau had;

_(c)_ terus berkuat kuasa sehingga lesen itu dibatalkan; dan

_(d) boleh diterima dalam semua mahkamah sebagai_
keterangan prima facie mengenai fakta yang dinyatakan
dalamnya.

BAHAGIAN VI

PERBANKAN ISLAM LABUAN

Bab 1

_Permulaan_

**Tafsiran**

**60.** Dalam Bahagian ini, melainkan jika konteksnya menghendaki
makna yang lain—

“deposit” ertinya suatu jumlah wang yang diterima atau dibayar
atas terma yang mematuhi prinsip-prinsip Shariah—

_(a) yang di bawahnya ia akan dibayar atau dibayar balik,_
dengan atau tanpa keuntungan atau pada premium atau
diskaun; atau


-----

76 _Rang Undang-Undang_

_(b) yang di bawahnya ia kena dibayar atau dibayar balik,_
sama ada keseluruhan atau sebahagiannya, dengan apaapa balasan dalam bentuk wang atau yang boleh dinilai
dengan wang,

dan apa-apa pembayaran atau pembayaran balik itu adalah sama
ada atas permintaan atau pada masa atau dalam hal keadaan
yang dipersetujui oleh atau bagi pihak orang yang membuat
pembayaran itu dan orang yang menerimanya, tidak kira sama
ada transaksi itu diperihalkan sebagai pembiayaan, pendahuluan,
pelaburan, simpanan, penjualan atau penjualan dan pembelian
semula, tetapi tidak termasuk wang yang dibayar secara _bona_
_fide—_

(A) dengan cara pendahuluan atau pembayaran sebahagian di
bawah suatu kontrak bagi penjualan, penyewaan atau
penyediaan harta atau perkhidmatan lain, dan boleh
dibayar balik hanya sekiranya harta atau perkhidmatan
itu tidak atau pada hakikatnya tidak dijual, disewa atau
selainnya disediakan;

(B) dengan cara jaminan bagi pelaksanaan suatu kontrak atau
dengan cara jaminan berkenaan dengan kerugian yang
mungkin berlaku akibat ketaklaksanaan sesuatu kontrak;
dan

(C) tanpa menjejaskan perenggan (b), dengan cara jaminan bagi
penghantaran atau pemulangan mana-mana harta, sama
ada dalam keadaan pembaikan tertentu atau selainnya;
dan

(D) dalam apa-apa hal keadaan lain, atau oleh orang lain,
sebagaimana yang ditentukan oleh Lembaga;

“perniagaan kredit pembinaan Islam” ertinya perniagaan yang
menyediakan kemudahan pembiayaan yang mematuhi prinsipprinsip Shariah kepada mana-mana orang bagi maksud nyata
pembelian harta tak alih, atau pembinaan, pembinaan semula
atau pengubahsuaian apa-apa bangunan atau struktur lain, bagi
maksud kediaman, perdagangan atau industri;

“surat cara terbitan komoditi Islam” termasuk, pada setakat yang
surat cara itu bukan suatu surat cara terbitan kewangan, komoditi
hadapan, komoditi depan, komoditi swap, komoditi opsyen, yang
mematuhi prinsip-prinsip Shariah, atau surat cara komoditi lain
yang mempunyai ciri-ciri yang serupa, yang semunasabahnya
boleh diselesaikan dengan tunai atau dengan sekuriti Islam atau
surat cara terbitan lain;


-----

_Perkhidmatan Kewangan dan Sekuriti Islam Labuan_ 77

“perniagaan tanda kredit Islam” ertinya apa-apa perniagaan
yang mematuhi prinsip-prinsip Shariah yang sesuatu tanda, iaitu
cek, kad, baucar, setem, buku kecil, kupon, borang atau dokumen
atau benda lain diberikan atau dikeluarkan kepada seseorang,
yang disebut sebagai “pelanggan”, oleh orang yang menjalankan
perniagaan, yang disebut sebagai pengeluar, yang menurutnya
pengeluar itu mengaku janji bahawa—

_(a) mengenai pengeluaran tanda itu, sama ada atau tidak suatu_
tindakan lain juga dikehendaki, pengeluar itu hendaklah
membekalkan wang tunai, barang atau perkhidmatan
secara kredit; atau

_(b) jika, atas pengeluaran tanda kepada pihak ketiga, sama_
ada atau tidak apa-apa tindakan lain juga dikehendaki,
pihak ketiga itu membekalkan barang, wang tunai atau
perkhidmatan, pengeluar itu akan membayar pihak ketiga
bagi barang, wang tunai atau perkhidmatan yang dibekalkan
itu, sama ada atau tidak dengan menolak apa-apa diskaun
atau komisen, sebagai balasan bagi pembayaran yang kena
dibuat selepas itu kepada pengeluar oleh pelanggan,

dan bagi maksud takrif ini, penggunaan tanda untuk mengendalikan
suatu mesin yang disediakan oleh pengeluar atau pihak ketiga
hendaklah dianggap sebagai pengeluaran tanda itu kepada orang
yang menyediakan mesin itu;

“surat cara terbitan Islam” ertinya suatu surat cara yang
nilainya bergantung pada nilai dasar petunjuk atau aset seperti
mata wang, sekuriti Islam, komoditi atau surat cara terbitan lain,
yang mematuhi prinsip-prinsip Shariah dan termasuk suatu surat
cara kewangan terbitan Islam dan surat cara terbitan komoditi
Islam;

“surat cara kewangan terbitan Islam” ertinya kontrak hadapan, ke
depan, swap atau opsyen yang mematuhi prinsip-prinsip Shariah,
atau surat cara kewangan lain yang mempunyai ciri-ciri yang
serupa, tetapi tidak termasuk—

_(a) kesemua kunci kira-kira belum terima dan boleh dibayar,_
termasuk yang memperoleh nilainya atau secara kontrak
menghendaki aliran tunai daripada harga suatu jaminan
atau indeks lain, seperti jaminan bersandarkan gadai janji,
obligasi faedah sahaja dan prinsipal sahaja, dan surat
cara hutang terindeks, yang mematuhi prinsip-prinsip
Shariah atau apa-apa surat cara yang serupa; dan


-----

78 _Rang Undang-Undang_

_(b) ciri opsyen yang berada dalam kunci kira-kira belum_
terima atau boleh dibayar, seperti ciri penukaran dan
peruntukan panggilan yang berada dalam _Sukuk boleh_
tukar, yang mematuhi prinsip-prinsip Shariah;

“perniagaan kewangan pembangunan Islam” ertinya perniagaan
yang menyediakan modal atau kemudahan pembiayaan lain, yang
mematuhi prinsip-prinsip Syariah, atas terma yang menghendakinya
digunakan bagi pembangunan perindustrian, pertanian, komersial atau
ekonomi lain; dan bagi maksud takrif ini, “pembangunan” termasuk
permulaan apa-apa usaha niaga perindustrian, pertanian, komersial
atau usaha niaga ekonomi lain yang baru atau perkembangan atau
kemajuan apa-apa usaha niaga yang sedia ada;

“perniagaan pemfaktoran Islam” ertinya perniagaan memperoleh
hutang yang kena dibayar kepada mana-mana orang yang mematuhi
prinsip-prinsip Shariah;

“kemudahan pembiayaan Islam” ertinya—

_(a) apa-apa pendahuluan, pembiayaan atau kemudahan lain_
dalam apa jua bentuk atau dengan apa jua nama yang
dipanggil yang mematuhi prinsip-prinsip Shariah, dengan
memberikan kepada orang yang kepadanya pendahuluan,
pembiayaan atau kemudahan lain diberikan mempunyai
akses, secara langsung atau tidak langsung, kepada dana
orang yang memberikan pendahuluan, pembiayaan atau
kemudahan lain itu; atau

_(b) apa-apa liabiliti apa jua pun yang dilakukan bagi pihak_
mana-mana orang, yang mematuhi prinsip-prinsip
Shariah;

“perniagaan pemajakan Islam” ertinya perniagaan penyewaan
atau penyewaan kecil harta atas sewa guna yang mematuhi
prinsip-prinsip Shariah bagi maksud menggunakan harta itu oleh
penyewa guna, tidak kira sama ada penyewaan itu adalah dengan
atau tanpa opsyen untuk membeli harta itu, termasuk pencarteran
kapal, dan bagi maksud takrif ini, “harta” termasuk apa-apa loji,
jentera, kelengkapan atau catel lain yang terlekat atau akan dilekat
pada muka bumi, dan “pencarteran kapal” ertinya pencarteran bot
kosong sahaja dan tidak termasuk pengangkutan penumpang atau
kargo melalui laut atau pencarteran kapal atas carter pelayaran
atau masa;


-----

_Perkhidmatan Kewangan dan Sekuriti Islam Labuan_ 79

“perniagaan pembrokeran wang Islam” ertinya perniagaan yang
mengatur transaksi antara pembeli dengan penjual dalam pasaran
wang atau pertukaran wang asing sebagai suatu perantaraan
sebagai balasan bagi fi brokeraj yang dibayar atau kena dibayar
dan yang mematuhi prinsip-prinsip Shariah, tetapi tidak termasuk
pembelian atau penjualan ringgit atau mata wang asing sebagai
prinsipal dalam pasaran itu;

“perniagaan perbankan Islam Labuan” ertinya—

_(a) perniagaan menerima deposit atas akaun semasa, akaun_
deposit, akaun simpanan atau apa-apa akaun lain yang
mematuhi prinsip-prinsip Shariah sebagaimana yang
ditentukan oleh Lembaga;

_(b) perniagaan perbankan pelaburan Islam Labuan;_

_(c) perniagaan kewangan Islam Labuan; atau_

_(d)_ apa-apa perniagaan lain sebagaimana yang ditentukan
oleh Lembaga, dengan kelulusan Menteri,

dalam apa-apa mata wang (termasuk ringgit jika dibenarkan oleh
Akta Kawalan Pertukaran Wang 1953 atau apa-apa undang-undang
berkaitan lain yang sedang berkuat kuasa);

“perniagaan kewangan Islam Labuan “ertinya mana-mana
perniagaan yang berikut yang mematuhi prinsip-prinsip
Shariah:

_(a)_ perniagaan kredit pembinaan Islam;

_(b)_ perniagaan tanda kredit Islam;

_(c)_ perniagaan kewangan pembangunan Islam;

_(d)_ perniagaan pemajakan Islam;

_(e)_ perniagaan pemfaktoran Islam;

_(f)_ perniagaan pembrokeran wang Islam; atau

_(g)_ apa-apa perniagaan lain yang ditentukan oleh Lembaga,
dengan kelulusan Menteri,

yang dijalankan dalam mana-mana mata wang (termasuk ringgit
jika dibenarkan oleh Akta Kawalan Pertukaran Wang 1953 atau
mana-mana undang-undang berkaitan lain yang berkuat kuasa) dan


-----

80 _Rang Undang-Undang_

tidak termasuk apa-apa transaksi menurut skim pembiayaan yang
diluluskan oleh Lembaga sebagai skim yang mematuhi prinsip-prinsip
Shariah, yang menurutnya transaksi itu dikehendaki dengan ketat
bagi maksud pematuhan menurut skim pembiayaan itu tetapi yang
tidak akan dikehendaki bagi apa-apa skim pembiayaan lain;

“perniagaan perbankan pelaburan Islam Labuan” ertinya manamana daripada perniagaan yang berikut:

_(a) memberikan kemudahan pembiayaan yang mematuhi_
prinsip-prinsip Shariah;

_(b) memberikan perkhidmatan perundingan dan penasihat yang_
berhubungan dengan perkara korporat dan pelaburan,
termasuk berurus niaga dalam sekuriti, atau pembuatan
dan pengurusan pelaburan, bagi pihak mana-mana orang,
yang mematuhi prinsip-prinsip Shariah;

_(c) menjalankan transaksi pertukaran wang asing, swap kadar_
keuntungan, berurus niaga dalam surat cara terbitan
atau surat cara kewangan terbitan Islam yang mematuhi
prinsip-prinsip Shariah atau apa-apa aktiviti pengurusan
risiko serupa yang lain;

_(d)_ perniagaan kewangan Islam Labuan; atau

_(e) apa-apa perniagaan lain sebagaimana yang ditentukan_
oleh Lembaga, dengan kelulusan Menteri,

dalam mana-mana mata wang (termasuk ringgit jika dibenarkan
oleh Akta Kawalan Pertukaran Wang 1953 atau mana-mana
undang-undang berkaitan lain yang sedang berkuat kuasa);

“institusi berlesen Islam Labuan” ertinya seseorang yang
dilesenkan untuk menjalankan perniagaan kewangan Islam Labuan
di bawah Bahagian VI;

“modal berbayar”, berhubung dengan permohon di bawah seksyen
63, 64 dan 65 atau pemegang lesen bank Islam, ertinya amaun wang
yang dicarum oleh pesertanya bagi membolehkannya menjalankan
perniagaan tetapi tidak termasuk kemudahan pembiayaan yang
diberikan kepadanya oleh pesertanya.


-----

_Perkhidmatan Kewangan dan Sekuriti Islam Labuan_ 81

Bab 2

_Pelesenan perniagaan perbankan Islam Labuan_

**Perniagaan perbankan Islam Labuan hendaklah dijalankan**
**hanya di bawah lesen**

**61.** (1) Tertakluk kepada subsekyen (2), tiada seorang pun boleh
menjalankan perniagaan perbankan Islam Labuan selain perniagaan
perbankan pelaburan Islam Labuan melainkan jika—

_(a) ia merupakan suatu syarikat Labuan atau syarikat Labuan_
asing, yang ditubuhkan atau didaftarkan bagi maksud
semata-mata dan eksklusif untuk menjalankan perniagaan
perbankan Islam Labuan di mana-mana lokasi yang
dibenarkan oleh Lembaga; atau

_(b) ia merupakan suatu bank Malaysia,_

dan memegang suatu lesen yang sah untuk menjalankan perniagaan
itu.

(2) Subseksyen (1) tidak terpakai bagi bank Labuan melainkan
jika bank Labuan memperoleh kelulusan Lembaga terlebih dahulu
untuk menjalankan perniagaan perbankan Islam Labuan.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh juta ringgit atau dipenjarakan selama tempoh
tidak melebihi lima tahun atau kedua-duanya, dan dalam hal
suatu kesalahan berterusan, boleh, sebagai tambahan, dikenakan
denda harian tidak melebihi sepuluh ribu ringgit bagi setiap hari
kesalahan itu terus dilakukan.

**Perniagaan perbankan pelaburan Islam Labuan hendaklah**
**dijalankan hanya di bawah lesen**

**62.** (1) Tertakluk kepada subseksyen (2), tiada seorang pun
boleh menjalankan perniagaan perbankan pelaburan Islam Labuan
melainkan jika—

_(a) ia merupakan suatu syarikat Labuan atau syarikat Labuan_
asing, yang ditubuhkan atau didaftarkan bagi maksud


-----

82 _Rang Undang-Undang_

semata-mata dan eksklusif menjalankan perniagaan
perbankan pelaburan Islam Labuan hanya di mana-mana
lokasi yang dibenarkan oleh Lembaga; atau

_(b) ia merupakan suatu bank Malaysia,_

dan memegang suatu lesen yang sah untuk menjalankan perniagaan
itu.

(2) Subseksyen (1) tidak terpakai bagi pemegang lesen bank
melainkan jika pemegang lesen bank itu memperoleh kelulusan
Lembaga terlebih dahulu untuk menjalankan perniagaan perbankan
pelaburan Islam Labuan.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh juta ringgit atau dipenjarakan selama tempoh
tidak melebihi lima tahun atau kedua-duanya, dan dalam hal
suatu kesalahan berterusan, boleh, sebagai tambahan, dikenakan
denda harian tidak melebihi sepuluh ribu ringgit bagi setiap hari
kesalahan itu terus dilakukan.

**Permohonan bagi lesen untuk menjalankan perniagaan**
**perbankan Islam Labuan**

**63.** (1) Sesuatu permohonan bagi lesen untuk menjalankan
perniagaan perbankan Islam Labuan hendaklah dibuat secara
bertulis oleh atau bagi pihak pemohon kepada Lembaga.

(2) Suatu permohonan bagi lesen untuk menjalankan perniagaan
perbankan Islam Labuan oleh suatu syarikat Labuan hendaklah
disertakan dengan yang berikut:

_(a)_ dokumen konstituen pemohon yang disahkan dengan
sewajarnya oleh pegawai pemohon mengikut cara
sebagaimana yang boleh diterima oleh Lembaga;

_(b)_ suatu pernyataan mengenai yang berikut:

(i) nama, tempat dan tarikh penubuhan pemohon itu;

(ii) perniagaan utama dan tempat perniagaan utama
pemohon; dan

(iii) nama dan alamat pengarah pemohon dan peserta
yang setiap seorangnya memegang sepuluh peratus
modal berbayar pemohon atau lebih;


-----

_Perkhidmatan Kewangan dan Sekuriti Islam Labuan_ 83

_(c)_ suatu pernyataan mengenai nama, alamat, kelayakan,
pengalaman bekerja dan jawatan yang dicadangkan
bagi semua pegawai yang akan bertanggungjawab bagi
pengurusan perniagaan perbankan Islam Labuan pemohon
di Labuan;

_(d) suatu pindaan yang dicadangkan kepada dokumen konstituen_
pemohon yang bermaksud bahawa tujuan semata-mata
dan eksklusif syarikat Labuan itu adalah menjalankan
perniagaan perbankan Islam Labuan;

_(e)_ jika pemohon ialah suatu syarikat Labuan yang—

(i) merupakan subsidiari suatu syarikat pemegang,
suatu salinan kunci kira-kira yang diaudit bagi
perniagaan syarikat pemegangnya bagi setiap tiga
tahun kewangan sebaik sebelum tarikh permohonan
itu;

(ii) bukan subsidiari mana-mana perbadanan, suatu salinan
kunci kira-kira yang diaudit mengenai perniagaan
pesertanya yang setiap satu memegang sepuluh
peratus modal berbayar pemohon atau lebih bagi
setiap tiga tahun kewangan sebaik sebelum tarikh
permohonan itu;

_(f)_ suatu jaminan yang didapatkan dan suatu aku janji yang
diberikan oleh pemohon berkenaan dengan perniagaan
perbankan Islam Labuannya, mengikut apa-apa cara dan
apa-apa bentuk sebagaimana yang boleh diterima oleh
Lembaga, dan jaminan serta aku janji itu hendaklah
memperuntukkan, antara lain, bahawa—

(i) pemohon hendaklah mematuhi obligasi kewangan dan
kehendak yang dikenakan di bawah Akta ini dan
hendaklah menjelaskan liabiliti pemohon berkenaan
dengan perniagaan perbankan Islam Labuannya;

(ii) tiada peserta pemohon yang memegang sepuluh
peratus modal berbayar pemohon atau lebih boleh
ditukar tanpa mendapat kelulusan bertulis terlebih
dahulu Lembaga;

(iii) tiap-tiap pengarah atau pegawai prinsipal pemohon
yang bertanggungjawab bagi pengurusan perniagaan
perbankan Islam Labuan hendaklah merupakan orang
yang layak dan sesuai dan pelantikan pengarah
atau pegawai prinsipal itu hendaklah dibuat hanya
selepas berunding dengan Lembaga.


-----

84 _Rang Undang-Undang_

(3) Suatu permohonan bagi lesen untuk menjalankan perniagaan
perbankan Islam Labuan oleh suatu syarikat Labuan yang
dicadangkan untuk diperbadankan di bawah Akta Syarikat Labuan
1990 (“syarikat Labuan yang dicadangkan”) hendaklah disertakan
dengan yang berikut:

_(a)_ dokumen konstituen yang dicadangkan pemohon yang
disahkan dengan sewajarnya oleh mana-mana pegawainya
mengikut apa-apa cara yang boleh diterima oleh
Lembaga;

_(b)_ suatu pernyataan mengenai yang berikut:

(i) nama, tempat dan tarikh penubuhan yang dicadangkan
bagi pemohon;

(ii) perniagaan utama yang dicadangkan bagi pemohon
dan tempat perniagaan utama yang dicadangkan
bagi pemohon; dan

(iii) nama dan alamat pengarah pemohon dan peserta yang
dicadangkan yang setiap satu memegang sepuluh
peratus modal berbayar pemohon atau lebih;

_(c) suatu pernyataan mengenai nama, alamat, kelayakan,_
pengalaman bekerja dan jawatan yang dicadangkan
bagi semua pegawai yang akan bertanggungjawab
bagi pengurusan perniagaan perbankan Islam Labuan
pemohon;

_(d) suatu salinan kunci kira-kira yang diaudit bagi perniagaan_
peserta yang dicadangkan yang setiap satu akan
memegang sepuluh peratus modal berbayarnya atau lebih
bagi setiap tiga tahun kewangan sebaik sebelum tarikh
permohonannya;

_(e) jaminan yang didapatkan dan suatu aku janji yang diberikan_
oleh pesertanya yang dicadangkan bahawa mereka
akan menyebabkan syarikat Labuan yang dicadangkan
itu, apabila diperbadankan, mendapatkan jaminan dan
memberikan suatu aku janji sebagaimana yang disebut
dalam perenggan (2)(f).

(4) Sesuatu permohonan bagi lesen untuk menjalankan
perniagaan perbankan Islam Labuan oleh suatu syarikat Labuan
asing hendaklah disertakan dengan yang berikut:

_(a) dokumen konstituennya yang disahkan dengan sewajarnya_
mengikut apa-apa cara oleh mana-mana pegawainya
sebagaimana yang boleh diterima oleh Lembaga;


-----

_Perkhidmatan Kewangan dan Sekuriti Islam Labuan_ 85

_(b)_ suatu pernyataan mengenai yang berikut:

(i) nama, tempat dan tarikh penubuhan pemohon;

(ii) perniagaan utama dan tempat perniagaan utama
pemohon; dan

(iii) nama dan alamat pengarah pemohon dan peserta
yang setiap satu memegang sepuluh peratus modal
berbayar pemohon atau lebih;

_(c)_ suatu pindaan yang dicadangkan kepada dokumen konstituen
pemohon yang bermaksud bahawa tujuan semata-mata dan
eksklusif syarikat Labuan asing itu adalah menjalankan
perniagaan perbankan Islam Labuan;

_(d)_ suatu salinan kunci kira-kira yang diaudit bagi perniagaan
pemohon bagi setiap tiga tahun kewangan sebaik sebelum
tarikh permohonan itu;

_(e) suatu aku janji yang diberikan oleh pemohon berkenaan_
dengan perniagaan perbankan Islam Labuan, mengikut
apa-apa cara dan apa-apa bentuk sebagaimana yang boleh
diterima oleh Lembaga, dan aku janji itu hendaklah
memperuntukkan, antara lain, bahawa—

(i) pemohon hendaklah mematuhi obligasi kewangan dan
kehendak yang dikenakan di bawah Akta ini dan
hendaklah menjelaskan liabiliti pemohon berkenaan
dengan perniagaan perbankan Islam Labuannya;

(ii) jika pemohon ialah suatu syarikat Labuan asing,
bahawa ia hendaklah dengan segera memberitahu
Lembaga tentang apa-apa pertukaran mengenai
pesertanya yang memegang sepuluh peratus modal
berbayarnya atau lebih;

(iii) tiap-tiap pengarah atau pegawai prinsipal pemohon
yang bertanggungjawab bagi pengurusan perniagaan
perbankan Islam Labuannya hendaklah merupakan
orang yang layak dan sesuai dan pelantikan pengarah
atau pegawai prinsipal itu hendaklah dibuat hanya
selepas berunding dengan Lembaga.

(5) Sesuatu permohonan bagi lesen untuk menjalankan perniagaan
perbankan Islam Labuan oleh suatu syarikat asing yang memohon
didaftarkan sebagai syarikat Labuan asing di bawah Akta Syarikat


-----

86 _Rang Undang-Undang_

Labuan 1990 (“syarikat Labuan asing yang dicadangkan”), hendaklah
disertakan dengan yang berikut:

_(a)_ dokumen konstituen yang di bawahnya ia hendak ditubuhkan,
yang disahkan dengan sewajarnya mengikut apa-apa cara
oleh mana-mana pegawainya sebagaimana yang boleh
diterima oleh Lembaga;

_(b)_ suatu salinan kunci kira-kira yang diaudit mengenai
perniagaan bagi setiap tiga tahun kewangan sebaik
sebelum tarikh permohonan itu;

_(c)_ suatu pernyataan mengenai—

(i) nama, tempat dan tarikh penubuhan syarikat
asing;

(ii) perniagaan utama dan tempat perniagaan utama
syarikat asing;

(iii) nama dan alamat pengarah syarikat asing;

(iv) nama dan alamat peserta syarikat asing yang setiap
satu memegang sepuluh peratus modal berbayar
atau lebih syarikat asing itu;

(v) nama, alamat, kelayakan, pengalaman bekerja dan
jawatan yang dicadangkan bagi, semua pegawai
syarikat Labuan asing yang dicadangkan yang akan
bertanggungjawab bagi pengurusan perniagaan
perbankan Islam Labuannya; dan

_(d)_ suatu aku janji yang diberikan oleh syarikat asing
sebagaimana yang disebut dalam perenggan (4)(e).

(6) Sesuatu permohonan bagi lesen untuk menjalankan perniagaan
perbankan Islam Labuan oleh suatu bank Malaysia hendaklah
disertakan dengan yang berikut:

_(a)_ dokumen konstituen pemohon yang disahkan dengan
sewajarnya oleh seorang pegawai pemohon mengikut
cara sebagaimana yang boleh diterima oleh Lembaga;


-----

_Perkhidmatan Kewangan dan Sekuriti Islam Labuan_ 87

_(b)_ suatu salinan kunci kira-kira yang diaudit mengenai
perniagaan pemohon bagi setiap tiga tahun kewangan
sebaik sebelum tarikh permohonan itu;

_(c)_ suatu pernyataan mengenai yang berikut:

(i) nama, tempat dan tarikh penubuhan pemohon;

(ii) perniagaan utama dan tempat perniagaan utama
pemohon; dan

(iii) nama dan alamat pengarah pemohon dan peserta
yang setiap satu memegang sepuluh peratus modal
berbayar pemohon atau lebih;

_(d) suatu pernyataan mengenai nama, alamat, kelayakan,_
pengalaman bekerja dan jawatan yang dicadangkan
bagi semua pegawai yang akan bertanggungjawab
bagi pengurusan perniagaan perbankan Islam Labuan
pemohon.

**Permohonan bagi lesen untuk menjalankan perniagaan**
**perbankan pelaburan Islam Labuan**

**64. Sesuatu permohonan bagi lesen untuk menjalankan perniagaan**
perbankan pelaburan Islam Labuan hendaklah dibuat secara bertulis
oleh atau bagi pihak pemohon kepada Lembaga dan peruntukan
seksyen 63 yang berhubungan dengan perniagaan perbankan Islam
Labuan hendaklah juga terpakai baginya kecuali “perniagaan
perbankan Islam Labuan” hendaklah dibaca sebagai “perniagaan
perbankan pelaburan Islam Labuan”.

**Permohonan bagi lesen untuk menjalankan perniagaan**
**kewangan Islam Labuan**

**65. Sesuatu permohonan bagi lesen untuk menjalankan perniagaan**
kewangan Islam Labuan hendaklah dibuat secara bertulis kepada
Lembaga oleh atau bagi pihak pemohon dan hendaklah disertakan
dengan apa-apa dokumen, pernyataan dan maklumat sebagaimana
yang ditentukan oleh Lembaga.


-----

88 _Rang Undang-Undang_

**Maklumat tambahan**

**66. Lembaga boleh, pada bila-bila masa, selepas menerima**
permohonan di bawah seksyen 63, 64 atau 65 dan sebelum suatu
penentuan dibuat, secara lisan atau secara bertulis, menghendaki
pemohon untuk memberikan apa-apa maklumat tambahan secara
lisan atau bertulis, atau untuk memberikan apa-apa dokumen
tambahan, sebagaimana yang dianggap perlu oleh Lembaga bagi
maksud menentukan kesesuaian pemohon bagi pemberian lesen
itu.

**Pemberian lesen oleh Lembaga**

**67.** (1) Apabila menerima permohonan bagi lesen mengikut
seksyen 63, 64 atau 65 dan selepas diberikan segala maklumat
dan dokumen sebagaimana yang dikehendaki di bawah seksyen
itu, dan maklumat dan dokumen tambahan di bawah seksyen 66,
Lembaga boleh memberikan lesen itu, dengan atau tanpa syarat,
atau menolak permohonan itu.

(2) Jika Lembaga menolak permohonan bagi lesen di bawah
subseksyen (1), Lembaga hendaklah memberitahu pemohon secara
bertulis mengenai penolakan itu.

(3) Jika Lembaga meluluskan permohonan bagi lesen di bawah
subseksyen (1), Lembaga hendaklah mengeluarkan lesen itu kepada
pemohon setelah pemohon berpuas hati dengan apa-apa syarat
yang dikenakan di bawah permohonan bagi lesen itu.

(4) Sesuatu lesen yang diberikan di bawah seksyen ini hendaklah
terus berkuat kuasa sehingga lesen itu diserahkan balik atau
dibatalkan mengikut peruntukan Akta ini.

(5) Tiada pemohon boleh diberikan suatu lesen di bawah
seksyen ini tanpa keizinan bertulis Lembaga jika dana modalnya
adalah kurang daripada sepuluh juta ringgit atau yang bersamaan
dengannya dalam apa-apa mata wang asing dalam bentuk tunai
atau apa-apa amaun sebagaimana yang ditentukan secara bertulis
oleh Lembaga.


-----

_Perkhidmatan Kewangan dan Sekuriti Islam Labuan_ 89

(6) Lembaga boleh, selepas berunding dengan Menteri, melalui
notis bertulis kepada pemegang lesen bank Islam, mengubah terma
dan syarat yang sedia ada atau mengenakan apa-apa terma dan
syarat tambahan, berkenaan dengan lesen, dari semasa ke semasa
sebagaimana yang difikirkannya patut.

**Kehendak untuk menggunakan, dan sekatan mengenai**
**penggunaan, perkataan “bank Islam Labuan”, dll.**

**68. (1) Pemegang lesen bank Islam hendaklah pada setiap masa**
melekatkan atau mengecat, atau memastikan dilekatkan atau
dicatkan, pada suatu tempat yang terang di luar setiap pejabatnya
dan supaya boleh dibaca dengan mudah, nama, nombor lesennya
dan perkataan “bank Islam Labuan” atau “bank pelaburan Islam
Labuan”, mengikut mana-mana yang berkenaan.

(2) Pemegang lesen bank Islam hendaklah, dalam apa-apa
kepala bil, borang bercetak, kertas surat, notis, iklan, atau apa-apa
dokumen lain yang dikeluarkan daripada pejabatnya dan dalam
urusan perniagaannya, dengan terang mencetak nama, nombor
lesennya dan perkataan “bank Islam Labuan” atau “bank pelaburan
Islam Labuan”, mengikut mana-mana yang berkenaan.

(3) Tiada seorang pun, yang bukan pemegang lesen bank Islam,
boleh, tanpa keizinan bertulis Lembaga, mengambil alih atau
menggunakan perkataan “bank Islam Labuan” atau “bank pelaburan
Islam Labuan” atau apa-apa terbitan perkataan sedemikian dalam
apa-apa bahasa yang boleh ditafsirkan sebagai menunjukkan
orang itu menjalankan perniagaan perbankan Islam Labuan atau
perniagaan perbankan pelaburan Islam Labuan.

(4) Mana-mana orang yang melanggar subseksyen (3)
melakukan suatu kesalahan dan boleh, apabila disabitkan, didenda
tidak melebihi sepuluh juta ringgit atau dipenjarakan
selama tempoh tidak melebihi lima tahun atau kedua-duanya,
dan dalam hal kesalahan yang berterusan, didenda selanjutnya
tidak melebihi sepuluh ribu ringgit bagi setiap hari kesalahan
itu berterusan.


-----

90 _Rang Undang-Undang_

**Pengekalan nisbah kecukupan modal**

**69. (1) Tiada pemegang lesen bank Islam boleh menjalankan**
perniagaan perbankan Islam Labuan atau perniagaan perbankan
pelaburan Islam Labuan wang modalnya adalah kurang daripada
amaun yang ditentukan secara bertulis oleh Lembaga.

(2) Tiap-tiap pemegang lesen bank Islam hendaklah mengekalkan
pada setiap masa, apa-apa nisbah kecukupan modal, sebagaimana
yang ditentukan secara bertulis oleh Lembaga dari semasa ke semasa
dan tiada pemegang lesen bank Islam boleh menjalankan perniagaan
perbankan Islam Labuan atau perniagaan perbankan pelaburan
Islam Labuan jika nisbah kecukupan modal yang ditentukan itu
tidak dipatuhi, kecuali dengan kelulusan Lembaga.

(3) Pemegang lesen bank Islam hendaklah pada setiap masa
mengekalkan wang modalnya untuk mencerminkan nisbah modal
dibeban risiko sebagaimana yang ditentukan secara bertulis oleh
Lembaga dari semasa ke semasa.

(4) Lembaga boleh mengarahkan pemegang lesen bank Islam
untuk mengambil langkah-langkah yang sesuai untuk membetulkan
apa-apa kekurangan dalam apa-apa nisbah yang ditentukan mengikut
apa-apa cara sebagaimana yang difikirkan patut oleh Lembaga.

**Pindaan atau pengubahan dokumen konstituen pemegang**
**lesen bank** **Islam**

**70. (1) Tiap-tiap pemegang lesen bank Islam yang merupakan suatu**
syarikat Labuan hendaklah, sebelum membuat apa-apa pindaan atau
pengubahan kepada mana-mana dokumen konstituennya, memberi
Lembaga butir-butir bertulis tentang pindaan atau pengubahan
yang dicadangkan itu untuk kelulusan Lembaga.

(2) Tiap-tiap pemegang lesen bank Islam yang merupakan suatu
syarikat Labuan asing atau suatu bank Malaysia hendaklah dalam
masa tiga bulan selepas pembuatan apa-apa pindaan atau pengubahan
kepada dokumen konstituennya, memberi Lembaga butir-butir


-----

_Perkhidmatan Kewangan dan Sekuriti Islam Labuan_ 91

bertulis mengenai pindaan atau pengubahan sedemikian yang
disahkan dengan sewajarnya oleh seorang pengarah pemegang
lesen bank itu mengikut cara yang boleh diterima oleh
Lembaga.

(3) Tiada pemegang lesen bank Islam boleh membuat
apa-apa pindaan atau pengubahan yang berlawanan dengan
mana-mana undang-undang bertulis kepada dokumen
konstituennya.

(4) Tiada peserta pemegang lesen bank Islam yang memegang
lima belas peratus modal berbayar pemegang lesen bank Islam
atau lebih boleh ditukar tanpa kelulusan bertulis Lembaga terlebih
dahulu dan, jika pemegang lesen bank ialah suatu syarikat
Labuan asing, pemegang lesen bank itu hendaklah dengan segera
memberitahu Lembaga mengenai apa-apa pertukaran dalam
pesertanya yang memegang lima belas peratus modal berbayarnya
atau lebih.

**Lembaga hendaklah menyiarkan senarai pemegang lesen bank**
**Islam Labuan**

**71.** (1) Lembaga hendaklah menyiarkan pada setiap tahun tidak
lewat daripada 31 Mac setiap tahun, suatu senarai mengenai semua
pemegang lesen bank Islam Labuan yang sedia ada setakat 31
Disember tahun sebelumnya dan nombor lesen mereka dalam Warta,
dan jika apa-apa lesen dikeluarkan, dibatalkan atau diserahkan balik,
selepas penyiaran sedemikian, Lembaga hendaklah menyebabkan
dengan secepat yang dapat dilaksanakan suatu senarai yang telah
disemak mengenai semua pemegang lesen bank Islam Labuan
yang sedia ada disiarkan dalam _Warta._

(2) Senarai yang disebut dalam subseksyen (1) hendaklah
terkandung dalam Warta yang sama yang disiarkan oleh Lembaga
di bawah seksyen 96 Akta Perkhidmatan Kewangan dan Sekuriti
Labuan 2009.


-----

92 _Rang Undang-Undang_

Bab 3

_Kewajipan pemegang lesen bank Islam_

**Pejabat dan subsidiari**

**72. Pemegang lesen bank Islam yang merupakan suatu syarikat**
Labuan boleh, tertakluk kepada keizinan bertulis Lembaga terlebih
terdahulu atau dalam apa-apa hal lain sebagaimana yang dibenarkan
oleh Lembaga dari semasa ke semasa, membuka apa-apa pejabat
selain tempat perniagaan utamanya di Labuan, atau memperoleh
atau menubuhkan mana-mana subsidiari.

**Larangan mengenai akaun tertentu**

**73. (1) Tiada pemegang lesen bank Islam boleh menerima apa-**
apa wang atas deposit atau pinjaman yang boleh dibayar balik
atas tuntutan melalui cek, draf, perintah atau apa-apa surat cara
lain yang dikeluarkan oleh pendeposit ke atas pemegang lesen
bank Islam.

(2) Tiap-tiap pemegang lesen bank Islam hendaklah menjalankan
siasatan dengan usaha wajar sebelum membuka apa-apa akaun
bagi seseorang pelanggan.

(3) Mana-mana pemegang lesen bank Islam yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi sepuluh juta ringgit atau
dipenjarakan selama tempoh tidak melebihi lima tahun atau keduaduanya, dan dalam hal suatu kesalahan yang berterusan, boleh
sebagai tambahan, dikenakan denda harian tidak melebihi sepuluh
ribu ringgit bagi setiap hari kesalahan itu terus dilakukan.

**Penyata kewangan, statistik dan maklumat hendaklah**
**dikemukakan kepada Lembaga**

**74. Pemegang lesen bank Islam hendaklah mematuhi kehendak**
berkenaan dengan penyata kewangan, statistik dan maklumat
kepada Lembaga sebagaimana yang dinyatakan dalam Jadual
Ketiga.


-----

_Perkhidmatan Kewangan dan Sekuriti Islam Labuan_ 93

**Pembayaran daripada akaun si mati**

**75. (1) Walau apa pun apa-apa undang-undang bertulis, pemegang**
lesen bank Islam boleh, tanpa mengemukakan surat kuasa probet
atau surat kuasa mentadbir, membayar apa-apa wang yang tidak
melebihi jumlah yang bersamaan dengan lima ribu ringgit yang
terdapat pada kredit si mati kepada mana-mana orang yang
mengemukakan bukti yang memuaskan hati mengenai—

_(a) kematian si mati itu; dan_

_(b) haknya di bawah undang-undang terhadap jumlah wang_
yang terdapat pada kredit si mati.

(2) Pemegang lesen bank Islam tidak boleh membuat apa-apa
pembayaran di bawah subseksyen (1) jika pemegang lesen bank
Islam itu telah menerima tuntutan lain terhadap apa-apa wang
yang terdapat pada kredit si mati.

(3) Pemegang lesen bank Islam atau pengarahnya atau pegawainya
tidak boleh bertanggungan berkenaan dengan apa-apa tuntutan
oleh mana-mana orang berkaitan dengan apa-apa pembayaran yang
dibuat mengikut seksyen ini tetapi orang itu boleh mendapatkan
balik wang yang kena dibayar kepadanya secara sah daripada
orang yang kepadanya pembayaran itu telah dibuat.

BAHAGIAN VII

PERNIAGAAN TAKAFUL LABUAN DAN AKTIVITI BERKAITAN
TAKAFUL LABUAN

Bab 1

_Permulaan_

**Tafsiran**

**76. (1) Dalam Bahagian ini, melainkan jika konteksnya menghendaki**
makna yang lain—

“perniagaan takaful domestik” ertinya perniagaan takaful yang
hal perkara polisi ialah—

_(a) harta yang pada masa polisi itu dibuat terletak di Malaysia_
atau adalah dalam transit ke atau dari Malaysia;


-----

94 _Rang Undang-Undang_

_(b) suatu kapal atau suatu pesawat udara yang didaftarkan_
di Malaysia dan segala liabiliti yang timbul daripada
pengendalian kapal atau pesawat udara itu;

_(c) kehidupan apa-apa kontingensi yang berkaitan dengan_
mana-mana orang yang, pada masa polisi itu dibuat,
ialah seorang pemastautin; atau

_(d) suatu risiko daripada apa-apa jenis berkenaan dengan_
mana-mana orang yang, pada masa polisi itu dibuat,
ialah seorang pemastautin;

“takaful keluarga” ertinya takaful bagi manfaat individu dan
keluarganya;

“perniagaan takaful keluarga” ertinya perniagaan takaful yang
berhubungan dengan takaful keluarga;

“perniagaan takaful am”ertinya perniagaan takaful yang bukan
perniagaan takaful keluarga tetapi termasuk perniagaan takaful
yang berhubungan dengan bantuan kewangan bersama dan bantuan
kepada peserta bagi kerugian yang timbul daripada kecelakaan
seperti kemalangan, api, banjir dan kecurian;

“perniagaan takaful kaptif Labuan” ertinya perniagaan takaful
Labuan yang peserta dalam perniagaan takaful itu merupakan
syarikat berkaitan atau perbadanan sekutu bagi pengendali takaful
Labuan atau yang peserta dalam perniagaan takaful itu merupakan
mana-mana orang lain yang berkenaan dengannya pengendali
takaful Labuan itu diberi kuasa oleh Lembaga untuk menyediakan
takaful atau takaful semula;

“perniagaan takaful semula Labuan” ertinya suatu perniagaan
yang mematuhi prinsip-prinsip Shariah yang menurutnya pengendali
takaful semula Labuan mengambil alih suatu bahagian liabiliti di
bawah kontrak takaful asal bagi seorang pengendali takaful lain
atau pengendali takaful semula;

“pengendali takaful semula Labuan” ertinya seorang pengendali
takaful Labuan yang menjalankan perniagaan takaful semula
Labuan.


-----

_Perkhidmatan Kewangan dan Sekuriti Islam Labuan_ 95

“broker takaful Labuan” ertinya seseorang yang dilesenkan
untuk—

_(a) membuat perkiraan bagi perniagaan takaful Labuan bagi_
pihak bakal atau pemunya polisi sedia ada;

_(b) membuat perkiraan bagi perniagaan takaful semula Labuan_
bagi pihak mana-mana pengendali takaful yang mahukan
takaful semula; atau

_(c) menganalisis hal keadaan kewangan seorang lain dan_
menyediakan suatu rancangan untuk memenuhi keperluan
dan objektif kewangan orang lain itu, sama ada atau
tidak suatu fi dikenakan berhubung dengannya;

“lesen takaful” ertinya suatu lesen yang diberikan di bawah
Bahagian VII;

“perniagaan takaful Labuan” ertinya perniagaan takaful yang
bukan perniagaan takaful domestik dan yang ditransaksikan dalam
mata wang asing, dan termasuklah perniagaan takaful kaptif Labuan,
perniagaan takaful semula Labuan dan apa-apa perniagaan takaful
lain yang diluluskan oleh Lembaga;

“pengurus takaful Labuan” ertinya seseorang yang dilesenkan
untuk menyediakan perkhidmatan bagi pengurusan atau pentadbiran
yang berkaitan dengan perniagaan takaful Labuan tetapi tidak
termasuk pengurus pengunderaitan takaful Labuan;

“pengendali takaful Labuan” ertinya seseorang yang dilesenkan
untuk menjalankan perniagaan takaful Labuan;

“pengurus pengunderaitan takaful Labuan” ertinya seseorang,
yang bukan pekerja bona fide, yang dilesenkan untuk menyediakan
perkhidmatan pengunderaitan, termasuk pentadbiran perniagaan,
kepada seorang pengendali takaful Labuan atau lebih;

“pengendali takaful Malaysia” ertinya seorang pengendali takaful
yang dilesenkan di bawah Akta Takaful 1984 [Akta 312];

“pendapatan caruman bersih” berhubung dengan suatu tahun
kewangan, ertinya caruman yang diterima di bawah kontrak takaful
atau takaful semula selepas menolak apa-apa caruman yang kena
dibayar yang diatur berkenaan dengan kontrak takaful atau takaful
semula itu;


-----

96 _Rang Undang-Undang_

“polisi” ertinya suatu perakuan takaful dan apa-apa sebutan
mengenai polisi pengendali takaful Labuan termasuklah suatu
rujukan mengenai apa-apa polisi yang berkenaan dengannya
pengendali takaful Labuan itu berada di bawah apa-apa liabiliti,
sama ada polisi itu dikeluarkan oleh pengendali takaful Labuan
atau liabiliti itu telah dipindahkan kepada pengendali takaful
Labuan daripada seorang pengendali takaful lain;

“pemunya polisi” ertinya mana-mana orang yang melaksanakan
suatu polisi;

“takaful” ertinya suatu skim yang mematuhi prinsip-prinsip
Shariah yang berdasarkan persaudaraan, perpaduan dan bantuan
bersama yang menyediakan bantuan kewangan bersama dan bantuan
kepada peserta apabila diperlukan yang menurutnya pesertanya
bersetuju secara bersama untuk mencarum bagi maksud itu;

“perniagaan takaful” ertinya perniagaan takaful yang matlamatnya
dan pengoperasiannya adalah mematuhi prinsip-prinsip Shariah;

“perakuan takaful” termasuklah apa-apa kontrak takaful bertulis
sama ada atau tidak terkandung dalam atau dibuktikan melalui
suatu surat cara dalam bentuk perakuan takaful;

“pengendali takaful” ertinya seseorang yang mengendalikan
perniagaan takaful;

“dana kerja” ertinya—

_(a)_ berhubung dengan syarikat Labuan, modal berbayar tidak
tercacat dengan kerugian; atau

_(b)_ berhubung dengan syarikat Labuan asing atau suatu
cawangan pengendali takaful Malaysia, lebihan aset
mengatasi liabiliti yang kena disenggarakan dalam buku
bagi pejabatnya di Labuan;

“pemegang lesen takaful” ertinya mana-mana orang yang
dilesenkan di bawah Bahagian VII.

(2) Jika lima belas peratus atau lebih syer mengundi sesuatu
perbadanan dipegang oleh suatu perbadanan yang lain, perbadanan
yang mula-mula disebut itu hendaklah disifatkan sebagai perbadanan
sekutu bagi perbadanan yang satu lagi, dan apa-apa sebutan
mengenai “perbadanan sekutu” hendaklah ditafsirkan sebagai
sebutan mengenai perbadanan yang mula-mula disebut itu atau
perbadanan lain itu, mengikut mana-mana yang berkenaan.


-----

_Perkhidmatan Kewangan dan Sekuriti Islam Labuan_ 97

Bab 2

_Pelesenan_

**Pelesenan perniagaan takaful Labuan dan aktiviti berkaitan**
**takaful Labuan**

**77. (1) Tiada seorang pun boleh menjalankan atau membuat**
transaksi atau mengemukakan dirinya sebagai menjalankan atau
mengurusniagakan apa-apa perniagaan takaful Labuan melainkan
jika orang itu ialah—

_(a) syarikat Labuan;_

_(b) syarikat Labuan asing; atau_

_(c) cawangan suatu pengendali takaful Malaysia,_

dan memegang lesen takaful yang sah.

(2) Walau apa pun subseksyen (1), suatu penanggung insurans
sebagaimana yang ditakrifkan dalam Akta Perkhidmatan Kewangan
dan Sekuriti Labuan 2009 boleh menjalankan atau membuat
transaksi atau mengemukakan dirinya sebagai menjalankan
atau membuat transaksi apa-apa perniagaan takaful Labuan jika
penanggung insurans itu telah mendapatkan kebenaran terlebih
dahulu Lembaga.

(3) Tiada seorang pun boleh menjalankan atau mengurusniagakan
atau mengemukakan dirinya sebagai menjalankan atau
mengurusniagakan apa-apa perniagaan sebagai pengurus takaful
Labuan, pengurus pengunderaitan takaful Labuan atau broker
takaful Labuan atau apa-apa aktiviti berkaitan takaful Labuan
lain sebagaimana yang ditentukan oleh Lembaga melainkan jika
orang itu memegang lesen takaful yang sah.

(4) Walau apa pun subseksyen (3), suatu pengurus insurans
Labuan, pengurus pengunderaitan Labuan atau broker insurans
Labuan sebagaimana yang ditakrifkan dalam Akta Perkhidmatan
Kewangan dan Sekuriti Labuan 2009 boleh menjalankan atau
mengurusniagakan apa-apa perniagaan sebagai pengurus takaful
Labuan, pengurus pengunderaitan takaful atau broker takaful
Labuan atau apa-apa aktiviti berkaitan takaful Labuan lain jika
pengurus takaful Labuan, pengurus pengunderaitan takaful Labuan
atau broker takaful Labuan telah mendapat kebenaran terlebih
dahulu Lembaga.


-----

98 _Rang Undang-Undang_

(5) Kecuali dengan kelulusan bertulis Lembaga terlebih dahulu,
seseorang yang bukan pemegang lesen takaful tidak boleh memakai
atau menggunakan perkataan “pengendali takaful Labuan”,
“pengurus takaful Labuan”, “pengurus pengunderaitan takaful
Labuan”, “broker takaful Labuan” atau apa-apa terbitan daripada
perkataan itu dalam apa-apa bahasa yang boleh ditafsirkan sebagai
menunjukkan penjalanan perniagaan takaful Labuan atau aktiviti
berkaitan takaful Labuan oleh orang itu.

(6) Seksyen ini tidak terpakai bagi pemegang lesen bank atau
pemegang lesen bank Islam yang mengagihkan produk takaful
bagi pengendali takaful Labuan yang telah mendapatkan kebenaran
Lembaga terlebih dahulu.

**Permohonan bagi lesen takaful untuk menjalankan perniagaan**
**takaful Labuan**

**78. (1) Tertakluk kepada seksyen 77, tiap-tiap pemohon bagi**
mendapatkan suatu lesen untuk menjalankan perniagaan takaful
Labuan hendaklah memuaskan hati Lembaga bahawa—

_(a)_ pemohon ialah, atau akan menjadi, suatu syarikat Labuan
atau syarikat Labuan asing atau suatu cawangan pengendali
takaful Malaysia;

_(b)_ dana kerja pemohon—

(i) dalam hal jika pemohon itu bercadang untuk
menjalankan sama ada perniagaan takaful keluarga
atau perniagaan takaful am, adalah sekurangkurangnya tujuh juta lima ratus ribu ringgit atau
yang bersamaan dengannya dalam apa-apa mata
wang asing atau apa-apa amaun lebih tinggi lain
sebagaimana yang ditentukan oleh Lembaga;

(ii) dalam hal jika pemohon itu bercadang untuk
menjalankan perniagaan takaful semula Labuan
semata-mata, adalah sekurang-kurangnya sepuluh
juta ringgit atau yang bersamaan dengannya dalam
apa-apa mata wang asing atau apa-apa amaun
lebih tinggi lain sebagaimana yang ditentukan oleh
Lembaga; atau


-----

_Perkhidmatan Kewangan dan Sekuriti Islam Labuan_ 99

(iii) dalam hal jika pemohon bercadang untuk menjalankan
perniagaan takaful kaptif Labuan semata-mata,
adalah sekurang-kurangnya tiga ratus ribu ringgit
atau yang bersamaan dengannya dalam apa-apa mata
wang asing atau apa-apa amaun lebih tinggi lain
sebagaimana yang ditentukan oleh Lembaga;

_(c)_ jumlah wang yang dinyatakan dalam perenggan _(b)_
disenggarakan dalam akaunnya dengan bank di Labuan,
sebagaimana yang dibuktikan oleh perakuan bank itu,
pada masa permohonan itu dibuat;

_(d)_ orang yang mengawal, pengarah dan pegawai prinsipal
pemohon ialah orang yang layak dan sesuai untuk
mempunyai kaitan dengan pengendali takaful Labuan;

_(e)_ pemohon itu sama ada—

(i) telah menubuhkan, atau akan menubuhkan,
pengurusannya di Labuan dengan pengetahuan
dan kepakaran yang mencukupi bagi perniagaan
takaful Labuan yang hendak dijalankan; atau

(ii) telah melantik, atau akan melantik, seorang pengurus
pengunderaitan takaful Labuan berlesen atau pengurus
takaful Labuan di Labuan dengan pengetahuan
dan pengalaman yang mencukupi bagi perniagaan
takaful Labuan dijalankan;

bagi maksud subseksyen (2), kecuali berkenaan dengan
pemohon yang memohon untuk menjalankan perniagaan
takaful kaptif Labuan, pemohon itu hendaklah melantik
hanya seorang pengurus pengunderaitan takaful Labuan;
dan

_(f)_ pemohon akan menjadi anggota suatu persatuan yang
ditetapkan oleh Lembaga.

(2) Walau apa pun perenggan (1)(b), Lembaga boleh, setelah
mengambil kira takat dan jumlah perniagaan takaful Labuan
yang dicadangkan dijalankan oleh pemohon, menentukan suatu
amaun dana kerja yang lebih rendah, tertakluk kepada pemohon
memberikan jaminan yang mencukupi atas apa-apa terma dan syarat
sebagaimana yang boleh diterima oleh Lembaga bagi perbezaan
amaun itu.


-----

100 _Rang Undang-Undang_

(3) Tiap-tiap permohonan bagi mendapatkan lesen untuk
menjalankan perniagaan takaful Labuan hendaklah—

_(a) dibuat secara bertulis dan dikemukakan kepada_
Lembaga;

_(b) menyatakan sama ada perniagaan takaful Labuan itu_
berkaitan dengan perniagaan takaful keluarga atau
perniagaan takaful am;

_(c) menyatakan jenis perniagaan takaful Labuan, mengikut_
mana-mana yang berkenaan, yang akan dijalankan di
bawah lesen takaful;

_(d) menyatakan pelan perniagaan pemohon; dan_

_(e) disertakan dengan—_

(i) suatu salinan—

_(aa) dokumen konstituen pemohon, yang telah_
disahkan dengan sewajarnya oleh seorang
pengarah atau pegawai pemohon;
_(bb) resolusi lembaga dan mesyuarat agung, jika_
ada, pemohon, yang telah disahkan dengan
sewajarnya oleh seorang pengarah atau pegawai
pemohon, yang membenarkan pemohon untuk
membuat permohonan bagi mendapatkan lesen
takaful;

_(cc) perakuan pemerbadanan atau pendaftaran_
pemohon, mengikut mana-mana yang
berkenaan, diperakui oleh pihak berkuasa
mendaftar yang berkaitan di tempat penubuhan
atau tempat asal pemohon; dan

_(dd) kecuali berhubung dengan permohonan untuk_
menjalankan perniagaan kaptif takaful Labuan,
suatu surat kesedaran daripada pihak berkuasa
penyeliaan tempatan pemohon atau apa-apa
pihak berkuasa sebagaimana yang ditentukan
oleh Lembaga;

(ii) suatu salinan akaun tahunan yang telah diaudit bagi
tiga tahun berturut-turut sebaik sebelum permohonan
itu, jika berkenaan;


-----

_Perkhidmatan Kewangan dan Sekuriti Islam Labuan_ 101

(iii) suatu pernyataan mengenai—

_(aa) nama, tempat dan tarikh penubuhan_
pemohon;

_(bb) nama, alamat, kelayakan dan pengalaman_
pengarah dan pegawai yang bertanggungjawab
bagi pengurusan keseluruhan hal ehwal
pemohon itu; dan

_(cc) nama dan alamat setiap anggota yang memegang_
lima belas peratus syer mengundi pemohon
atau lebih;

(iv) suatu akuan oleh pemohon mengenai kejujuran
pengarah dan pegawai pemohon yang akan terlibat
dengan pengurusan pengendali takaful Labuan yang
dicadangkan itu; dan

(v) dalam hal suatu permohonan oleh suatu syarikat
Labuan, suatu jaminan yang didapatkan dan suatu
aku janji yang diberikan, dan, dalam hal suatu
permohonan oleh suatu syarikat Labuan asing atau
cawangan pengendali takaful Malaysia, suatu aku
janji yang diberikan, oleh pemohon berkenaan
dengan perniagaan takaful Labuannya, mengikut
apa-apa cara dan apa-apa bentuk sebagaimana yang
boleh diterima oleh Lembaga, dan jaminan serta
aku janji itu hendaklah meperuntukkan, antara lain,
bahawa—

_(aa) pemohon itu hendaklah mematuhi obligasi_
kewangan dan kehendak yang dikenakan di
bawah Akta ini dan hendaklah menjelaskan
liabiliti pemohon berkenaan dengan perniagaan
takaful Labuannya;

_(bb) jika pemohon ialah suatu syarikat Labuan,_
tiada peserta pemohon yang memegang
sepuluh peratus modal berbayar pemohon
atau lebih boleh ditukar tanpa mendapatkan
kelulusan bertulis Lembaga terlebih dahulu
dan, jika pemohon ialah suatu syarikat Labuan
asing, bahawa ia hendaklah dengan segera
memberitahu Lembaga tentang pertukaran
pesertanya yang memegang sepuluh peratus
modal berbayarnya atau lebih; dan


-----

102 _Rang Undang-Undang_

_(cc) tiap-tiap pengarah atau pegawai utama pemohon_
yang bertanggungjawab bagi pengurusan
takaful Labuannya hendaklah menjadi orang
yang layak dan sesuai dan pelantikan pengarah
atau pegawai utama itu hendaklah hanya
dibuat selepas berunding dengan Lembaga.

(4) Subperenggan (3)(e)(v) tidak terpakai bagi suatu permohonan
untuk menjalankan perniagaan takaful kaptif Labuan jika pemunya
polisi ialah suatu perbadanan berkaitan atau perbadanan sekutu
pengendali takaful Labuan.

(5) Lembaga boleh menghendaki apa-apa maklumat atau
dokumen lain daripada pemohon sebagaimana yang ditentukan
oleh Lembaga bagi maksud memutuskan permohonan itu.

(6) Maklumat atau dokumen yang ditentukan oleh Lembaga di
bawah subseksyen (5) boleh berbeza antara pemohon, atau kelas,
kategori atau perihalan berlainan bagi pemohon sebagaimana yang
ditentukan oleh Lembaga.

(7) Suatu permohonan di bawah seksyen ini boleh dibuat
berhubung dengan orang yang belum ditubuhkan di bawah Akta
Syarikat Labuan 1990 tetapi akan ditubuhkan sekiranya orang
itu memperoleh suatu lesen takaful, dan dalam hal sedemikian,
kehendak subseksyen (1) boleh diubah oleh Lembaga sebagaimana
yang difikirkannya sesuai.

**Permohonan bagi lesen takaful untuk menjalankan aktiviti**
**berkaitan takaful Labuan**

**79.** (1) Tiap-tiap pemohon bagi lesen takaful untuk menjalankan
perniagaan sebagai pengurus takaful Labuan, pengurus pengunderaitan
takaful Labuan atau broker takaful Labuan hendaklah memuaskan
hati Lembaga bahawa—

_(a)_ orang yang mengawal, pengarah dan pegawai prinsipal
pemohon ialah orang yang layak dan sesuai;

_(b)_ pemohon berupaya mengekalkan kumpulan wang yang
cukup dalam perniagaannya untuk menampung perbelanjaan
operasi dan pengurusannya di Labuan selama sekurangkurangnya enam bulan;


-----

_Perkhidmatan Kewangan dan Sekuriti Islam Labuan_ 103

_(c) berkenaan dengan pemohon bagi lesen takaful untuk_
menjalankan perniagaan pengurus takaful Labuan atau
pengurus pengunderaitan Labuan—

(i) pemohon telah mewujudkan, atau akan menubuhkan,
pengurusannya di Labuan dengan pengetahuan dan
kepakaran yang mencukupi tentang perniagaan
takaful Labuan yang hendak dijalankan; atau

(ii) pemohon telah melantik, atau akan melantik, seorang
pengurus takaful Labuan berlesen atau pengurus
pengunderaitan takaful Labuan di Labuan dengan
pengetahuan dan pengalaman yang mencukupi bagi
perniagaan takaful Labuan untuk dijalankan untuk
bertindak sebagai pengurusannya di Labuan;

_(d)_ berkenaan dengan pemohon bagi mendapatkan lesen
takaful untuk menjalankan perniagaan sebagai broker
takaful Labuan—

(i) pemohon telah mewujudkan, atau akan mewujudkan,
pengurusannya di Labuan dengan pengetahuan dan
kepakaran yang mencukupi tentang perniagaan
takaful Labuan yang hendak dijalankan; atau

(ii) pemohon telah melantik, atau akan melantik, seorang
pengurus takaful Labuan berlesen di Labuan dengan
pengetahuan dan pengalaman yang mencukupi
tentang perniagaan takaful Labuan yang hendak
dijalankan untuk bertindak sebagai pengurusannya
di Labuan;

_(e)_ pemohon sama ada telah memperoleh atau akan memperoleh
apa-apa insurans tanggung rugi profesional atau polisi
takaful tanggung rugi profesional tidak kurang daripada
dua juta lima ratus ribu ringgit atau yang bersamaan
dengannya dalam apa-apa mata wang asing atau apa-apa
amaun lain sebagaimana yang ditentukan oleh Lembaga,
dan terus ditanggung rugi di bawah polisi itu sepanjang
operasinya di Labuan;

_(f)_ pemohon memegang apa-apa kelayakan sebagaimana yang
ditentukan oleh Lembaga; dan

_(g)_ pemohon akan menjadi anggota suatu persatuan sebagaimana
yang ditetapkan oleh Lembaga.


-----

104 _Rang Undang-Undang_

(2) Tiap-tiap permohonan bagi lesen untuk menjalankan perniagaan
sebagai pengurus takaful Labuan, pengurus pengunderaitan takaful
Labuan atau broker takaful Labuan hendaklah—

_(a)_ dibuat secara bertulis dan dikemukakan kepada
Lembaga;

_(b)_ menyatakan jenis perniagaan yang hendak dijalankan di
bawah lesen takaful itu; dan

_(c)_ disertakan dengan—

(i) suatu salinan—

_(aa) dokumen konstituen pemohon, yang disahkan_
dengan sewajarnya oleh pengarah atau pegawai
pemohon;

_(bb) ketetapan lembaga dan mesyuarat agung, jika_
ada, pemohon, yang disahkan dengan sewajarnya
oleh pengarah atau pegawai pemohon, yang
memberi kuasa kepada pemohon untuk memohon
bagi mendapatkan suatu lesen takaful;

_(cc) perakuan pemerbadanan atau pendaftaran_
pemohon, mengikut mana-mana yang berkenaan,
yang diperakui oleh pihak berkuasa pendaftaran
yang berkaitan di tempat penubuhan atau asal
pemohon; dan

_(dd) suatu surat kesedaran daripada pihak berkuasa_
penyeliaan negara asal pemohon atau apa-apa
pihak berkuasa sebagaimana yang ditentukan
oleh Lembaga;

(ii) suatu salinan akaun tahunan pemohon yang telah
diaudit bagi tiga tahun berturut-turut sebaik sebelum
permohonan itu, jika berkenaan;

(iii) suatu pernyataan mengenai—

_(aa) nama, tempat dan tarikh penubuhan_
pemohon;

_(bb) nama, alamat, kelayakan dan pengalaman pengarah_
dan pegawai yang bertanggungjawab bagi
pengurusan keseluruhan hal ehwal pemohon;
dan


-----

_Perkhidmatan Kewangan dan Sekuriti Islam Labuan_ 105

_(cc) nama dan alamat setiap anggota yang memegang_
lima belas peratus syer mengundi pemohon
atau lebih;

(iv) suatu akuan oleh pemohon mengenai kejujuran
pengarah dan pegawai pemohon yang akan terlibat
dalam pengurusan pengurus takaful Labuan, pengurus
pengunderaitan takaful Labuan atau broker takaful
Labuan, yang dicadangkan itu, mengikut manamana yang berkenaan; dan

(v) dalam hal suatu permohonan oleh suatu syarikat
Labuan, suatu jaminan yang didapatkan dan suatu
aku janji yang diberikan, dan, dalam hal suatu
permohonan oleh suatu syarikat Labuan asing atau
suatu cawangan pengendali takaful Malaysia, suatu
aku janji yang diberikan, oleh pemohon berkenaan
dengan perniagaan pengurus takaful Labuan, pengurus
pengunderaitan takaful Labuan atau broker takaful
Labuan, mengikut mana-mana yang berkenaan,
mengikut apa-apa cara dan apa-apa bentuk yang
boleh diterima oleh Lembaga, dan jaminan dan
aku janji itu hendaklah memperuntukkan, antara
lain, bahawa—

_(aa) pemohon hendaklah mematuhi obligasi kewangan_
dan kehendak yang dikenakan di bawah Akta
ini dan hendaklah menjelaskan liabiliti pemohon
berkenaan dengan perniagaan pengurus takaful
Labuan, pengurus pengunderaitan takaful
Labuan atau broker takaful Labuan, mengikut
mana-mana yang berkenaan;

_(bb) jika pemohon ialah suatu syarikat Labuan, tiada_
peserta pemohon yang memegang sepuluh
peratus modal berbayar pemohon atau lebih
boleh ditukar tanpa mendapatkan kelulusan
bertulis terlebih dahulu daripada Lembaga dan,
jika pemohon ialah suatu syarikat Labuan asing,
bahawa ia hendaklah dengan segera memberitahu
Lembaga tentang apa-apa perubahan mengenai
pesertanya yang memegang sepuluh peratus
modal berbayarnya atau lebih; dan


-----

106 _Rang Undang-Undang_

_(cc) tiap-tiap pengarah atau pegawai utama pemohon_
yang bertanggungjawab bagi pengurusan
perniagaan pengurus takaful Labuan, pengurus
pengunderaitan takaful Labuan atau broker
takaful Labuan, mengikut mana-mana yang
berkenaan, hendaklah menjadi orang yang
layak dan sesuai dan pelantikan pengarah atau
pegawai utama itu hendaklah hanya dibuat
selepas berunding dengan Lembaga.

(3) Lembaga boleh menghendaki apa-apa maklumat atau
dokumen lain daripada pemohon sebagaimana yang ditentukan
oleh Lembaga bagi maksud memutuskan permohonan itu.

(4) Perkara yang dinyatakan di bawah subseksyen (2) boleh
berbeza antara pemohon, atau kelas, kategori atau perihalan
berlainan bagi pemohon.

**Pemberian lesen takaful**

**80.** (1) Apabila menerima suatu permohonan bagi mendapatkan
suatu lesen takaful, Lembaga boleh meluluskan permohonan itu,
dengan atau tanpa syarat, atau menolak permohonan itu.

(2) Jika Lembaga menolak permohonan itu, Lembaga
hendaklah memberitahu pemohon secara bertulis mengenai
penolakan itu.

(3) Jika Lembaga meluluskan lesen takaful di bawah subseksyen
(1), Lembaga hendaklah mengeluarkan lesen takaful itu kepada
pemohon.

(4) Lembaga boleh menentukan jenis aktiviti yang boleh
dijalankan oleh pemegang lesen takaful dalam lesen takaful
itu.

(5) Seseorang pemohon yang terkilan dengan keputusan Lembaga
di bawah subseksyen (1) apabila permohonannya ditolak, boleh
dalam masa tiga puluh hari selepas keputusan itu diberitahu
kepadanya, merayu kepada Menteri secara bertulis.

(6) Pemegang lesen takaful hendaklah mematuhi apa-apa syarat
yang dikenakan di bawah lesen yang diberikan menurut subseksyen
(1) selama tempoh lesen itu.


-----

_Perkhidmatan Kewangan dan Sekuriti Islam Labuan_ 107

(7) Lesen yang diberikan di bawah seksyen ini hendaklah
terus berkuat kuasa sehingga ia diserahkan balik atau dibatalkan
mengikut peruntukan Akta ini.

(8) Lembaga boleh, selepas berunding dengan Menteri, melalui
notis bertulis kepada pemegang lesen takaful mengubah terma dan
syarat yang sedia ada atau mengenakan apa-apa terma dan syarat
tambahan, berkenaan dengan suatu lesen takaful, dari semasa ke
semasa sebagaimana yang difikirkannya patut.

**Penyiaran senarai semua pemegang lesen takaful Labuan**

**81.** (1) Lembaga hendaklah menyiarkan pada setiap tahun tidak
lewat daripada 31 Mac setiap tahun suatu senarai mengenai
semua pemegang lesen takaful yang ada setakat 31 Disember
tahun yang sebelumnya dan nombor lesen mereka dalam _Warta,_
dan jika apa-apa lesen dikeluarkan, dibatalkan atau diserahkan
balik selepas penyiaran itu, Lembaga hendaklah menyebabkan,
dengan secepat yang dapat dilaksanakan, suatu senarai yang telah
disemak mengenai semua pemegang lesen takaful yang sedia ada
disiarkan dalam _Warta._

(2) Senarai yang disebut dalam subseksyen (1) hendaklah
terkandung dalam Warta yang sama yang disiarkan oleh Lembaga
di bawah seksyen 106 Akta Perkhidmatan Kewangan dan Sekuriti
Labuan 2009.

**Penerusan kehendak pelesenan**

**82.** (1) Tiap-tiap pengendali takaful Labuan yang merupakan
suatu syarikat Labuan hendaklah, sebelum membuat apa-apa
pindaan atau pengubahan kepada mana-mana dokumen
konstituennya, atau sebelum apa-apa pertukaran mengenai orang
yang mengawal, pengarah atau pegawai utamanya, memberikan
butir-butir secara bertulis kepada Lembaga mengenai pindaan,
pengubahan atau pertukaran yang dicadangkan itu, untuk kelulusan
Lembaga.

(2) Tiap-tiap pengendali takaful Labuan yang merupakan suatu
syarikat Labuan asing hendaklah, sebelum membuat apa-apa
pertukaran pegawai utamanya, memberikan butir-butir secara
bertulis kepada Lembaga mengenai apa-apa pertukaran yang
dicadangkan untuk kelulusan Lembaga.


-----

108 _Rang Undang-Undang_

(3) Tiap-tiap pengendali takaful Labuan yang merupakan suatu
syarikat Labuan asing atau suatu cawangan pengendali takaful
Malaysia hendaklah memberitahu secara bertulis dalam masa tiga
bulan selepas membuat apa-apa pindaan atau pengubahan kepada
mana-mana dokumen konstituennya, atau apa-apa pertukaran orang
yang mengawal atau, pengarahnya, memberikan butir-butir bertulis
kepada Lembaga mengenai pindaan, perubahan atau pertukaran
itu yang disahkan dengan sewajarnya oleh pengarahnya mengikut
cara yang boleh diterima oleh Lembaga.

(4) Tiap-tiap pemegang lesen takaful Labuan hendaklah dengan
serta-merta memberitahu Lembaga mengenai apa-apa pindaan
atau pengubahan kepada apa-apa maklumat yang telah diberikan
kepada Lembaga berkaitan dengan permohonan bagi lesen takaful
itu.

(5) Tiada pengendali takaful Labuan boleh membuat apa-apa
pindaan atau pengubahan kepada dokumen konstituennya yang
berlawanan dengan mana-mana undang-undang bertulis.

(6) Jika pengendali takaful Labuan merupakan suatu syarikat
Labuan, tiada peserta pengendali takaful Labuan yang memegang
lima belas peratus modal berbayar pemohon atau lebih boleh diubah
tanpa kelulusan bertulis terlebih dahulu daripada Lembaga dan,
jika pengendali takaful Labuan itu ialah suatu syarikat Labuan
asing, pengendali takaful itu hendaklah dengan segera memberitahu
Lembaga mengenai apa-apa pertukaran mengenai pesertanya yang
memegang lima belas peratus modal berbayarnya atau lebih.

Bab 3

_Kehendak kewangan dan kewajipan dan sekatan ke atas pemegang_
_lesen takaful_

**Pelantikan aktuari**

**83.** Tiap-tiap pengendali takaful Labuan yang menjalankan
perniagaan takaful keluarga hendaklah melantik seorang aktuari
pada setiap tahun dalam apa-apa tempoh sebagaimana yang
ditentukan oleh Lembaga.


-----

_Perkhidmatan Kewangan dan Sekuriti Islam Labuan_ 109

**Margin kesolvenan**

**84.** Tiap-tiap pengendali takaful Labuan, termasuk seorang
pemegang lesen takaful yang menjalankan perniagaan takaful kaptif
Labuan, hendaklah memastikan bahawa nilai boleh hasil asetnya
melebihi amaun liabilitinya dengan suatu margin mengikut amaun
sedemikian atau yang dikira mengikut apa-apa cara sebagaimana
yang ditentukan secara bertulis oleh Lembaga dari semasa ke
semasa.

**Pengasingan kumpulan dana takaful**

**85.** (1) Aset mana-mana kumpulan wang yang ditubuhkan
bagi mana-mana perniagaan takaful keluarga dan mana-mana
perniagaan takaful am di bawah Akta ini hendaklah disimpan
berasingan daripada semua aset lain pengendali takaful Labuan,
dan tidak termasuk apa-apa amaun yang berasaskan nama baik,
faedah perbelanjaan pembangunan atau perkara serupa yang tidak
boleh direalisasikan selain perniagaan atau sebahagian daripada
perniagaan pengendali takaful Labuan.

(2) Bagi maksud seksyen ini, aset yang dari semasa ke semasa
yang mewakili mana-mana deposit pengendali takaful semula
Labuan yang dipegang oleh pengendali takaful Labuan untuk
menjelaskan liabiliti mana-mana kumpulan wang yang ditubuhkan
bagi perniagaan takaful keluarga atau mana-mana perniagaan
takaful am hendaklah dikira dengan persetujuan pengendali takaful
semula Labuan sebagai aset kumpulan wang itu.

**Akaun berasingan hendaklah disimpan oleh pengendali takaful**
**Labuan**

**86.** (1) Tiap-tiap pengendali takaful Labuan hendaklah menyimpan
akaun berkenaan dengan perniagaan takaful Labuannya secara
berasingan daripada akaunnya yang lain.

(2) Tiap-tiap pengendali takaful Labuan yang menjalankan
kedua-dua perniagaan takaful keluarga dan perniagaan takaful
am hendaklah menyimpan akaun berkenaan dengan perniagaan
takaful keluarganya berasingan daripada akaun berkenaan dengan
perniagaan takaful amnya.


-----

110 _Rang Undang-Undang_

(3) Tiap-tiap pengendali takaful Labuan yang merupakan suatu
cawangan pengendali takaful Malaysia hendaklah menyimpan
akaun berkenaan dengan perniagaan takaful Labuannya berasingan
daripada akaun berkenaan dengan perniagaan takaful domestiknya
yang dijalankan di Labuan.

**Pengemukaan penyata kewangan**

**87. Tiap-tiap pemegang lesen takaful di bawah Bahagian ini**
hendaklah mematuhi kehendak berkenaan dengan pengemukaan
penyata kewangan yang dinyatakan dalam Jadual Ketiga.

**Subsidiari dan pejabat pemegang lesen takaful**

**88.** Pemegang lesen takaful di bawah Bahagian ini boleh, tertakluk
kepada keizinan bertulis terlebih dahulu daripada Lembaga, atau
sebagaimana yang dibenarkan oleh Lembaga dari semasa ke semasa,
membuka apa-apa pejabat selain tempat perniagaan utamanya di
Labuan, atau memperoleh atau menubuhkan apa-apa subsidiari.

**Sekatan ke atas perniagaan pemegang lesen takaful oleh**
**pengendali takaful Labuan**

**89.** (1) Tiada pengendali takaful Labuan boleh menjalankan
apa-apa aktiviti perniagaan di Labuan atau di tempat lain dari
pejabatnya di Labuan selain perniagaan takaful Labuannya atau
aktiviti perniagaan yang berkaitan dengan atau bagi maksud
perniagaan takaful Labuan itu.

(2) Walau apa pun takrif “perniagaan takaful Labuan” dan
subseksyen (1), seseorang pengendali takaful Labuan boleh
menjalankan takaful semula perniagaan takaful domestik, termasuk
takaful semula perniagaan takaful domestik yang dibuat transaksi
dalam ringgit dan apa-apa perniagaan lain sebagaimana yang
ditentukan oleh Lembaga.

(3) Tiada pengendali takaful Labuan boleh bertindak bagi
pihak seorang pengendali takaful Labuan yang lain sebagai
pengurus takaful Labuan atau pengurus pengunderaitan takaful
Labuan melainkan jika pengendali takaful Labuan yang mula-mula


-----

_Perkhidmatan Kewangan dan Sekuriti Islam Labuan_ 111

disebut itu telah diberikan suatu lesen untuk menjalankan
perniagaan sebagai pengurus takaful Labuan atau pengurus
pengunderaitan takaful Labuan, mengikut mana-mana yang
berkenaan.

**Sekatan ke atas dan kewajipan pengurus takaful Labuan,**
**pengurus pengunderaitan takaful Labuan dan broker takaful**
**Labuan**

**90.** (1) Tiada pengurus takaful Labuan berlesen boleh memberikan
apa-apa perkhidmatan selain perkhidmatan pentadbiran dan tiada
pengurus pengunderaitan takaful Labuan berlesen boleh memberikan
apa-apa perkhidmatan selain perkhidmatan pengunderaitan.

(2) Tiada pengurus pengunderaitan takaful Labuan boleh
memberikan perkhidmatan pengunderaitan kepada mana-mana
orang yang tidak dilesenkan di bawah Akta ini atau kepada manamana perniagaan yang dijalankan oleh pengendali takaful yang
didaftarkan di bawah Akta Takaful 1984.

(3) Tiada broker takaful Labuan boleh bertindak sebagai broker
berkenaan dengan perniagaan takaful domestik, tetapi seseorang
broker takaful Labuan berlesen boleh mengendalikan takaful
semula perniagaan takaful domestik, termasuk takaful semula
semula perniagaan takaful domestik yang dibuat transaksi dalam
ringgit.

(4) Tiap-tiap pengurus takaful Labuan atau pengurus
pengunderaitan takaful Labuan yang bertindak bagi pihak
pengendali takaful Labuan hendaklah menyenggarakan wangnya
berasingan daripada wang pengendali takaful Labuan itu dan
tidak boleh menggunakan wang pengendali takaful Labuan itu
untuk menjelaskan apa-apa perbelanjaan atau liabilitinya selain
berkenaan dengan perniagaan takaful Labuan itu.

**Senarai pengendali takaful Labuan hendaklah dibekalkan**
**oleh pengurus takaful Labuan dan pengurus pengunderaitan**
**takaful Labuan**

**91.** Tiap-tiap pengurus takaful Labuan dan pengurus pengunderaitan
takaful Labuan hendaklah, dalam masa tiga puluh hari dari
penutupan tahun kewangannya, mengemukakan kepada Lembaga,
mengikut apa-apa bentuk dan cara sebagaimana yang ditentukan


-----

112 _Rang Undang-Undang_

oleh Lembaga, suatu senarai semua pengendali takaful Labuan
yang baginya pengurus takaful Labuan menyediakan perkhidmatan
pentadbiran atau pengurus pengunderaitan takaful Labuan berlesen
menyediakan perkhidmatan pengunderaitan.

**Penjalanan perniagaan**

**92.** (1) Tiap-tiap pengendali takaful Labuan hendaklah—

_(a) menjalankan perniagaan takafulnya dengan usaha wajar_
dan berhati-hati mengikut prinsip-prinsip Shariah;

_(b) mematuhi standard perakaunan antarabangsa yang_
diterima atau apa-apa standard lain yang diluluskan oleh
Lembaga;

_(c) mendaftarkan semua aset atas namanya, atau atas nama_
penjaga atau penama bagi pengendali takaful Labuan jika
aset itu diperoleh atas nama penjaga atau penama itu, dan
dalam hal syer pembawa, memegangnya dalam jagaan
selamat; dan

_(d) menunjukkan dengan jelas pada kepala surat, alat tulisnya_
dan dokumen lain yang mengandungi namanya bahawa
ia dilesenkan di bawah Akta ini, berserta dengan nombor
lesen takafulnya.

(2) Tiada pengendali takaful Labuan boleh mengiklankan atau
menyiarkan, dalam apa-apa bentuk, maklumat yang tidak benar
atau yang berkemungkinan mengelirukan seorang lain berhubung
dengan undang-undang yang terpakai bagi pengendali takaful
Labuan dan perniagaan serta aktiviti berkaitannya atau status
kewangan pengendali takaful Labuan atau rancangan takaful
atau takaful semula atau apa-apa perkara lain berkenaan dengan
perniagaan takaful Labuannya.

(3) Perenggan 1(a), (d) dan subseksyen (2) hendaklah terpakai
dengan ubah suaian yang perlu bagi pengurus takaful Labuan,
pengurus pengunderaitan takaful Labuan dan broker takaful
Labuan.


-----

_Perkhidmatan Kewangan dan Sekuriti Islam Labuan_ 113

Bab 5

_Pembayaran wang polisi di bawah polisi takaful keluarga dan_
_polisi takaful kemalangan diri_

**Pemakaian Bab ini**

**93. Dalam Bab ini, sebutan mengenai sesuatu polisi ialah**
sebutan mengenai polisi takaful keluarga berkenaan dengan hayat
pemegang polisi termasuk polisi hayat di bawah seksyen 23 Akta
Undang-Undang Sivil 1956 [Akta 67], dan suatu polisi takaful
keluarga berkenaan dengan kemalangan diri yang dilaksanakan
oleh pemunya polisi kepada keluarganya sendiri yang memberikan
bayaran wang polisi atas kematiannya.

**Kuasa untuk membuat penamaan**

**94.** (1) Seseorang pemunya polisi yang telah mencapai umur
lapan belas tahun boleh menamakan seorang orang sebenar untuk
menerima wang polisi yang kena dibayar apabila dia mati di
bawah polisi itu dengan memberitahu pengendali takaful Labuan
itu secara bertulis mengenai nama, tarikh lahir, nombor kad
pengenalan atau nombor perakuan kelahiran dan alamat penama
pada masa polisi itu dikeluarkan.

(2) Jika suatu penamaan dibuat selepas polisi itu dikeluarkan,
pemunya polisi hendaklah mengemukakan polisi itu berserta dengan
butir-butir mengenai penama yang disebut dalam subseksyen
(1) bagi pengendorsan pengendali takaful Labuan itu mengenai
penamaan atas polisi itu.

(3) Sesuatu penamaan yang dibuat di bawah subseksyen (1)
hendaklah disaksikan oleh seseorang yang sempurna akal yang
telah mencapai umur lapan belas tahun dan bukan seorang penama
yang dinamakan di bawah subseksyen itu.

(4) Pengendali takaful Labuan—

_(a) hendaklah mempamerkan dengan jelas dalam borang_
penamaan suatu notis bahawa pemunya polisi itu perlu
menyerahhakkan faedah polisi itu kepada penamanya
jika niatnya adalah bagi penamanya, selain suami atau
isterinya, anaknya atau ibu atau bapanya, untuk menerima
faedah polisi itu secara benefisial dan tidak sebagai
seorang wasi;


-----

114 _Rang Undang-Undang_

_(b) hendaklah merekodkan penamaan itu dan butir-butir_
penama dalam daftar polisinya; dan

_(c) hendaklah mendaftarkan dalam daftar polisinya penamaan_
yang dibuat di bawah subseksyen (1) dan penamaan
itu hendaklah berkuat kuasa dari tarikh penamaan itu
didaftarkan.

(5) Kegagalan untuk mematuhi subseksyen (4) boleh menjejaskan
kesahan penamaan itu melainkan jika dibuktikan selainnya bahawa
pemberitahuan yang perlu mengenai penamaan itu telah dibuat
oleh pemunya polisi dan diberikan kepada pengendali takaful
Labuan untuk pengendorsan pada polisi itu.

(6) Sesuatu penamaan yang dibuat di bawah subseksyen (1)
boleh dibuat bagi faedah satu orang atau beberapa orang dan jika
terdapat lebih daripada seorang yang dinamakan, pemunya polisi
itu boleh mengarahkan supaya bahagian yang ditentukan dibayar
kepada orang yang dinamakan itu dan dalam ketiadaan arahan
oleh pemunya polisi itu, pengendali takaful Labuan hendaklah
membayar bahagian yang sama banyak kepada orang itu.

**Pembatalan penamaan**

**95.** (1) Sesuatu penamaan, termasuk suatu penamaan yang baginya
seksyen 97 terpakai, hendaklah dibatalkan—

_(a) apabila penama mati, atau jika terdapat lebih daripada_
seorang penama, apabila kesemua penama itu mati,
semasa hayat pemunya polisi itu;

_(b) melalui suatu notis bertulis yang diberikan oleh pemunya_
polisi itu; atau

_(c) melalui apa-apa penamaan terkemudian._

(2) Tertakluk kepada subseksyen (1), sesuatu penamaan tidak
boleh dibatalkan melalui wasiat atau melalui apa-apa perbuatan,
kejadian atau cara lain.

(3) Jika terdapat lebih daripada satu penama dan salah satu
penama itu mati dahulu daripada pemunya polisi, dalam ketiadaan
apa-apa penamaan terkemudian oleh pemunya polisi yang
memindahkan bahagian penama yang mati itu, pengendali takaful
Labuan itu hendaklah membayar bahagian penama yang mati
itu kepada penama yang masih hidup mengikut nisbah bahagian
mereka masing-masing.


-----

_Perkhidmatan Kewangan dan Sekuriti Islam Labuan_ 115

**Pembayaran wang polisi**

**96. Tertakluk kepada subseksyen (2), jika seseorang pemunya**
polisi mati setelah membuat sesuatu penamaan, pengendali takaful
Labuan hendaklah membayar wang polisi pemunya polisi yang
mati itu mengikut arahan penamaan itu apabila diterima suatu
tuntutan daripada penama itu dan tuntutan itu disertakan dengan
bukti kematian pemunya polisi.

(2) Jika seseorang penama tidak menuntut wang polisi dalam
masa dua bulan selepas pengendali takaful Labuan menyedari
kematian pemunya polisi itu, pengendali takaful Labuan hendaklah
memberitahu penama secara bertulis di alamatnya yang terakhir
diketahui mengenai haknya untuk menuntut wang polisi itu.

(3) Jika seseorang penama tidak menuntut wang polisi itu dalam
masa dua belas bulan dari pemberitahuan di bawah subseksyen
(2), seksyen 110 hendaklah terpakai seolah-olah tiada penamaan
telah dibuat.

(4) Jika seseorang penama, selain penama di bawah seksyen
97, mati selepas kematian pemunya polisi itu tetapi sebelum
apa-apa wang polisi telah dibayar kepadanya sebagai penama,
seksyen 95 atau seksyen 100 hendaklah terpakai bagi polisi itu,
mengikut mana-mana yang berkenaan.

**Pemegang amanah wang polisi**

**97. (1) Sesuatu penamaan oleh pemunya polisi, selain pemunya**
polisi yang beragama Islam, hendaklah mewujudkan suatu amanah
bagi faedah penama wang polisi yang kena dibayar atas kematian
pemunya polisi, jika—

_(a)_ penama ialah suami atau isteri atau anaknya; atau

_(b)_ jika tidak ada suami atau isteri atau anak yang masih
hidup pada masa penamaan itu, penama ialah ibu atau
bapanya.

(2) Sesuatu pembayaran di bawah subseksyen (1) tidak boleh
menjadi sebahagian daripada harta pusaka pemunya polisi yang
mati atau tertakluk kepada hutangnya.


-----

116 _Rang Undang-Undang_

(3) Pemunya polisi, melalui polisi, atau melalui suatu notis
bertulis kepada pengendali takaful Labuan, boleh melantik
pemegang amanah bagi wang polisi itu dan jika tidak ada pemegang
amanah—

_(a) penama yang berwibawa untuk berkontrak; atau_

_(b) jika penama adalah tidak berwibawa untuk berkontrak,_
ibu atau bapa penama yang tidak berwibawa itu dan
jika tidak ada ibu atau bapa yang menakat, Pemegang
Amanah Raya,

hendaklah menjadi pemegang amanah bagi wang polisi itu dan
penerimaan seseorang pemegang amanah hendaklah menjadi
pelepasan kepada pengendali takaful Labuan bagi semua liabiliti
berkenaan dengan wang polisi yang telah dibayar kepada pemegang
amanah itu.

(4) Seseorang pemunya polisi tidak boleh membuat urusan
mengenai sesuatu polisi yang baginya subseksyen (1) terpakai
dengan membatalkan sesuatu penamaan di bawah polisi itu,
dengan mengubah atau menyerahkan polisi itu, atau dengan
menyerahhakkan atau menyandarkan polisi itu sebagai cagaran,
tanpa keizinan bertulis pemegang amanah.

(5) Tiada apa-apa jua dalam seksyen ini boleh menjejaskan
seseorang pemiutang suatu pemunya polisi daripada memohon
kepada mahkamah bagi suatu perisytiharan bahawa seksyen ini,
keseluruhannya atau sebahagiannya, adalah tidak terpakai bagi
mana-mana polisi tertentu atas alasan bahawa premium di bawah
polisi itu telah dibayar untuk menipu pemiutang itu.

**Penama selain penama di bawah seksyen 97**

**98.** (1) Seseorang penama, selain penama di bawah seksyen 97,
hendaklah menerima wang polisi yang kena dibayar atas kematian
pemunya polisi itu sebagai wasi dan tidak semata-mata sebagai
benefisiari dan apa-apa pembayaran kepada penama hendaklah
membentuk sebahagian daripada harta pusaka pemunya polisi
yang telah mati dan tertakluk kepada hutangnya dan pengendali
takaful Labuan hendaklah dilepaskan daripada liabiliti berkenaan
dengan wang polisi yang dibayar.


-----

_Perkhidmatan Kewangan dan Sekuriti Islam Labuan_ 117

(2) Subseksyen (1) terpakai bagi penama pemunya polisi
yang beragama Islam yang, apabila menerima wang polisi itu,
hendaklah membahagikan wang polisi itu mengikut prinsip-prinsip
Shariah.

**Wang polisi yang diserahhakkan atau disandarkan**

**99. (1) Walau apa pun penamaan di bawah seksyen 94 atau**
pewujudan suatu amanah di bawah subseksyen 97(1), jika wang
polisi itu, keseluruhannya atau sebahagiannya, telah disandarkan
sebagai cagaran atau diserahhakkan kepada seseorang, tuntutan
orang yang berhak di bawah cagaran itu atau penerima serah hak
itu hendaklah diberi keutamaan mengatasi tuntutan penama itu
dan, tertakluk kepada hak di bawah cagaran atau serah hak itu
dipelihara, pengendali takaful Labuan hendaklah membayar baki
wang polisi kepada penama itu.

(2) Jika terdapat lebih daripada satu orang yang berhak
di bawah cagaran atau serah hak itu, hak orang yang berhak
di bawah cagaran atau serah hak itu masing-masing hendaklah
mengikut susunan keutamaan yang mengikut keutamaan tarikh
cagaran atau serah hak itu diwujudkan, dengan kedua-dua cagaran
dan serah hak itu dikira sebagai satu kelas bagi maksud ini.

**Pembayaran wang polisi jika tidak ada penamaan**

**100. (1) Jika pemunya polisi mati tanpa membuat penamaan,**
tertakluk kepada seksyen 99, pengendali takaful Labuan hendaklah
membayar wang polisi pemunya polisi yang mati itu kepada
pemohon yang mengemukakan Pemberian Probet, Surat Kuasa
Mentadbir atau Perintah Pembahagian.

(2) Tertakluk kepada subseksyen (1), pengendali takaful Labuan
boleh membayar kepada suami atau isteri, anak atau ibu atau
bapa pemunya polisi mengikut susunan keutamaan itu dan jika
terdapat lebih daripada seorang isteri, anak atau ibu atau bapa,
dalam bahagian yang sama kepada setiap orang dalam golongan itu
dan jika tiada suami atau isteri, anak atau ibu atau bapa dan—

_(a)_ jika wang polisi itu tidak melebihi satu ratus ribu ringgit
atau yang bersamaan dengannya dalam mata wang asing
atau apa-apa amaun atau denominasi yang lebih banyak
sebagaimana yang ditentukan, pengendali takaful Labuan


-----

118 _Rang Undang-Undang_

boleh membayar semua wang polisi itu tanpa menghendaki
Pemberian Probet, Surat Kuasa Mentadbir atau Perintah
Pembahagian—

(i) kepada seseorang yang memuaskan hati pengendali
takaful Labuan sebagai berhak dan berkemungkinan
akan diberikan Pemberian Probet, Surat Kuasa
Mentadbir atau Perintah Pembahagian; atau

(ii) kepada seseorang yang memuaskan hati pengendali
takaful Labuan sebagai berhak secara benefisial
kepada harta pusaka pemunya polisi yang telah
mati itu; atau

_(b)_ jika wang polisi itu adalah lebih daripada satu ratus ribu
ringgit atau yang bersamaan dengannya dalam mata wang
asing, atau apa-apa amaun atau denominasi yang lebih
besar sebagaimana yang ditentukan, pengendali takaful
Labuan boleh membayar kepada orang yang disebut
dalam subperenggan (a)(i) atau (ii) amaun yang disebut
dalam perenggan itu dan tertakluk kepada subseksyen
(6), membayar kepada orang itu baki wang polisi itu
apabila Pemberian Probet, Surat Kuasa Mentadbir atau
Perintah Pembahagian dikemukakan.

(3) Dalam seksyen ini, sebutan mengenai wang polisi ialah
sebutan mengenai amaun agregat wang polisi berkenaan dengan
semua polisi pemunya polisi dengan pengendali takaful Labuan
itu jika tidak ada penamaan.

(4) Pemberian Probet, Surat Kuasa Mentadbir atau Perintah
Pembahagian yang diberikan atau yang mempunyai kuat kuasa
seolah-olah telah diberikan, berkenaan dengan harta pusaka diri
yang terdiri daripada wang polisi itu, oleh mahkamah di Malaysia
atau suatu pihak berkuasa yang berwibawa di luar Malaysia, atau
salinan terperakunya hendaklah menjadi bukti yang mencukupi
kepada pengendali takaful Labuan itu untuk membayar wang
polisi itu kepada orang yang kepadanya pemberian itu dibuat.

(5) Pengendali takaful Labuan boleh menerima Pemberian
Probet, Surat Kuasa Mentadbir atau Perintah Pembahagian atau
apa-apa dokumen lain yang mempunyai kuat kuasa yang sama,
yang diberikan oleh suatu mahkamah di Malaysia atau suatu pihak
berkuasa yang berwibawa di luar Malaysia, sebagai bukti yang
mencukupi untuk membayar wang polisi pemunya polisi yang


-----

_Perkhidmatan Kewangan dan Sekuriti Islam Labuan_ 119

mati itu kepada orang yang kepadanya pemberian itu telah dibuat,
dengan syarat bahawa Pemberian Probet, Surat Kuasa Mentadbir
atau Perintah Pembahagian atau dokumen lain yang mempunyai
kuat kuasa yang sama itu telah didaftarkan dengan sewajarnya di
mahkamah di Malaysia dan dimeteraikan mengikut Akta Probet
dan Pentadbiran 1959 [Akta 97].

(6) Jika, setelah habis tempoh dua belas bulan selepas suatu
pembayaran di bawah perenggan (2)(b) telah dibuat oleh seseorang
pengendali takaful Labuan, suatu baki wang polisi itu masih
kena dibayar dan tiada tuntutan telah dibuat oleh seseorang yang
memegang Pemberian Probet, Surat Kuasa Mentadbir atau Perintah
Pembahagian, pengendali takaful Labuan hendaklah membayar
baki wang polisi itu kepada orang yang menerima bayaran awal
wang polisi itu.

(7) Wang polisi yang dibayar di bawah seksyen ini hendaklah
disifatkan telah dibayar dengan sewajarnya dan pengendali takaful
Labuan hendaklah dilepaskan daripada liabiliti berkenaan dengan
wang polisi yang telah dibayar sedemikian walaupun tidak ada atau
terdapat ketidaksahan, atau apa-apa kecacatan dalam, Pemberian
Probet, Surat Kuasa Mentadbir atau Perintah Pembahagian
atau apa-apa dokumen lain yang mempunyai kuat kuasa yang
sama.

(8) Seseorang yang kepadanya suatu pembayaran boleh dibuat
di bawah seksyen ini hendaklah memberikan suatu resit yang
hendaklah disifatkan sebagai resit yang sah.

**Pembayaran kepada orang yang tidak berwibawa untuk**
**berkontrak**

**101. Jika** seseorang yang belum mencapai umur lapan belas
tahun, atau yang diperakui oleh seorang pengamal perubatan
dalam perkhidmatan awam sebagai tidak sempurna akal dan tiada
jawatankuasa estetnya telah dilantik, atau menjadi tidak berupaya,
oleh sebab kelemahan akal atau tubuh, menguruskan dirinya dan
harta serta hal ehwalnya, pengendali takaful Labuan—

_(a)_ dalam hal seorang penama di bawah subseksyen 97(1)—

(i) jika wang polisi itu ialah sepuluh ribu ringgit atau
yang bersamaan dengannya dalam mata wang asing
atau kurang atau apa-apa amaun atau denominasi


-----

120 _Rang Undang-Undang_

lain sebagaimana yang ditentukan, boleh membayar
kepada seseorang yang memuaskan hati pengendali
takaful Labuan itu bahawa dia akan menggunakan
wang polisi itu untuk saraan dan faedah penama
di bawah subseksyen 97(1), atau seseorang yang
kepadanya wang polisi itu kena dibayar di bawah
subseksyen 100(2) atau (6), tertakluk kepada
pelaksanaan suatu aku janji oleh orang itu bahawa
wang polisi itu akan digunakan semata-mata untuk
saraan dan faedah penama itu; dan

(ii) jika wang polisi adalah lebih daripada amaun dalam
perenggan (1)(a), hendaklah membayar kepada
Pemegang Amanah Raya atau suatu syarikat amanah
yang dinamakan oleh Pemegang Amanah Raya;
atau

_(b)_ dalam hal seseorang yang kepadanya wang polisi kena
dibayar di bawah subseksyen 100(2) atau (6), hendaklah
membayar kepada Pemegang Amanah Raya atau suatu
syarikat amanah yang dinamakan oleh Pemegang Amanah
Raya.

**Pengagihan wang polisi dalam perjalanan pentadbiran yang**
**wajar**

**102.** Seseorang yang kepadanya wang polisi boleh dibayar di
bawah seksyen 100 hendaklah menerima wang polisi itu sebagai
seorang wasi dan tidak semata-mata sebagai benefisiari dan hendaklah
membahagikan wang polisi itu dalam perjalanan pentadbiran yang
wajar harta pusaka si mati mengikut terma wasiat si mati, dan jika
tiada wasiat sedemikian, mengikut undang-undang yang terpakai
bagi pentadbiran, pembahagian dan pemberian harta pusakanya
atas kematiannya tanpa wasiat.

**Bab ini hendaklah mengatasi polisi dan mana-mana undang-**
**undang bertulis lain**

**103. (1)** Bab ini hendaklah mempunyai kesan berhubung dengan
polisi yang berkuat kuasa pada atau selepas operasinya, dan
berhubung dengan penamaan yang dibuat sebelum, pada atau selepas
operasinya, walau apa pun apa-apa jua yang terkandung dalam
polisi itu, dan tiada apa-apa jua yang terkandung dalam polisi
itu boleh mengurangkan, atau ditafsirkan sebagai mengurangkan
dengan apa-apa cara atau hingga apa-apa takat Bab ini.


-----

_Perkhidmatan Kewangan dan Sekuriti Islam Labuan_ 121

(2) Bab ini hendaklah mempunyai kuat kuasa dan berkesan
sepenuhnya walau apa pun apa-apa jua yang tidak selaras dengan
atau berlawanan dengan mana-mana undang-undang bertulis lain
yang berhubungan dengan probet, pentadbiran, pengagihan atau
pemberian harta pusaka orang yang mati itu, atau dalam manamana rukun undang-undang, amalan atau adat berhubung dengan
perkara itu.

Bab 6

_Penggulungan_

**Penggulungan pengendali takaful Labuan**

**104.** (1) Lembaga hendaklah menjadi suatu pihak kepada apaapa petisyen bagi penggulungan mana-mana pengendali takaful
Labuan.

(2) Lembaga boleh mengemukakan suatu petisyen untuk
penggulungan suatu pengendali takaful Labuan atau perniagaan
takaful Labuannya atas alasan ketidakupayaannya menjelaskan
apa-apa liabilitinya atau apabila ia menggantung pembayaran
kepada pemiutangnya.

(3) Bagi maksud subseksyen (1) dan (2), mahkamah hendaklah
memberi perhatian kepada kepentingan pemunya polisi, pelanggan
lain dan pemiutang pengendali takaful Labuan.

(4) Dalam apa-apa penggulungan pengendali takaful Labuan,
atau apabila pengendali takaful Labuan menjadi tidak solven,
hendaklah dibayar daripada aset dalam dana takaful atau dana
lain pengendali takaful Labuan itu mengikut keutamaan sebelum
segala hutang tidak bercagar lain, hutang yang berikut mengikut
turutan yang berikut:

_(a) kos dan perbelanjaan penggulungan itu, termasuklah kos_
pelikuidasi atau penerima;

_(b) segala upah atau gaji, sama ada atau tidak diperoleh_
keseluruhannya atau sebahagiannya sebagai komisen,
termasuk apa-apa amaun yang kena dibayar sebagai
elaun atau bayaran ganti di bawah apa-apa kontrak
pekerjaan atau award atau perjanjian yang mengawal
selia syarat-syarat pekerjaan, bagi mana-mana pekerja
yang tidak melebihi satu ribu lima ratus ringgit atau


-----

122 _Rang Undang-Undang_

yang bersamaan dengannya dalam mata wang asing atau
apa-apa amaun atau denominasi lain sebagaimana yang
ditentukan dari semasa ke semasa berkenaan dengan
perkhidmatan yang diberikan olehnya kepada pengendali
takaful Labuan itu dalam tempoh empat bulan sebelum
bermulanya penggulungan itu;

_(c) segala amaun yang kena dibayar berkenaan dengan_
pampasan pekerja, di bawah mana-mana undang-undang
bertulis yang berhubungan dengan pampasan pekerja,
yang terakru sebelum bermulanya penggulungan itu;

_(d) segala saraan yang kena dibayar kepada mana-mana_
pekerja berkenaan dengan cuti rehat, atau dalam hal
kematiannya kepada mana-mana orang lain yang berhak
bagi pihaknya, yang terakru berkenaan dengan apa-apa
tempoh sebelum bermulanya penggulungan itu;

_(e) segala amaun yang kena dibayar berkenaan dengan caruman_
yang kena dibayar dalam masa dua belas bulan sebaik
sebelum bermulanya penggulungan oleh pengendali takaful
Labuan sebagai majikan mana-mana orang di bawah manamana undang-undang bertulis yang berhubungan dengan
kumpulan wang persaraan atau simpanan pekerja atau
di bawah apa-apa skim persaraan atau faedah persaraan
yang merupakan suatu skim diluluskan di bawah manamana undang-undang persekutuan yang berhubungan
dengan cukai pendapatan;

_(f) amaun semua cukai persekutuan yang ditaksirkan di_
bawah mana-mana undang-undang bertulis sebelum tarikh
bermulanya penggulungan itu atau yang ditaksirkan
pada bila-bila masa sebelum habis tempoh masa yang
ditetapkan bagi membuktikan hutang;

_(g) segala liabiliti dan perbelanjaan yang boleh dikaitkan_
dengan perniagaan takaful Labuannya daripada kelas yang
baginya dana takaful tertentu itu diwujudkan; dan

_(h) amaun yang dikehendaki untuk membayar apa-apa defisit_
dalam kumpulan wang takaful lain selepas liabiliti dan
perbelanjaan yang boleh dikaitkan dengan perniagaan
takaful Labuan daripada kelas yang baginya dana takaful
tertentu yang disebut dalam perenggan (g) adalah terpakai
telah dijelaskan dengan sepenuhnya.


-----

_Perkhidmatan Kewangan dan Sekuriti Islam Labuan_ 123

(5) Hutang dalam setiap kelas yang ditentukan dalam
subseksyen (4) hendaklah berperingkat mengikut susunan yang
ditentukan tetapi hutang daripada kelas yang sama hendaklah
mempunyai peringkat yang sama antara hutang itu sendiri, dan
hendaklah dibayar dengan penuh, melainkan jika aset dalam dana
takaful pengendali takaful Labuan itu tidak mencukupi untuk
menjelaskannya, yang dalam hal itu hutang itu hendaklah dikurangkan
mengikut kadar yang sama antara hutang itu sendiri.

(6) Bagi mengelakkan keraguan, peruntukan yang berhubungan
dengan penggulungan sebagaimana terpakai bagi pengendali takaful
Labuan tidak terpakai bagi apa-apa dana takaful yang diasingkan
menurut seksyen 85 dan yang tidak boleh menjadi sebahagian
daripada aset pengendali takaful Labuan.

(7) Peruntukan seksyen ini hendaklah berkuat kuasa walau
apa pun apa-apa jua yang tidak selaras dengannya atau yang
berlawanan dengannya dalam mana-mana undang-undang bertulis
lain.

BAHAGIAN VIII

AMANAH ISLAM LABUAN

**Penubuhan amanah Islam Labuan**

**105.** (1) Sesuatu amanah Islam Labuan hendaklah merupakan
suatu amanah yang ditubuhkan di bawah seksyen ini dan mengikut
kehendak yang dinyatakan dalam Akta Amanah Labuan 1996

[Akta 554], yang menurutnya penubuhan amanah itu diusahakan
dengan nyata dengan tujuan supaya matlamat dan pengoperasiannya
adalah mematuhi prinsip-prinsip Shariah.

(2) Melainkan jika diperuntukkan selainnya, peruntukkan Akta
Amanah Labuan 1996 hendaklah terpakai bagi apa-apa amanah
Islam Labuan.

**Aset amanah Islam Labuan**

**106. Pemegang amanah Islam Labuan hendaklah memastikan**
bahawa aset amanah Islam Labuan tidak termasuk apa-apa harta
yang tidak dibenarkan berdasarkan prinsip-prinsip Shariah, dan
bahawa aset itu diuruskan dan dilaburkan mengikut cara yang
tidak melanggar prinsip-prinsip Shariah.


-----

124 _Rang Undang-Undang_

BAHAGIAN IX

YAYASAN ISLAM LABUAN

**Penubuhan yayasan Islam Labuan**

**107. (1) Suatu yayasan Islam Labuan hendaklah menjadi yayasan**
yang ditubuhkan di bawah seksyen ini dan mengikut Akta Yayasan
Labuan 2009 yang menurutnya penubuhan yayasan itu diusahakan
dengan nyata dengan tujuan bahawa matlamat dan pengoperasiannya
mematuhi prinsip-prinsip Shariah.

(2) Melainkan jika diperuntukkan selainnya, peruntukan Akta
Yayasan Labuan 2009 hendaklah terpakai bagi mana-mana yayasan
Islam Labuan.

**Matlamat dan maksud**

**108. (1) Matlamat dan maksud yayasan Islam Labuan tidak**
termasuk apa-apa matlamat atau maksud yang tidak mematuhi
prinsip-prinsip Shariah.

(2) Sesuatu yayasan Islam Labuan tidak boleh menjalankan
apa-apa aktiviti yang tidak mematuhi prinsip-prinsip Shariah.

**Piagam**

**109.** Piagam yayasan Islam Labuan tidaklah termasuk apa-apa
unsur yang tidak mematuhi prinsip-prinsip Shariah.

**Aset**

**110.** Pegawai sesuatu yayasan Islam Labuan hendaklah memastikan
bahawa aset yayasan Islam Labuan tidak termasuk apa-apa harta
yang tidak dibenarkan berdasarkan prinsip-prinsip Shariah, dan
bahawa aset itu diuruskan dan dilaburkan mengikut cara yang
tidak melanggar prinsip-prinsip Shariah.


-----

_Perkhidmatan Kewangan dan Sekuriti Islam Labuan_ 125

BAHAGIAN X

PERKONGSIAN TERHAD ISLAM LABUAN DAN PERKONGSIAN
LIABILITI TERHAD ISLAM LABUAN

**Penubuhan perkongsian terhad Islam Labuan dan perkongsian**
**liabiliti terhad Islam Labuan**

**111.** (1) Sesuatu perkongsian terhad Islam Labuan dan perkongsian
liabiliti terhad Islam Labuan hendaklah ditubuhkan di bawah seksyen
ini dan mengikut Akta Perkongsian Terhad dan Perkongsian Liabiliti
Terhad Labuan 2009, yang menurutnya penubuhan perkongsian
itu dijalankan dengan nyata dengan tujuan bahawa matlamat dan
pengoperasiannya hendaklah mematuhi prinsip-prinsip Shariah.

(2) Melainkan jika diperuntukkan selainnya, peruntukan Akta
Perkongsian Terhad Labuan dan Perkongsian Liabiliti Terhad Labuan
2009 hendaklah terpakai bagi mana-mana perkongsian terhad
Islam Labuan dan perkongsian liabiliti terhad Islam Labuan.

**Matlamat dan maksud**

**112. (1) Perjanjian perkongsian suatu perkongsian terhad Islam**
Labuan dan perkongsian liabiliti terhad Islam Labuan tidaklah
termasuk apa-apa matlamat atau maksud yang tidak mematuhi
prinsip-prinsip Shariah.

(2) Sesuatu perkongsian terhad Islam Labuan dan perkongsian
liabiliti terhad Islam Labuan tidak boleh menjalankan apa-apa
aktiviti yang tidak mematuhi prinsip-prinsip Shariah.

BAHAGIAN XI

ORGANISASI KAWAL SELIA SENDIRI ISLAM

**Perisytiharan atau pengiktirafan organisasi kawal selia sendiri**
**Islam**

**113.** (1) Lembaga boleh, tertakluk kepada apa-apa terma dan syarat
yang difikirkannya patut, melalui pemberitahuan dalam _Warta_
mengisytiharkan atau mengiktirafkan bahawa sesuatu perbadanan


-----

126 _Rang Undang-Undang_

atau organisasi hendaklah menjadi suatu organisasi kawal selia
sendiri berhubung dengan suatu sektor atau industri tertentu jika
Lembaga berpuas hati bahawa perbadanan atau organisasi itu—

_(a) mempunyai suatu perlembagaan dan kaedah-kaedah dan_
polisi dalaman yang selaras dengan Akta ini dan apaapa enakmen yang terpakai bagi sektor atau industri itu,
atau sebahagian daripadanya;

_(b) mempunyai kapasiti dan sumber kewangan dan pentadbiran_
yang perlu atau wajar untuk menjalankan fungsinya dan
fungsi pengawalseliaan atau penyeliaan yang hendaklah
dilaksanakan olehnya, sebagai organisasi kawal selia
sendiri Islam termasuk berurusan dengan pelanggaran
undang-undang atau standard dan garis panduan yang
terpakai;

_(c) tidak membeza-bezakan secara tidak munasabah terhadap_
seseorang dalam menawarkan akses kepada perkhidmatannya
atau dalam menjalankan fungsinya sebagai organisasi
kawal selia sendiri Islam;

_(d) diuruskan atau dikawal oleh pegawai atau orang yang_
mengawal yang merupakan orang yang layak dan sesuai
di bawah Akta ini; dan

_(e) memenuhi apa-apa kriteria sebagaimana yang ditentukan_
dalam kaedah-kaedah yang ditetapkan oleh Lembaga.

**Kaedah-kaedah organisasi kawal selia sendiri Islam**

**114.** (1) Sesuatu organisasi kawal selia sendiri Islam boleh
membuat kaedah-kaedah, yang selaras dengan Akta ini, apa-apa
peraturan yang dibuat di bawah Akta ini atau garis panduan
yang dikeluarkan oleh Lembaga atau apa-apa undang-undang lain
yang terpakai berkenaan perkara yang baginya organisasi kawal
selia sendiri Islam itu mempunyai fungsi pengawalseliaan atau
penyeliaan, termasuk apa-apa fungsi yang diwakilkan kepadanya
Lembaga.

(2) Kaedah-kaedah yang dibuat oleh sesuatu organisasi
kawal selia sendiri Islam di bawah subseksyen (1) dan pindaan
kepadanya, tidak mempunyai kuat kuasa melainkan jika diluluskan
selainnya oleh Lembaga.


-----

_Perkhidmatan Kewangan dan Sekuriti Islam Labuan_ 127

(3) Lembaga hendaklah dianggap telah memberikan kelulusan
bagi maksud subseksyen (1) jika ia tidak membantah terhadap
kaedah-kaedah itu dalam masa satu bulan selepas kaedah-kaedah
itu dikemukakan kepada Lembaga untuk kelulusan.

(4) Kaedah-kaedah sesuatu organisasi kawal selia sendiri Islam
boleh membuat peruntukan mengenai pemegangan syer dan hak
mengundi dalam organisasi kawal selia sendiri Islam itu demi
kepentingan anggota organisasi kawal selia sendiri, pengguna,
pelabur dan pengguna perkhidmatan mereka.

**Sekatan ke atas pembuatan keputusan**

**115.** Sesuatu organisasi kawal selia sendiri Islam tidak boleh
membuat sesuatu keputusan di bawah kaedah-kaedahnya yang
menjejaskan hak seseorang melainkan jika—

_(a)_ organisasi kawal selia sendiri Islam telah memberi orang
itu suatu peluang untuk membuat representasi tentang
perkara itu;

_(b)_ organisasi kawal selia sendiri Islam itu menimbangkan,
atas alasan yang munasabah, bahawa apa-apa kelengahan
dalam membuat keputusan akan memudaratkan suatu
golongan konsumer, pelabur atau anggota sektor atau
industri itu sebagaimana yang berkenaan.

**Obligasi bagi dan berhubung dengan pegawai suatu organisasi**
**kawal selia sendiri Islam**

**116.** Sesuatu organisasi kawal selia sendiri Islam hendaklah
memberitahu Lembaga, mengikut cara yang ditentukan oleh
Lembaga, dengan secepat yang dapat dilaksanakan sebelum atau
selepas seseorang dilantik sebagai pegawai organisasi kawal selia
sendiri Islam.

**Kuasa untuk mengarahkan organisasi kawal selia sendiri**
**Islam**

**117. (1) Lembaga boleh, selepas memberi organisasi kawal selia**
sendiri Islam peluang yang munasabah untuk membuat representasi


-----

128 _Rang Undang-Undang_

tentang perkara itu, memberikan arahan bertulis kepada organisasi
kawal selia sendiri Islam—

_(a) yang menggantung, bagi tempoh yang dinyatakan dalam_
arahan itu, peruntukan tertentu perlembagaannya atau
keadah-kaedahnya;

_(b) yang mengehendaki, tertakluk kepada Akta Syarikat_
Labuan 1990 atau mana-mana undang-undang lain,
pindaan perlembagaannya sebagaimana yang dinyatakan
dalam arahan itu bagi menyelaraskannya dengan Akta
ini, mana-mana peraturan yang dibuat di bawah Akta ini
atau mana-mana kaedah yang dibuat oleh Lembaga;

_(c)_ yang menghendaki pindaan kaedah-kaedahnya sebagaimana
yang dinyatakan dalam arahan itu bagi menyelaraskannya
dengan Akta yang berkaitan; atau

_(d) bagi pelaksanaan atau penguatkuasaan perlembagannya_
atau kaedah-kaedahnya.

(2) Subseksyen (1) tidak boleh mengehadkan arahan-arahan
yang boleh diberikan oleh Lembaga kepada sesuatu organisasi
kawal selia sendiri Islam.

**Penamatan perkiraan dan pembatalan perisytiharan atau**
**pengiktirafan**

**118. (1) Lembaga boleh membatalkan sesuatu perisytiharan atau**
pengiktirafan jika—

_(a) organisasi kawal selia sendiri Islam telah gagal untuk_
memulakan operasi dalam masa tiga bulan selepas suatu
perkiraan di bawah Bahagian ini telah dibuat;

_(b) Lembaga tidak berpuas hati bahawa organisasi kawal selia_
sendiri Islam sedang melaksanakan dengan sewajarnya atau
boleh melaksanakan fungsi atau kuasa yang diwakilkan
kepadanya, atau fungsi dan kuasanya yang lain;

_(c) Lembaga berpuas hati bahawa organisasi kawal selia sendiri_
Islam telah melakukan kemungkiran material perkiraan
atau Akta berkaitan atau undang-undang terpakai lain;

_(d)_ ternyata pada Lembaga bahawa organisasi kawal selia
sendiri Islam itu terlibat dalam jenayah kewangan;
atau


-----

_Perkhidmatan Kewangan dan Sekuriti Islam Labuan_ 129

_(e) organisasi pengawalseliaan sendiri Islam gagal mematuhi_
arahan Lembaga.

(2) Lembaga tidak boleh membatalkan sesuatu perisytiharan
atau pengiktirafan melainkan jika Lembaga telah memberitahu
organisasi kawal selia sendiri Islam mengenai niatnya dan alasan
bagi tindakan Lembaga, dan telah memberi organisasi kawal selia
sendiri Islam suatu peluang yang munasabah untuk membuat
representasi kepada Lembaga.

(3) Lembaga hendaklah menyebabkan notis pembatalan di
bawah subseksyen (1) disiarkan dalam _Warta._

**Pindaan kepada perlembagaan organisasi kawal selia sendiri**
**Islam**

**119.** Walau apa pun seksyen 24 Akta Syarikat Labuan 1990,
suatu pindaan kepada dokumen konstituen suatu organisasi kawal
selia sendiri Islam tidak boleh berkuat kuasa melainkan jika ia
diluluskan oleh Lembaga.

**Perlindungan bagi organisasi kawal selia sendiri Islam**

**120. Sesuatu organisasi kawal selia sendiri Islam, pegawai atau**
pekerja organisasi kawal selia sendiri Islam atau seseorang anggota
suatu jawatankuasa suatu organisasi kawal selia sendiri Islam tidak
boleh bertanggungan bagi apa-apa kerugian yang dialami oleh
atau kerosakan yang disebabkan kepada mana-mana orang hasil
daripada apa-apa jua yang dilakukan atau ditinggalkan daripada
dilakukan olehnya dalam pelaksanaan, dengan suci hati, fungsi
dan kewajipan mereka berkaitan dengan fungsi kawal selia atau
penyeliaan organisasi pengawalseliaan sendiri Islam, termasuk
yang diwakilkan kepadanya oleh Lembaga.

**Penyata kewangan suatu organisasi kawal selia sendiri**
**Islam**

**121. (1) Dalam masa enam bulan selepas berakhirnya setiap**
tahun kewangan, organisasi kawal selia sendiri Islam hendaklah
menfailkan dengan Lembaga suatu salinan, yang diperakui oleh
setiausaha sebagai salinan benar, penyata kewangan organisasi
kawal selia sendiri Islam bagi tahun itu yang disediakan dan
diaudit mengikut Bahagian VI Akta Syarikat Labuan 1990.


-----

130 _Rang Undang-Undang_

(2) Penyata kewangan itu hendaklah diaudit oleh seorang
juruaudit.

(3) Jika, dalam penjalanan auditnya, juruaudit sesuatu organisasi
kawal selia sendiri Islam mempunyai sebab untuk mempercayai
bahawa—

_(a) telah berlaku perubahan bertentangan yang material_
dalam risiko yang terdapat dalam perniagaan sesuatu
organisasi kawal selia sendiri Islam yang berpotensi
untuk menjejaskan keupayaan organisasi kawal selia
sendiri Islam itu sebagai suatu usaha berterusan;

_(b) organisasi kawal selia sendiri Islam itu mungkin telah_
melanggar Akta ini, apa-apa peraturan yang dibuat di
bawah Akta ini, apa-apa garis panduan yang dikeluarkan
oleh Lembaga atau apa-apa arahan yang dikeluarkan
oleh Lembaga;

_(c)_ suatu jenayah kewangan telah, sedang atau mungkin
dilakukan; atau

_(d)_ ketidakteraturan serius telah berlaku, dia hendaklah dengan
serta-merta melaporkan perkara itu secara bertulis kepada
Lembaga.

(4) Apa-apa laporan yang dibuat di bawah subseksyen (3)
tidak menjadi pelanggaran kewajipan juruaudit.

**Kuasa Lembaga berkenaan dengan organisasi kawal selia**
**sendiri Islam**

**122.** Bagi maksud Bahagian ini, kuasa yang diberikan kepada
Lembaga di bawah seksyen 117 hendaklah sama-sama terpakai
mengenai mana-mana perbadanan atau organisasi yang diisytiharkan
atau diiktiraf oleh Lembaga sebagai suatu organisasi kawal selia
sendiri Islam di bawah seksyen 113.

BAHAGIAN XII

AM

**Rayuan**

**123. (1) Mana-mana orang yang terkilan dengan keputusan**
Lembaga untuk menolak suatu permohonan bagi mendapatkan
suatu lesen atau pendaftaran atau membatalkan suatu lesen atau


-----

_Perkhidmatan Kewangan dan Sekuriti Islam Labuan_ 131

pendaftaran di bawah Akta ini, boleh dalam masa tiga puluh
hari dari hari keputusan diberitahu kepadanya, merayu kepada
Lembaga secara bertulis.

(2) Lembaga hendaklah, selepas menimbangkan rayuan di bawah
subseksyen (1), membuat suatu keputusan muktamad dan hendaklah
memberitahu pemohon secara bertulis tentang keputusannya.

(3) Seseorang pemohon yang terkilan dengan keputusan
Lembaga di bawah subseksyen (2), boleh dalam masa tiga puluh
hari dari hari keputusan itu diberitahu kepadanya, merayu kepada
Menteri secara bertulis yang boleh mengesahkan, mengubah
atau mengakaskan keputusan itu, dan yang keputusannya adalah
muktamad.

(4) Bagi mengelakkan keraguan, suatu rayuan yang dibuat di
bawah subseksyen (1) dan (3), tidak menggantung keputusan yang
rayuan sedang dibuat terhadapnya.

**Pembatalan persetujuan, lesen atau pendaftaran**

**124.** (1) Lembaga boleh membatalkan apa-apa persetujuan, lesen
atau pendaftaran yang dibuat di bawah Akta ini—

_(a)_ atas permintaan entiti berlesen;

_(b)_ jika entiti berlesen—

(i) telah terhenti daripada menjalankan perniagaaan di
atau dari dalam Labuan;

(ii) telah melanggar mana-mana peruntukan Akta ini
atau apa-apa terma, syarat, sekatan atau had
yang disertakan bersama-sama dengan lesen
atau pendaftaran, mengikut mana-mana yang
berkenaan;

(iii) Lembaga telah, sama ada berkaitan dengan permohonan
bagi mendapatkan lesen atau pendaftaran, atau
pada bila-bila masa selepas pemberian lesen atau
pendaftaran, diberikan maklumat, dokumen atau
akuan yang palsu atau mengelirukan oleh atau
bagi pihak entiti berlesen;


-----

132 _Rang Undang-Undang_

(iv) telah dipertuduh atau disabitkan atas suatu kesalahan
di bawah Akta ini atau kesalahan jenayah dalam
mana-mana negara atau bidang kuasa yang
diiktiraf;

(v) telah dengan diketahuinya dan dengan sengaja
memberikan maklumat yang palsu, mengelirukan
atau tidak tepat atau tidak mendedahkan maklumat
yang dikehendaki di bawah Akta ini;

(vi) menjalankan perniagaan mengikut cara yang
Lembaga dengan semunasabahnya mempercayai
akan memudaratkan kepentingan awam;

(vii) diisytiharkan bankrap atau telah digulung atau
selainnya dibubarkan;

(viii) suatu resolusi bagi penggulungan entiti berlesen
secara sukarela telah diluluskan;

(ix) berhubung dengan pemegang lesen bank Islam atau
pemegang lesen takaful, apa-apa jaminan atau aku
janji yang disebut dalam seksyen 63, 64, 78 dan
79 yang belum dilunaskan; atau

(x) bagi apa-apa sebab lain sebagaimana yang difikirkan
patut oleh Lembaga mengikut budi bicaranya.

**Tatacara pembatalan**

**125. (1) Sebelum membatalkan apa-apa lesen atau pendaftaran**
di bawah seksyen 124, Lembaga hendaklah—

_(a) memberikan notis bertulis kepada entiti berlesen itu_
mengenai alasan yang baginya Lembaga berniat untuk
berbuat demikian;

_(b) memberi entiti berlesen itu peluang untuk membuat_
representasi bertulis kepadanya dalam tempoh tiga puluh
hari selepas penerimaan notis itu; dan

_(c)_ menimbangkan representasi itu.

(2) Jika Lembaga membatalkan apa-apa lesen atau
pendaftaran di bawah seksyen 124, Lembaga hendaklah
memberikan notis bertulis kepada entiti berlesen itu mengenai
pembatalan itu dan pembatalan itu hendaklah berkuat kuasa pada
tarikh yang dinyatakan dalam notis itu.


-----

_Perkhidmatan Kewangan dan Sekuriti Islam Labuan_ 133

(3) Jika pembatalan itu adalah mengenai suatu lesen takaful
atau lesen bank Islam, Lembaga hendaklah, dengan secepat yang
dapat dilaksanakan, menyiarkan dalam satu akhbar yang diedarkan
secara meluas di Malaysia dan satu akhbar kewangan antarabangsa
suatu notis mengenai tiap-tiap pembatalan suatu lesen takaful atau
lesen bank Islam, mengikut mana-mana yang berkenaan, di bawah
seksyen ini tetapi apa-apa kelengahan dalam menyiarkan notis itu
atau kegagalan untuk menyiarkan notis itu tidaklah dengan apa
cara menyentuh kesahan pembatalan itu.

**Penyerahan balik lesen**

**126. (1) Tertakluk kepada seksyen ini, seseorang pemegang**
lesen bank Islam atau pemegang lesen takaful boleh menyerahkan
balik lesennya.

(2) Mana-mana pemegang lesen bank Islam atau pemegang
lesen takaful yang berniat untuk menyerahkan balik lesennya
hendaklah mendapatkan kelulusan Lembaga terlebih dahulu.

(3) Lembaga hendaklah memberikan kelulusannya jika ia berpuas
hati bahawa pemegang lesen bank Islam atau pemegang lesen
takaful itu telah membuat peruntukan yang mencukupi berkenaan
dengan semua liabilitinya, dan selepas itu hendaklah menetapkan
suatu tarikh yang penyerahan balik itu akan berkuat kuasa.

(4) Jika kelulusan Lembaga telah diperoleh di bawah subseksyen
(3), pemegang lesen bank Islam atau pemegang lesen takaful
hendaklah, tidak lewat daripada dua puluh satu hari sebelum tarikh
yang ditetapkan di bawah subseksyen (3), menyiarkan suatu iklan
tentang penyerahan balik lesennya yang dicadangkan itu dalam
sekurang-kurangnya satu akhbar Malaysia yang diedarkan secara
meluas di Malaysia dan satu akhbar kewangan antarabangsa.

(5) Lembaga boleh, dengan secepat yang dapat dilaksanakan,
menyiarkan dalam satu akhbar yang diedarkan secara meluas di
Malaysia dan satu akhbar kewangan antarabangsa suatu notis bagi
tiap-tiap penyerahan balik lesen di bawah seksyen ini tetapi apaapa kelengahan dalam menyiarkan notis itu atau kegagalan untuk
menyiarkan notis itu tidaklah dengan apa-apa cara menyentuh
kesahan penyerahan balik itu.


-----

134 _Rang Undang-Undang_

(6) Mana-mana pemegang lesen bank Islam atau pemegang
lesen takaful yang diberikan lesen di bawah Akta ini hendaklah
menyerahkan balik lesennya dengan memberikan notis empat
belas hari kepada Lembaga sebelum penyerahan balik itu.

**Akibat pembatalan dan penyerahan balik lesen**

**127. (1) Jika pembatalan sesuatu lesen atau pendaftaran di bawah**
seksyen 124 atau penyerahan balik lesen atau pendaftaran di bawah
seksyen 126 telah berkuat kuasa, entiti berlesen itu hendaklah,
mulai dari tarikh pembatalan atau penyerahan balik itu berkuat
kausa, terhenti untuk membuat transaksi apa-apa perniagaan
selanjutnya.

(2) Walau apa pun subseksyen (1), jika sesuatu entiti berlesen
terus wujud sebagai suatu perbadanan selepas pembatalan atau
penyerahan balik lesennya mula berkuat kuasa, Menteri boleh,
atas syor Lembaga, memberi kuasa secara bertulis kepada entiti
berlesen itu untuk terus menjalankan aktiviti perniagaannya pada
apa-apa takat yang dan bagi apa-apa tempoh masa sebagaimana
yang dinyatakan oleh Menteri dalam kebenaran itu bagi maksud
penggulungan hal ehwalnya atau bagi maksud menjelaskan tuntutan
pemunya polisinya, pelanggan lain atau pemiutang.

(3) Tiap-tiap entiti berlesen yang lesennya telah dibatalkan atau
diserahkan balik hendaklah terus tertakluk kepada peruntukan Akta
ini selagi liabilitinya tidak dijelaskan atau tidak diperuntukkan
selainnya.

**Pemindahan perniagaan**

**128.** (1) Bagi maksud seksyen ini, apa-apa sebutan mengenai
“pemindah” hendaklah merujuk kepada entiti berlesen di bawah
Bahagian VI atau VII yang memindahkan perniagaannya yang
menghendaki ia dilesenkan di bawah Akta ini dan “penerima
pindahan” hendaklah merujuk kepada entiti berlesen yang dilesenkan
untuk menjalankan perniagaan, menerima pemindahan daripada
pemindah.

(2) Keseluruhan atau mana-mana bahagian perniagaan seseorang
pemindah boleh dipindahkan kepada penerima pindahan jika
pemindahan itu dikuatkuasakan melalui suatu skim di bawah
seksyen ini.


-----

_Perkhidmatan Kewangan dan Sekuriti Islam Labuan_ 135

(3) Suatu skim di bawah seksyen ini tidak boleh membuat
peruntukan bagi perniagaan pemindah dipindahkan kepada seseorang
yang belum dilesenkan untuk menjalankan perniagaan itu di bawah
Akta ini atau yang belum lagi wujud kecuali apabila diperuntukkan
dengan nyata dalam skim itu bahawa skim itu hendaklah mula
berkuat kuasa hanya apabila orang itu dilesenkan.

(4) Sesuatu skim di bawah seksyen ini boleh termasuk
peruntukan bagi perkara yang bersampingan dengan pemindahan
yang dilaksanakan dan peruntukan bagi memberi kuat kuasa
kepada pemindahan itu, dan khususnya boleh termasuk peruntukan
bagi—

_(a) apa-apa harta, hak atau liabiliti pemindahan itu, terletak_
hak, menurut kuasa skim itu dan tanpa jaminan selanjutnya
pada penerima pindahan;

_(b)_ dalam hal pemindahan suatu perniagaan takaful, pendaftaran
polisi yang dipindahkan oleh penerima pindahan, bagi
amaun yang hendak dimasukkan berkenaan dengan polisi
itu ke dalam kumpulan wang takaful yang dikendalikan
oleh penerima pindahan dan bagi perkara lain yang
berbangkit di bawah Akta ini daripada pemindahan
itu;

_(c) penerusan oleh atau terhadap penerima pindahan, apa-_
apa prosiding undang-undang yang belum selesai atau
terhadap pemindah itu;

_(d) pembubaran tanpa penggulungan, pemindah itu; atau_

_(e) apa-apa perkara yang bersampingan, berbangkit dan_
tambahan yang perlu untuk memastikan bahawa skim
itu dijalankan dengan sepenuhnya dan berkesan.

(5) Sesuatu skim di bawah seksyen ini tidak mempunyai kuat
kuasa melainkan jika skim itu diluluskan terlebih dahulu oleh
Lembaga dan kemudiannya disahkan oleh Mahkamah.

(6) Peruntukan yang berikut hendaklah terpakai berkenaan
dengan tiap-tiap skim—

_(a)_ pemindah hendaklah mengemukakan kepada Lembaga
suatu salinan skim itu berserta dengan salinan laporan
jika ada, yang menyatakan terma skim itu;

_(b) setiap pihak kepada skim itu hendaklah, tidak lewat daripada_
satu bulan selepas suatu salinan skim itu dikemukakan


-----

136 _Rang Undang-Undang_

kepada Lembaga, menyebabkan supaya disiarkan dalam
tidak kurang daripada dua akhbar harian yang diluluskan
oleh Lembaga suatu notis yang mengandungi apa-apa
butir yang dinyatakan, mengenai niat untuk membuat
permohonan kepada Mahkamah bagi pengesahan skim
itu; dan

_(c) setiap pihak kepada skim itu hendaklah, bagi tempoh_
lima belas hari selepas penyiaran notis yang disebut
dalam perenggan _(b), menyimpan suatu salinan skim_
itu di pejabatnya di Labuan dan salinan itu hendaklah
dibuka untuk pemeriksaan oleh semua anggotanya dan
pemunya polisi yang terjejas oleh skim itu.

(7) Sebagai tambahan kepada subseksyen (6), berkenaan dengan
skim pemindahan perniagaan takaful, peruntukan yang berikut
hendaklah terpakai:

_(a) laporan aktuari, jika ada, hendaklah dikemukakan bersama-_
sama dengan salinan skim itu;

_(b)_ pemindah hendaklah mengemukakan kepada Lembaga suatu
laporan yang mencukupi untuk menyatakan pendapat
aktuari mengenai kesan yang mungkin bagi skim itu
ke atas pemunya polisi pihak-pihak kepada skim itu
berkenaan dengan apa-apa pemindahan perniagaan takaful
keluarga;

_(c)_ setiap pihak kepada skim itu hendaklah memberikan suatu
salinan laporan yang disebut dalam perenggan (b) kepada
mana-mana orang yang memohon salinan itu pada bilabila masa sebelum Mahkamah mengesahkan skim itu;
dan

_(d)_ Lembaga boleh menyebabkan suatu laporan mengenai
skim itu dibuat oleh seorang aktuari yang bebas daripada
pihak-pihak kepada skim itu dan, jika Lembaga berbuat
demikian, hendaklah menyebabkan suatu salinan laporan
itu dihantar kepada setiap pihak.

(8) Salinan apa-apa skim dan laporan sebagaimana yang disebut
dalam subseksyen (6) dan (7), atau ringkasannya yang diluluskan
oleh Lembaga, hendaklah, kecuali setakat yang Mahkamah atas
permohonan yang dibuat bagi maksud itu mengarahkan selainnya,
dihantar oleh setiap pihak kepada skim itu kepada setiap pemunya
polisi yang terjejas oleh skim itu.


-----

_Perkhidmatan Kewangan dan Sekuriti Islam Labuan_ 137

(9) Pihak-pihak kepada skim itu hendaklah bertanggungan
secara, bersesama dan berasingan untuk membayar balik Lembaga
apa-apa kos atau perbelanjaan yang dilakukan oleh Lembaga
di bawah seksyen ini berkaitan dengan skim itu; dan skim itu
hendaklah mengandungi peruntukan tentang bagaimana liabiliti
itu kena ditanggung antara pihak-pihak itu:

Dengan syarat bahawa jika Mahkamah telah membuat apaapa perintah tentang kos, kos yang hendak dibayar balik kepada
Lembaga tidak boleh melebihi amaun yang ditentukan dalam
perintah itu.

(10) Lembaga boleh meluluskan atau menolak sesuatu skim.

(11) Selepas sesuatu skim telah diluluskan oleh Lembaga di
bawah subseksyen (10), suatu permohonan boleh dibuat kepada
Mahkamah secara bersesama dengan cara saman pemula ex parte
oleh pihak-pihak kepada skim itu bagi perintah Mahkamah untuk
mengesahkan skim yang diluluskan itu dan untuk memudahkan
atau membolehkan skim itu diberi kuat kuasa.

(12) Sesuatu permohonan kepada Mahkamah berkenaan dengan
mana-mana perkara yang berkaitan dengan sesuatu skim boleh,
pada bila-bila masa sebelum pengesahan skim itu oleh Mahkamah,
dibuat oleh Lembaga atau oleh mana-mana orang yang pada
pendapat Mahkamah berkemungkinan terjejas oleh skim itu.

(13) Mahkamah boleh mengesahkan sesuatu skim dengan atau
tanpa ubah suaian atau boleh enggan mengesahkan skim itu.

(14) Sesuatu skim yang telah disahkan oleh Mahkamah di
bawah subseksyen (13) hendaklah mempunyai kuat kuasa mengikut
kandungannya walau apa pun apa-apa jua yang terkandung dalam
seksyen yang terdahulu Akta ini dan hendaklah mengikat manamana orang yang terjejas olehnya.

(15) Apabila skim itu disahkan, setiap pihak kepada skim itu
hendaklah, melainkan jika pihak itu suatu syarikat yang tidak
diperbadankan, memfailkan suatu salinan skim itu dengan Lembaga
dan dengan pihak berkuasa pengawalseliaan di negara tempat ia
ditubuhkan atau berasal.


-----

138 _Rang Undang-Undang_

(16) Penerima pindahan hendaklah, dalam masa satu bulan
selepas skim itu mula berkuat kuasa, menyerah simpan dengan
Lembaga—

_(a) penyata mengenai aset dan liabiliti setiap pihak kepada_
skim itu, setakat pada masa sebaik sebelum pemindahan
itu, yang ditandatangani bagi pihak itu;

_(b) suatu salinan skim itu sebagaimana yang disahkan oleh_
Mahkamah dan suatu salinan termeterai perintah Mahkamah
yang mengesahkan skim itu; dan

_(c)_ suatu akuan yang dibuat oleh pengerusi lembaga pengarah
penerima pindahan, atau oleh pegawai prinsipalnya
di Labuan, yang menyatakan sepenuhnya tiap-tiap
pembayaran yang dibuat atau akan dibuat kepada mana-mana
orang oleh sebab pemindahan itu, dan yang menyatakan
bahawa, sepanjang yang dipercayainya, tiada pembayaran
lain selain pembayaran yang dinyatakan sedemikian telah,
atau akan, dibuat oleh sebab pemindahan itu oleh atau
dengan pengetahuan pihak-pihak kepada skim itu.

(17) Pemindah hendaklah menyerah simpan, dalam masa tiga
puluh hari dari perintah Mahkamah itu dibuat di bawah subseksyen
(11), suatu salinan perintah itu yang disahkan bersama-sama
dengan suatu salinan skim yang diluluskan oleh Lembaga di
bawah subseksyen (10), dengan pihak berkuasa yang berkenaan,
jika ada, berkenaan dengan pendaftaran atau perekodan berniaga
dalam apa-apa harta alih atau kepentingan dalam harta alih yang
dipindahkan menurut perintah itu.

(18) Jika suatu perintah Mahkamah di bawah subseksyen (11)
meletakhakkan apa-apa tanah beri hakmilik, atau apa-apa syer
atau kepentingan mengenai tanah beri hak milik, pada penerima
pindahan—

_(a)_ jika tanah beri hak milik itu berada di Malaysia Barat,
mahkamah hendaklah menurut subseksyen 420(2) Kanun
Tanah Negara [Akta 56 tahun 1965] menyebabkan suatu
salinan perintah itu disampaikan kepada Pendaftar
Hakmilik atau Pentadbir Tanah, mengikut mana-mana
yang berkenaan, sebaik selepas pembuatan perintah
itu supaya Pendaftar Hakmilik atau Pentadbir Tanah
mengikut mana-mana yang berkenaan, melaksanakan
subseksyen 420(2), (3) dan (4) tersebut;


-----

_Perkhidmatan Kewangan dan Sekuriti Islam Labuan_ 139

_(b)_ jika tanah beri hak milik itu berada di Sabah, penerima
pindah hendaklah, secepat yang dapat dilaksanakan
selepas perintah itu dibuat, mengemukakan suatu salinan
perintah yang telah disahkan kepada Pendaftar bagi
pendaftaran peletakhakan tanah beri hak milik atau
syer atau kepentingan mengenai tanah beri hak milik
sebagaimana yang diperuntukkan di bawah Ordinan
Tanah Sabah [Sabah Bab 68]; atau

_(c)_ jika tanah beri hakmilik itu berada di Sarawak, penerima
pindah hendaklah, secepat yang dapat dilaksanakan
selepas perintah itu dibuat, mengemukakan suatu salinan
perintah yang telah ditentusahkan kepada Pendaftar
bagi pendaftaran peletakhakan tanah beri hakmilik
atau pendaftaran syer atau kepentingan mengenai tanah
beri hakmilik sebagaimana yang diperuntukkan di
bawah seksyen 171 Kanun Tanah Sarawak [Sarawak
_Bab 81]._

(19) sesuatu perintah Mahkamah di bawah subseksyen (1)
boleh berkaitan dengan apa-apa harta atau perniagaan pemindah
di luar Malaysia dan, jika ia benar-benar berkaitan, kuat kuasa
boleh diberikan kepadanya sama ada mengikut apa-apa perkiraan
bersaling yang berhubungan dengan penguatkuasaan penghakiman
yang wujud antara Malaysia dengan negara lain, wilayah atau
tempat di luar Malaysia yang dalamnya harta atau perniagaan itu,
perkiraan sedemikian mengikut undang-undang yang terpakai di
negara, wilayah atau tempat itu.

(20) Dalam seksyen ini, “pihak-pihak kepada skim” ertinya
pemindah dan penerima pindahan dan “pihak-pihak kepada sesuatu
skim” hendaklah ditafsirkan dengan sewajarnya.

**Kehendak pelesenan tambahan bagi pemegang lesen bank**
**Islam dan pemegang lesen takaful**

**129. Lembaga tidak boleh meluluskan sesuatu permohonan bagi**
mendapatkan lesen perbankan Islam atau takaful oleh manamana pemohon di bawah Akta ini melainkan jika ia berpuas hati
bahawa—

_(a)_ matlamat dan operasi perniagaan yang pemohon itu
berhasrat untuk menjalankan tidak akan melibatkan apaapa elemen yang tidak mematuhi prinsip-prinsip Shariah;
dan


-----

140 _Rang Undang-Undang_

_(b) terdapat, dalam perkara persatuan pemohon itu, peruntukan_
bagi penubuhan lembaga penasihat Shariah dalaman untuk
menasihati pemohon itu tentang operasi perniagaanya untuk
memastikan bahawa pengoperasiannya tidak melibatkan
apa-apa elemen yang tidak mematuhi prinsip-prinsip
Shariah.

**Penubuhan lembaga penasihat Shariah dalaman bagi pemegang**
**lesen sekuriti Islam dan pengurus dana**

**130. (1) Setiap pemegang lesen sekuriti Islam dan pengurus dana**
yang dikawal selia di bawah Bahagian IV, hendaklah memberitahu
Lembaga secara bertulis mengenai pelantikan itu.

(2) Walau apa pun pelantikan di bawah subseksyen (1), Lembaga
hendaklah mempunyai kuasa pada bila-bila masa selepas pelantikan
itu untuk menghendaki mana-mana pemegang lesen sekuriti Islam
atau pengurus dana yang dikawal selia di bawah Bahagian IV,
melalui pemberitahuan secara bertulis kepada pemegang lesen
sekuriti Islam atau pengurus dana itu, untuk menggantikan manamana anggota lembaga penasihat Shariah dalaman pemegang lesen
sekuriti Islam atau pengurus dana dengan seorang lain yang layak
yang memuaskan hati Lembaga.

**Penasihat Shariah bagi amanah Islam Labuan, yayasan Islam**
**Labuan, perkongsian terhad Islam Labuan atau perkongsian**
**liabiliti terhad Islam Labuan**

**131. (1) Pemegang amanah bagi amanah Islam Labuan di bawah**
Akta ini hendaklah melantik seseorang berkelayakan sebagai
penasihat Shariah, atau berunding dengan orang yang berkelayakan,
untuk menasihati pemegang amanah itu tentang pengurusan dan
operasi amanah Islam Labuan dan memastikan pematuhan dengan
prinsip-prinsip Shariah.

(2) Pekongsi-pekongsi bagi perkongsian terhad Islam Labuan
atau perkongsian liabiliti terhad Islam Labuan di bawah Akta ini
hendaklah melantik seseorang yang berkelayakan sebagai penasihat
Shariah, atau berunding dengan seseorang yang berkelayakan,
yang hendaklah menasihati perkongsian terhad Islam Labuan atau
perkongsian liabiliti terhad Islam Labuan tentang pengurusan
dan operasi perkongsian terhad Islam Labuan atau perkongsian
liabiliti terhad Islam dan memastikan pematuhan prinsip-prinsip
Shariah.


-----

_Perkhidmatan Kewangan dan Sekuriti Islam Labuan_ 141

(3) Pegawai yayasan Islam Labuan di bawah Akta ini hendaklah
melantik orang yang berkelayakan sebagai penasihat Shariah,
atau berunding dengan orang yang berkelayakan, yang hendaklah
menasihati yayasan Islam Labuan tentang pengurusan dan operasi
yayasan Islam Labuan dan memastikan pematuhan prinsip-prinsip
Shariah.

(4) Walau apa pun subseksyen (1), (2) dan (3), Lembaga
hendaklah mempunyai kuasa pada bila-bila masa selepas apa-apa
pelantikan seseorang penasihat syariah dalamnya, menghendaki
mana-mana amanah Labuan Islam, perkongsian terhad Islam
Labuan atau perkongsian liabiliti terhad Islam Labuan atau yayasan
Islam Labuan, melalui pemberitahuan secara bertulis, untuk
menggantikan penasihat syariah dengan sebarang berkelayakan
lain hingga memuaskan hati lembaga.

(5) Walau apa pun subseksyen (1), (2) dan (3), Lembaga boleh
menentukan bahawa penasihat syariah suatu amanah Islam Labuan,
perkongsian terhad Islam Labuan, perkongsian liabiliti terhad
Islam Labuan atau yayasan Islam Labuan untuk menjalankan suatu
kajian semula pematuhan syariah dalaman bagi perniagaan dan
operasi amanah Islam Labuan, perkongsian terhad Islam Labuan,
perkongsian liabiliti terhad Islam Labuan atau Yayasan Islam
Labuan.

**Kajian semula pematuhan Shariah dalaman**

**132. Lembaga penasihat Shariah dalaman bagi pemegang lesen,**
pemegang lesen bank Islam dan pemegang lesen takaful, pemegang
lesen sekuriti Islam dan pengurus dana yang dikawal selia di
bawah Bahagian IV hendaklah menjalankan suatu kajian semula
perniagaan dan operasi, pemegang lesen sekuriti Islam dan pengurus
dana yang dikawal selia di bawah Bahagian IV sebagaimana yang
ditentukan oleh Lembaga dari semasa ke semasa bagi maksud
menentukan sama ada perniagaan dan pengoperasian itu mematuhi
prinsip-prinsip Shariah.

**Kajian semula pematuhan Shariah luaran**

**133. (1) Seseorang pemegang lesen bank Islam, pemegang lesen**
takaful, pemegang lesen sekuriti Islam dan pengurus dana yang
dikawal selia di bawah Bahagian IV boleh mengambil kerja,


-----

142 _Rang Undang-Undang_

selain lembaga penasihat Shariah dalamannya, seseorang yang
berkelayakan untuk menjalankan suatu kajian semula luaran bagi
perniagaan dan operasinya mengikut budi bicaranya sendiri bagi
maksud menentukan sama ada perniagaan dan operasi itu mematuhi
prinsip-prinsip Shariah, dan pemegang lesen bank Islam, pemegang
lesen takaful, pemegang lesen sekuriti Islam dan pengurus dana
yang dikawal selia di bawah Bahagian IV dikehendaki untuk
mengambil kerja orang berkelayakan untuk menjalankan kajian
semula itu selepas dikehendaki untuk berbuat demikian oleh
Lembaga melalui suatu arahan yang maksud sedemikian yang
dikeluarkan kepada pemegang lesen, bank Islam, pemegang lesen
takaful, pemegang lesen sekuriti Islam dan pengurus dana yang
dikawal selia di bawah Bahagian IV.

(2) Pemegang lesen bank Islam, pemegang lesen takaful,
pemegang lesen sekuriti Islam dan pengurus dana yang dikawal
selia di bawah bahagian IV hendak menyerahkan suatu laporan
yang mengandungi hasil kajian semuala lembaga penasihat
syariah dalaman yang disebut dalam subseksyen (1), sebagai
sebahagian daripada pengemukaan penyata kewangan pemegang
lesen bank Islam, pemegang lesen takaful, pemegang lesen bank
Islam, pemegang lesen takaful, pemegang lesen sekuriti Islam dan
pengurus dana yang dikawal selia di bawah Bahagian IV kepada
lembaga di bawah Akta atau di bawah Akta yang berkaitan,
mengikut mana-mana yang berkenaan.

**Audit dalaman**

**134.** (1) Tiap-tiap pemegang lesen bank Islam dan pemegang
lesen takaful hendaklah menjalankan suatu audit dalaman bagi
bukunya dan operasinya sebagaimana yang ditentukan oleh
Lembaga dari semasa ke semasa dan hendaklah mengemukakan
kepada Lembaga suatu laporan audit dalaman yang hendaklah
termasuk suatu laporan tentang sistem perakaunan dan kawalan
pemegang lesen tersebut.

(2) Seseorang juruaudit dalaman yang dilantik oleh pemegang
lesen bank Islam atau pemegang lesen takaful untuk menjalankan
suatu audit dalaman bagi bukunya dan operasinya di bawah
subseksyen (1) hendaklah bagi maksud Bahagian ini disifatkan
masing-masing sebagai seorang pegawai pemegang lesen bank
Islam atau pemegang lesen takaful dan hendaklah, pada setiap
masa, tertakluk kepada kehendak seksyen 139.


-----

_Perkhidmatan Kewangan dan Sekuriti Islam Labuan_ 143

(3) Sesuatu audit dalaman boleh dijalankan oleh mana-mana
orang kecuali juruaudit luar bagi pemegang lesen bank Islam atau
pemegang lesen takaful, mengikut mana-mana yang berkenaan,
di bawah seksyen 135.

(4) Seseorang juruaudit dalaman hendaklah dengan serta merta
melaporkan kepada Lembaga jika, semasa perjalanan tugasnya
sebagai seorang juruaudit dalaman bagi pemegang lesen bank
Islam atau pemegang lesen takaful, dia berpuas hati bahawa—

_(a)_ telah berlaku pelanggaran peruntukan Akta ini atau bahawa
suatu kesalahan di bawah mana-mana undang-undang
bertulis telah dilakukan oleh pemegang lesen bank Islam
atau pemegang lesen takaful atau mana-mana pegawai
atau pekerjanya; atau

_(b) apa-apa ketidakteraturan yang memudaratkan kepentingan_
pemiutang pemegang lesen bank Islam atau pemegang
lesen takaful, atau, dalam hal pemegang lesen takaful,
kepentingan pemunya polisi, atau apa-apa ketidakteraturan
serius lain, telah berlaku.

(5) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh tidak
melebihi lima tahun atau kedua-duanya.

**Juruaudit luar**

**135. (1) Tiap-tiap entiti berlesen hendaklah melantik seorang**
juruaudit luar setiap tahun sebelum apa-apa tarikh atau dalam
masa apa-apa tempoh yang ditentukan oleh Lembaga.

(2) Seseorang juruaudit yang dilantik di bawah subseksyen
(1) hendaklah menjalankan suatu audit akaun bagi entiti berlesen
berkenaan dengan pengendalian perniagaannya dan hendaklah
mengemukakan suatu laporan audit itu bersama dengan ulasannya
tentang sistem perakaunan dan kawalan entiti berlesen kepada
peserta entiti berlesen dan kepada Lembaga.


-----

144 _Rang Undang-Undang_

(3) Lembaga boleh, pada bila-bila masa, menghendaki seseorang
juruaudit yang dilantik di bawah seksyen ini untuk mengemukakan
kepada Lembaga apa-apa penjelasan berhubung dengan auditnya
sebagaimana yang ditentukan oleh Lembaga.

(4) Seseorang juruaudit hendaklah dengan serta merta melaporkan
kepada Lembaga, jika, dalam perjalanan tugasnya sebagai seorang
juruaudit entiti berlesen, dia berpuas hati bahawa—

_(a)_ terdapat pelanggaran peruntukan mana-mana Bahagian
Akta ini atau bahawa suatu kesalahan di bawah manamana undang-undang bertulis telah dilakukan oleh entiti
berlesen atau mana-mana pekerjanya; atau

_(b)_ apa-apa ketidakteraturan yang memudaratkan kepentingan
pemunya polisi (dalam hal entiti berlesen di bawah
Bahagian V) atau pemiutang entiti berlesen itu, atau
apa-apa ketidakteraturan serius lain, telah berlaku.

(5) Bagi maksud seksyen ini, Lembaga hendaklah menyenggarakan
suatu senarai juruaudit.

(6) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima juta ringgit atau dipenjarakan selama tempoh tidak
melebihi lima tahun atau kedua-duanya.

**Sistem pembayaran**

**136.** (1) Tiada seorang pun boleh—

_(a) mula mengendalikan apa-apa sistem pembayaran dalam,_
dari atau melalui Labuan; atau

_(b) jika orang itu telah mengendalikan apa-apa sistem pembayaran_
dalam, dari atau melalui Labuan sebaik sebelum mula
berkuatkuasanya Akta ini, terus mengendalikan sistem
itu,

melainkan jika dia telah mengemukakan untuk kelulusan Lembaga,
skim pengendalian sistem pembayaran itu dan kaedah-kaedah,
kontrak, undang-undang kecil atau dokumen lain yang berhubungan
dengan hak, kewajipan dan liabiliti orang yang menyertai sistem
pembayaran itu dan mendapatkan pemberikuasaan bertulis daripada
Lembaga untuk mengendalikan sistem pembayaran itu.


-----

_Perkhidmatan Kewangan dan Sekuriti Islam Labuan_ 145

(2) Sebelum membuat apa-apa keputusan di bawah subseksyen
(1), Lembaga boleh menghendaki orang yang berkehendakkan
kebenaran itu untuk mengemukakan kepada Lembaga apaapa maklumat dan butir-butir lain yang berhubungan dengan
sistem pembayaran itu atau dengan orang yang berkehendakkan
kebenaran itu, atau dengan orang yang sedang atau yang akan
menyertai sistem pembayaran itu, sebagaimana yang ditentukan
oleh Lembaga, dan juga boleh membuat apa-apa pemeriksaan
premis, kelengkapan, mesin, buku atau dokumen, akaun dan
transaksi lain yang berhubungan dengan sistem pembayaran itu
sebagaimana yang didapati wajar oleh Lembaga.

(3) Lembaga boleh meluluskan atau menolak sesuatu skim
yang dikemukakan di bawah subseksyen (1) dan kaedah-kaedah,
kontrak, undang-undang kecil atau dokumen lain yang berhubungan
dengan skim itu dan dikemukakan bersama dengan skim itu dan
dikemukakan bersama dengan skim itu atau boleh meluluskan
skim itu tertakluk kepada apa-apa ubah suaian dan pengubahan
kepada skim itu, atau kepada mana-mana atau semua dokumen yang
dikemukakan bersama dengannya, sebagaimana yang difikirkannya
perlu, wajar atau suai manfaat, dan boleh apabila memberikan
apa-apa kebenaran di bawah seksyen ini, mengenakan apa-apa
sekatan, had, atau syarat sebagaimana yang difikirkannya patut.

(4) Walau apa pun apa-apa jua yang terkandung dalam manamana kebenaran yang diberikan, atau dalam apa-apa skim atau
dokumen yang diluluskan, di bawah subseksyen (3), mana-mana
orang yang dibenarkan di bawah subseksyen itu hendaklah
mematuhi mana-mana peraturan yang dibuat di bawah Akta ini
yang berhubungan dengan sistem pembayaran, dan jika terdapat
apa-apa konflik atau ketidakselarasan antara terma kebenaran itu
atau apa-apa jua dalam skim itu atau dalam apa-apa dokumen itu
dengan peraturan-peraturan sedemikian, peruntukan peraturanperaturan itu hendaklah mengatasi dan hendaklah mempunyai
kuat kuasa dan kesan sepenuhnya.

(5) Semasa suatu kebenaran di bawah subseksyen (3) sedang
berkuat kuasa, Lembaga boleh, dari semasa ke semasa, memeriksa
premis, kelengkapan, mesin, buku atau dokumen, akaun atau
transaksi lain yang berhubungan dengan sistem pembayaran itu.


-----

146 _Rang Undang-Undang_

(6) Lembaga boleh pada bila-bila masa, selepas memberi orang
yang dibenarkan di bawah subseksyen (3) peluang yang munasabah
untuk membuat representasi, membatalkan atau menggantung, atau
meminda apa-apa jua yang terkandung dalam, sesuatu kebenaran
yang diberikan di bawah subseksyen itu.

(7) Dalam membuat apa-apa pembatalan di bawah subseksyen (6),
Lembaga boleh memasukkan kehendak yang bersifat berdampingan,
berkaitan atau bersampingan untuk dipatuhi oleh orang yang
kebenarannya hendak dibatalkan atau oleh mana-mana orang yang
menyertai sistem itu, dan dalam membuat apa-apa penggantungan
di bawah subseksyen itu, Lembaga boleh mengenakan apa-apa
terma, syarat dan kehendak yang disifatkannya perlu atau suai
manfaat.

(8) Mana-mana orang yang kebenarannya dibatalkan atau
digantung di bawah subseksyen (6) hendaklah dengan sertamerta berhenti mengendalikan sistem pembayaran yang berkenaan
dengannya kebenaran itu telah dibatalkan atau digantungkan.

(9) Untuk mengelakkan keraguan, tiada institusi berlesen Islam
Labuan boleh diberi kelulusan untuk mengendalikan apa-apa
sistem pembayaran di bawah seksyen ini.

**Akaun dan rekod**

**137. (1) Sesuatu entiti berlesen di bawah Akta ini hendaklah**
menyebabkan supaya disimpan rekod perakaunan dan rekod lain
yang sepatutnya yang boleh menerangkan transaksi dan menzahirkan
dengan ketepatan yang munasabah pada bila-bila masa kedudukan
kewangan entiti berlesen itu.

(2) Tiap-tiap entiti berlesen dan pengarahnya hendaklah
menyebabkan catatan yang sewajarnya dibuat dalam rekod perakaunan
dan rekod lain entiti berlesen itu dalam tempoh enam puluh hari
selepas selesainya transaksi yang berhubungan dengannya.

(3) Menjadi wajib bagi rekod perakaunan dan rekod lain entiti
berlesen disimpan di pejabat berdaftar entiti berlesen itu atau di
mana-mana tempat di Labuan yang difikirkan patut oleh pengarah
entiti berlesen itu dan hendaklah pada setiap masa dibuka untuk
pemeriksaan oleh mana-mana pengarah dan hendaklah disimpan
mengikut cara bagi membolehkan rekod-rekod itu diaudit dengan
mudah dan sepatutnya.


-----

_Perkhidmatan Kewangan dan Sekuriti Islam Labuan_ 147

(4) Lembaga boleh, dalam mana-mana hal tertentu, mengarahkan
supaya rekod perakaunan atau rekod lain sesuatu entiti berlesen
dibuka untuk pemeriksaan juruaudit yang bertindak bagi pihak
seseorang pengarah, tetapi hanya atas suatu aku janji bertulis
yang diberikan bahawa maklumat yang diperoleh oleh juruaudit
selaras semasa pemeriksaannya tidak boleh didedahkan kepadanya
kecuali kepada pengarah itu.

(5) Mana-mana pengarah sesuatu entiti berlesen yang tidak
mengambil segala langkah munasabah untuk memastikan pematuhan
kehendak seksyen ini oleh entiti berlesen itu, atau seorang pengarah
yang dengan tindakan sengajanya telah menyebabkan keingkaran
oleh entiti berlesen itu di bawah seksyen ini, melakukan suatu
kesalahan di bawah Akta ini.

(6) Bagi maksud seksyen ini, “rekod perakaunan dan rekod
lain” hendaklah termasuk, jika berkenaan, yang berikut:

_(a) semua jumlah wang yang diterima dan dibelanjakan oleh_
entiti berlesen dan perkara-perkara yang berkenaan
dengannya penerimaan dan perbelanjaan itu telah
dibuat;

_(b) semua jualan dan belian barangan oleh entiti berlesen_
itu;

_(c) aset dan liabiliti entiti berlesen itu; dan_

_(d) semua buku dan rekod yang berkaitan yang ditentukan_
oleh Lembaga.

(7) Walau apa pun subseksyen (3), Lembaga boleh secara
bertulis membenarkan sesuatu entiti berlesen untuk menyimpan
rekod perakaunan dan rekod lain di luar Labuan dengan syarat
bahawa entiti berlesen itu hendaklah juga menyenggarakan akaun
dan rekod yang menunjukkan kedudukan kewangannya dengan
semunasabahnya tepat dan akaun dan rekod itu dikemaskinikan
sekali dalam tiap-tiap enam bulan.

**Pemeriksaan dan penelitian pengemukaan buku dan dokumen**
**entiti berlesen**

**138.** (1) Lembaga boleh, dari semasa ke semasa—

_(a) memeriksa dan meneliti dan buku atau dokumen lain,_
akaun dan transaksi mana-mana entiti berlesen;


-----

148 _Rang Undang-Undang_

_(b) memperoleh daripada mana-mana entiti berlesen,_
menghendaki mana-mana entiti berlesen menyediakan
akses kepada Lembaga, kepada atau menghendaki manamana entiti berlesen untuk memberikan apa-apa maklumat
atau salinan apa-apa rekod, buku atau dokumen lain
yang berhubungan dengan perniagaan entiti berlesen itu
yang dijalankan di bawah Akta ini yang, pada pendapat
Lembaga, adalah perlu bagi membolehkannya menentukan
pematuhan peruntukan Akta ini.

(2) Lembaga boleh meluluskan pihak berkuasa penyeliaan
negara asal entiti berlesen itu untuk menjalankan aktiviti dalam
perenggan (1)(a) dan _(b)._

(3) Tiap-tiap pengarah atau pegawai entiti berlesen hendaklah
memberi kerjasama dan bantuannya kepada Lembaga untuk
memudahkan apa-apa pemeriksaan yang dijalankan di bawah
perenggan (1)(a).

**Kerahsiaan**

**139. (1) Tiada seorang pun yang kerana apa-apa sebab mempunyai**
akses kepada apa jua rekod, buku, daftar, surat-menyurat atau
dokumen lain, bahan atau maklumat berhubungan dengan hal
ehwal atau akaun orang yang berikut boleh menzahirkan kepada
mana-mana orang, atau membuat rekod bagi mana-mana orang
mengenai apa-apa rekod, buku, daftar, surat-menyurat atau dokumen
lain, bahan atau maklumat:

_(a) dana bersama Islam di bawah Bahagian IV;_

_(b) mana-mana pelanggan pemegang lesen bank Islam di_
bawah Bahagian VI;

_(c) mana-mana pemunya polisi di bawah Bahagian VII;_

_(d) organisasi kawal selia sendiri Islam yang ditubuhkan_
di bawah Bahagian XI;

_(e) mana-mana entiti berlesen di bawah Akta ini._

(2) Subseksyen (1) tidak terpakai bagi—

_(a)_ apa-apa penzahiran yang dikehendaki dengan sah di sisi undangundang di bawah seksyen 28B Akta Lembaga Perkhidmatan
Kewangan dan Perkhidmatan 1996 atau di bawah
seksyen 22 Akta Cukai Aktiviti Perniagaan Labuan
1990;


-----

_Perkhidmatan Kewangan dan Sekuriti Islam Labuan_ 149

_(b)_ apa-apa penzahiran yang dikehendaki di bawah suatu
perintah mahkamah yang dibuat melalui pemohon _ex-_
_parte, dengan syarat bahawa orang yang menzahirkan_
maklumat yang berkenaan hendaklah memberitahu
orang yang terjejas dengan perintah itu dan setelah
pemberitahuan itu diterima, orang yang terjejas itu boleh
memfailkan permohonan yang perlu kepada mahkamah
untuk mempertikaikan perintah itu atau sebaliknya
mematuhi perintah itu dengan sewajarnya;

_(c)_ mengenai maklumat yang berhubungan dengan dana bersama
Islam di bawah Bahagian IV, dengan persetujuan bertulis
dana bersama Islam terlebih dahulu dan pelaburnya yang
berkenaan;

_(d)_ mengenai maklumat yang berhubungan dengan pelanggan
pemegang lesen bank Islam di bawah Bahagian IV,
dengan persetujuan bertulis pelanggan yang berkaitan
atau wakil dirinya;

_(e)_ mengenai maklumat pemunya polisi di bawah Bahagian
VII, dengan persetujuan bertulis pemunya polisi yang
berkaitan atau wakil dirinya atau semasa perjalanan
peletakan perniagaan takaful semula;

_(f) mengenai maklumat yang berhubungan dengan entiti_
berlesen, dengan persetujuan bertulis entiti berlesen yang
berkaitan itu terlebih dahulu.

(3) Tiada seorang pun yang mempunyai apa-apa rekod, buku,
daftar, surat-menyurat atau dokumen lain, bahan atau maklumat
yang pada pengetahuannya telah dizahirkan berlanggaran dengan
subseksyen (1) boleh dengan apa-apa cara jua menzahirkan rekod,
buku, daftar, surat-menyurat atau dokumen lain, bahan atau
maklumat itu kepada mana-mana orang lain.

(4) Semua prosiding kecuali prosiding jenayah, yang berhubungan
dengan pelanggaran seksyen ini hendaklah dimulakan dalam
mana-mana Mahkamah di bawah peruntukan Akta ini dan apaapa rayuan daripadanya, hendaklah, melainkan jika diperintahkan
oleh Mahkamah selainnya, didengar secara tertutup dan tiada butir
mengenai prosiding itu boleh disiarkan oleh mana-mana orang
tanpa keizinan Mahkamah.


-----

150 _Rang Undang-Undang_

(5) Tertakluk kepada subseksyen (6), tiada apa-apa jua dalam
seksyen ini boleh membataskan apa-apa kuasa yang diberikan
kepada Mahkamah atau hakimnya oleh Akta Buku Jurubank
(Keterangan) 1949 [Akta 33] atau melarang pematuhan perintah
yang dibuat di bawah Akta itu.

(6) Seksyen 7 Akta Buku Jurubank (Keterangan) 1949 tidak
terpakai bagi pemegang lesen bank Islam di bawah Bahagian VI,
pengarahnya atau tawaran.

(7) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi tiga tahun atau kedua-duanya.

**Kerahsiaan berhubung dengan Majlis Penyeliaan Shariah**

**140.** (1) Tiada anggota, pengawai, pekhidmat atau ejen
Majlis Penasihat Syariah atau orang yang mempunyai dengan
apa-apa cara akses kepada mana-mana rekod, buku, daftar,
surat -menyurat, dokumen, bahan atau maklumat yang berhubungan
dengan perniagaan dan hal ehwal Majlis Penyeliaan Syariah
dalam pelaksanaan kewajipan atau penjalanan fungsinya, boleh
memberikan, membuka, mendedahkan, menyiarkan atau selainnya
menzahirkan kepada mana-mana orang apa-apa rekod buku, daftar,
surat-menyurat, dokumen, bahan atau maklumat itu melainkan jika
dikehendaki secara sah untuk berbuat demikian oleh mana-mana
mahkamah atau di bawah mana-mana undang-undang bertulis.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima ratus ribu ringgit atau dipenjarakan selama tempoh
tidak melebihi satu tahun atau kedua-duanya.

**Penterjemahan**

**141.** Jika apa-apa surat cara atau dokumen yang dikehendaki
supaya diserah simpan dengan Lembaga adalah dalam bahasa
selain bahasa kebangsaan atau Inggeris, surat cara atau dokumen
itu hendaklah disertakan dengan suatu terjemahannya yang telah
ditentusahkan atau diperakukan sama ada dalam bahasa kebangsaan
atau Inggeris.


-----

_Perkhidmatan Kewangan dan Sekuriti Islam Labuan_ 151

**Pemakaian Akta Kawalan Pertukaran Wang 1953**

**142.** (1) Tertakluk kepada subseksyen (2) dan (3), tiada apa-apa
jua dalam Akta ini boleh menyentuh peruntukan Akta Kawalan
Pertukaran Wang 1953 [Akta 17] dan dalam pemakaian manamana peruntukan Akta ini bagi seseorang atau pemegang lesen
bank Islam, peruntukan itu hendaklah terpakai tertakluk kepada
peruntukan Akta Kawalan Pertukaran Wang 1953.

(2) Jika terdapat apa-apa percanggahan atau ketidakselarasan
antara peruntukan Akta ini dengan peruntukan Akta Kawalan
Pertukaran Wang 1953, peruntukan Akta Kawalan Pertukaran
Wang 1953 hendaklah dipakai.

(3) Peruntukan Akta Kawalan Pertukaran Wang 1953 tidak
terpakai berkenaan dengan apa-apa transaksi yang dikecualikan
di bawah Akta itu dan apa-apa garis panduan, pekeliling atau
notis yang dikeluarkan di bawah Akta Kawalan Pertukaran Wang
1953.

**Pemakaian Akta Pasaran Modal dan Perkhidmatan 2007**

**143. (1) Tertakluk kepada subseksyen (2) dan (3), tiada apa-apa**
jua dalam Akta ini boleh menyentuh peruntukan Akta Pasaran
Modal dan Perkhidmatan 2007 dan dalam pemakaian manamana peruntukan Akta ini bagi mana-mana orang, peruntukan
itu hendaklah terpakai tertakluk kepada peruntukan Akta Pasaran
Modal dan Perkhidmatan 2007.

(2) Jika terdapat percanggahan atau ketidakselarasan antara
peruntukan Akta ini dengan Akta Pasaran Modal dan Perkhidmatan
2007, peruntukan Akta Pasaran Modal dan Perkhidmatan 2007
hendaklah dipakai.

(3) Peruntukan Akta Pasaran Modal dan Perkhidmatan 2007
tidak terpakai bagi suatu entiti berlesen berkenaan dengan apaapa transaksi atau aktiviti yang menjadi sebahagian daripada
aktivitinya yang dilesenkan di bawah Akta ini, apabila transaksi
atau aktiviti itu dijalankan di Labuan atau di luar Malaysia.


-----

152 _Rang Undang-Undang_

**Pemakaian Akta Syarikat Labuan 1990 dan Akta Syarikat**
**1965**

**144. (1) Sebagai tambahan kepada dan dengan tidak mengurangkan**
peruntukan Akta ini—

_(a) Akta Syarikat Labuan 1990 hendaklah terpakai bagi—_

(i) pemegang lesen bank Islam di bawah Bahagian ini
yang bukan pemegang lesen bank Islam Malaysia;
dan

(ii) pemegang lesen takaful yang merupakan syarikat
Labuan atau syarikat Labuan asing; dan

_(b) Akta Syarikat 1965 hendaklah terpakai bagi—_

(i) pemegang lesen bank Islam Malaysia yang merupakan
pejabat sesuatu bank Malaysia yang ditubuhkan di
bawah Akta itu; dan

(ii) pemegang lesen takaful yang merupakan cawangan
suatu pengendali takaful Malaysia.

(2) Jika terdapat apa-apa percanggahan atau ketidakselarasan
antara peruntukan Akta ini dengan Akta yang disebut dalam
subseksyen (1) dalam pemakaian mereka masing-masing bagi
entiti berlesen masing-masing, peruntukan Akta ini hendaklah
dipakai.

(3) Jika terdapat apa-apa kesukaran atau keraguan yang timbul
dalam pemakaian subseksyen (1) berhubung dengan mana-mana
pemegang lesen tertentu, atau apa-apa perkara atau hal keadaan
tertentu, atau secara amnya, Lembaga boleh menyelesaikannya
dengan mengeluarkan arahan secara bertulis.

**Pemakaian Akta Lembaga Perkhidmatan Kewangan Labuan**
**1996**

**145.** Sekiranya terdapat apa-apa ketidakselarasan antara manamana peruntukan Akta ini dengan peruntukan dalam Akta Lembaga
Perkhidmatan Kewangan Labuan 1996, Akta Lembaga Perkhidmatan
Kewangan Labuan 1966 hendaklah dipakai.


-----

_Perkhidmatan Kewangan dan Sekuriti Islam Labuan_ 153

**Ketidakpakaian undang-undang tertentu**

**146. (1) Tiada pemegang bank Islam boleh, berkenaan dengan**
apa-apa perniagaan yang dijalankan oleh pemegang lesen itu
dijadikan, tertakluk kepada mana-mana peruntukan Akta Bank dan
Institusi-Institusi Kewangan 1989 dan Akta Bank Islam 1983.

(2) Tiada pemegang lesen takaful boleh, berkenaan dengan apaapa perniagaan yang dijalankan oleh pemegang lesen itu di bawah
Bahagian VII, dijadikan tertakluk kepada mana-mana peruntukan
Akta Insurans 1996 [Akta 553] dan Akta Takaful 1984.

**Perlindungan terhadap guaman dan prosiding undang-**
**undang**

**147.** (1) Tiada tindakan, guaman, pendakwaan atau prosiding
lain boleh diambil atau dibawa, dimulakan atau dikekalkan dalam
mana-mana Mahkamah atau mana-mana tribunal terhadap manamana orang yang berikut:

_(a) Menteri;_

_(b)_ Lembaga, mana-mana pegawai yang diberi kuasanya, ejen
atau pekhidmat Lembaga;

_(c) mana-mana anggota, pegawai atau jawatankuasa_
Lembaga;

_(d)_ Majlis Penyeliaan Shariah; dan

_(e)_ mana-mana orang lain

bagi atau oleh sebab, atau berkenaan dengan apa-apa perbuatan yang
dilakukan atau pernyataan dilakukan atau dibuat atau ditinggalkan
daripada dilakukan atau dibuat atau dibuat menurut atau melainkan,
atau yang dimaksudkan menurut atau melaksanakan Akta ini, atau
untuk apa-apa garis panduan arahan, nasihat atau apa-apa jika
bend lain yang dikeluarkan di bawah Akta ini. Dengan syarat
apa-apa perbuatan atau pernyataan dilakukan atau dibuat, atau
ditinggalkan daripada dilakukan atau disebut secara suka hati.

(2) Peruntukan di atas ini adalah sebagai tambahan kepada, dan
tidak mengurangkan, Akta Perlindungan Pihak Berkuasa Awam
1948 [Akta 198], dan bagi maksud Akta itu, tiap-tiap orang yang
disebut dalam peruntukan di atas hendaklah disifatkan sebagai
pegawai awam atau seseorang yang diambil kerja atau diambil
khidmat bagi melaksanakan tugas awam.


-----

154 _Rang Undang-Undang_

(3) Akta Perlindungan Pihak Berkuasa Awam 1948 hendaklah
terpakai bagi apa-apa tundakan, guaman, pendakwaan atau prosiding
terhadap Lembaga atau terhadap mana-mana anggota Lembaga,
mana-mana anggota jawatankuasa, atau mana-mana pegawai,
pekhidmat atau ejen Lembaga berkenaan dengan apa-apa tindakan
keabaian keingkaran yan dibuat atau ditinggalkan oleh Lembaga
atau orang atas sifat sedemikian.

**Penalti am**

**148.** (1) Seseorang yang melakukan suatu kesalahan di bawah
Akta ini atau mana-mana peraturan-peraturan yang dibuat di bawah
Akta ini yang baginya tiada penalti diperuntukkan dengan nyata
boleh, apabila disabitkan—

_(a) dalam hal suatu badan, diperbadankan atau tidak_
diperbadankan, didenda tidak melebihi tiga juta ringgit;
atau

_(b) dalam hal seseorang individu, didenda tidak melebihi satu_
juta ringgit.

(2) Dalam hal suatu kesalahan berterusan, hendaklah sebagai
tambahan, boleh didenda harian tidak melebihi lima ribu ringgit
bagi setiap hari kesalahan itu terus dilakukan.

**Kesalahan oleh pertubuhan perbadanan**

**149.** Jika sesuatu pertubuhan perbadanan melakukan suatu
kesalahan di bawah Akta ini atau mana-mana peraturan-peraturan
yang dibuat di bawah Akta ini, mana-mana orang yang, pada
semasa berlakunya kesalahan itu ialah pengarah, pengurus,
pekongsi, setiausaha atau pegawai seumpamanya yang lain atau
yang berupa sebagai bertindak atas apa-apa sifat sedemikian—

_(a)_ boleh didakwa secara berasingan atau bersesama dalam
prosiding yang sama dengan pertubuhan perbadanan itu;
dan

_(b)_ jika pertubuhan perbadanan itu didapati melakukan kesalahan
itu, hendaklah disifatkan telah melakukan kesalahan itu


-----

_Perkhidmatan Kewangan dan Sekuriti Islam Labuan_ 155

melainkan jika, setelah memberi perhatian kepada jenis
fungsinya atas sifat itu dan segala hal keadaan, dia
membuktikan—

(i) bahawa kesalahan itu telah dilakukan tanpa
pengetahuan, persetujuan atau pembiarannya;
dan

(ii) bahawa dia telah mengambil segala langkah yang
munasabah dan telah menjalankan segala usaha
yang wajar untuk mencegah pelakuan kesalahan
itu.

**Fi tahunan dan lesen**

**150.** (1) Lembaga boleh menetapkan fi tahunan, lesen atau
pendaftaran melalui peraturan-peraturan berkenaan dengan aktiviti
entiti berlesen atau berdaftar atau aktiviti lain di bawah Akta
ini.

(2) Fi sedemikian sebagaimana yang ditetapkan hendaklah kena
dibayar pada atau sebelum 15 Januari tiap-tiap tahun yang dalamnya
apa-apa keizinannya, lesen atau pendaftaran diberikan.

(3) Fi tidak berbayar boleh, melalui tindakan, disaman oleh
Lembaga sebagai suatu hutang sivil.

(4) Apa-apa fi dan penalti yang dipungut oleh atau dibayar
kepada Lembaga di bawah Akta ini hendaklah menjadi sebahagian
daripada dan dikreditkan ke dalam kumpulan wang yang ditubuhkan
di bawah seksyen 29 Akta Lembaga Perkhidmatan Kewangan
Labuan 1996.

**Tatacara jika tiada dinyatakan**

**151. Sekiranya apa-apa perbuatan atau langkah dikehendaki**
atau dibenarkan dilakukan atau diambil di bawah Akta ini dan
tiada bentuk ditetapkan atau tatacara dinyatakan sama ada dalam
Akta ini atau peraturan-peraturan yang dibuat di bawah Akta ini,
permohonan boleh dibuat kepada Lembaga untuk arahan tentang
cara perbuatan atau langkah itu boleh dilakukan atau diambil,
dan apa-apa perbuatan atau langkah yang dilakukan atau diambil
mengikut arahannya hendaklah menjadi pelaksanaan yang sah
bagi perbuatan atau langkah itu.


-----

156 _Rang Undang-Undang_

**Salah nyataan**

**152. Seseorang yang—**

_(a) dengan sengaja atau dengan melulu membuat sesuatu_
salah nyataan dalam apa-apa dokumen atau bahan atau
rekod yang dikehendaki supaya difailkan, diberikan atau
dihantar di bawah Akta ini;

_(b) membuat apa-apa pernyataan atau memberikan apa-apa_
maklumat yang dikehendaki di bawah Akta ini yang
diketahuinya palsu atau mengelirukan;

_(c) dengan diketahuinya tidak mendedahkan apa-apa fakta_
atau maklumat yang dikehendaki supaya didedahkan di
bawah Akta ini; atau

_(d) mempunyai jagaan ke atas atau mempunyai milikan atau_
kawalan secara bersendirian atau bersama seorang lain
atau bersama beberapa orang lain milikan atau apaapa maklumat, rekod, buku atau dokumen lain yang
disebut dalam peruntukan Akta ini enggan atau dengan
sengaja abai untuk mematuhi apa-apa arahan sah di sisi
undang-undang yang diberikan di bawah peruntukan
sedemikian,

melakukan suatu kesalahan di bawah Akta ini dan boleh, apabila
disabitkan, didenda tidak melebihi satu juta ringgit atau dipenjarakan
selama tempoh tidak melebihi tiga tahun atau kedua-duanya.

**Penguatkuasaan**

**153.** (1) Jika—

_(a) sesuatu entiti berlesen tidak solven atau berkemungkinan_
menjadi tidak boleh memenuhi kesemua atau mana-mana
obligasinya atau hampir menggantung pembayaran pada
apa-apa takat; atau

_(b) apa-apa entiti berlesen, pegawai utamanya, pegawainya_
atau mana-mana orang seumpamanya yang lain yang
menjalankan perniagaan mengikut cara yang Lembaga
semunasabahnya mempercayai sebagai memudaratkan
kepentingan benefisiari, pelabur, pemiutang atau manamana pihak berkepentingan seumpamanya yang lain;
atau


-----

_Perkhidmatan Kewangan dan Sekuriti Islam Labuan_ 157

_(c) apa-apa entiti berlesen, pegawai utamanya, pegawainya_
atau mana-mana orang seumpamanya yang lain telah
melanggar mana-mana peruntukan Akta ini atau manamana undang-undang bertulis lain yang sedang berkuat
kuasa,

Lembaga boleh—

(A) jika berkenaan, mengenakan terma, syarat, sekatan atau
had baru atau tambahan ke atas operasi entiti berlesen
itu atau mengubah atau membatalkan apa-apa terma,
syarat, sekatan atau had yang telah dikenakan;

(B) menghendaki penyingkiran mana-mana pegawai utama entiti
berlesen, pegawai atau mana-mana orang seumpamanya
yang lain oleh seorang lain yang diluluskan oleh
Lembaga;

(C) melantik seseorang, bagi pihak Lembaga, untuk mengambil
alih kawalan ke atas hal ehwal entiti berlesen itu;
atau

(D) memohon kepada mahkamah bagi suatu perintah untuk
mengambil apa-apa tindakan yang difikirkan perlu oleh
Lembaga untuk melindungi kepentingan benefisiari,
pelabur, pemiutang atau mana-mana pihak berkepentingan
seumpamanya yang lain bagi entiti berlesen itu.

(2) Lembaga boleh membawa tindakan dan memulakan prosiding
bagi menguatkuasakan mana-mana peruntukan Akta ini atau bagi
mendapatkan fi atau jumlah wang lain yang kena dibayar di bawah
Akta ini atau perbelanjaan yang dilakukan oleh Lembaga dalam
urusan menjalankan obligasinya di bawah Akta ini.

**Kuasa untuk mengkompaun**

**154.** (1) Lembaga boleh, dengan keizinan bertulis Pendakwa Raya,
mengkompaunkan apa-apa kesalahan yang dilakukan oleh manamana orang di bawah Akta ini dengan membuat suatu tawaran
bertulis kepada orang itu untuk mengkompaun kesalahan itu atas
pembayaran kepada Lembaga, dalam masa yang ditentukan dalam
tawaran itu, suatu amaun yang tidak melebihi lima puluh peratus
daripada amaun denda maksimum bagi kesalahan itu.


-----

158 _Rang Undang-Undang_

(2) Sesuatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan, tetapi sebelum
apa-apa pendakwaan baginya dimulakan.

(3) Jika amaun yang ditentukan dalam tawaran itu tidak dibayar
dalam masa yang ditentukan dalam tawaran itu atau dalam apaapa tempoh yang dilanjutkan sebagaimana yang diberikan oleh
Lembaga, pendakwaan bagi kesalahan itu boleh dimulakan pada
bila-bila masa selepas itu terhadap orang yang kepadanya tawaran
itu dibuat.

(4) Jika sesuatu kesalahan telah dikompaun di bawah
subseksyen (1), tiada pendakwaan boleh dimulakan selepas itu
berkenaan dengan kesalahan terhadap orang yang kepadanya
tawaran untuk mengkompaun telah dibuat.

(5) Apa-apa wang yang diterima oleh Lembaga di bawah
seksyen ini hendaklah dibayar ke dalam dan menjadi sebahagian
daripada kumpulan wang yang ditubuhkan di bawah seksyen 29
Akta Lembaga Perkhidmatan Kewangan Labuan 1996.

**Penyampaian dokumen**

**155.** (1) Apa-apa dokumen atau notis yang dikehendaki disampaikan
oleh Lembaga kepada sesuatu entiti berlesen, dana bersama Islam,
amanah Islam Labuan, yayasan Islam Labuan, perkongsian terhad
Islam Labuan, perkongsian liabiliti terhad Islam Labuan atau
organisasi kawal selia sendiri Islam boleh disampaikan dengan
meninggalkannya di, atau menghantarnya melalui pos ke pejabat
berdaftar entiti berlesen, dana bersama Islam, amanah Islam
Labuan, yayasan Islam Labuan, perkongsian terhad Islam Labuan,
perkongsian liabiliti terhad Islam Labuan atau organisasi kawal
selia sendiri Islam
.
(2) Jika dokumen atau notis itu telah disampaikan mengikut
subseksyen (1), dokumen atau notis itu disifatkan telah disampaikan
dengan sempurna kepada entiti berlesen, dana bersama Islam,
amanah Islam Labuan, yayasan Islam Labuan, perkongsian terhad
Islam Labuan, perkongsian liabiliti terhad Islam Labuan atau
organisasi kawal selia sendiri Islam.


-----

_Perkhidmatan Kewangan dan Sekuriti Islam Labuan_ 159

**Kuasa Menteri untuk membuat peraturan-peraturan**

**156. Menteri boleh membuat peraturan-peraturan yang menetapkan**
segala perkara dan benda yang dikehendaki oleh Akta ini supaya
ditetapkan atau diperuntukkan bagi menjalankan, atau melaksanakan
sepenuhnya, peruntukan Akta ini.

**Kuasa Menteri untuk mengeluarkan arahan**

**157.** (1) Menteri boleh, atas syor bertulis Lembaga, mengeluarkan
melalui pemberitahuan dalam _Warta,_ suatu arahan—

_(a) yang melarang pembentukan apa-apa perniagaan atau_
aktiviti, termasuk apa-apa kelas perniagaan atau aktivitinya;
atau

_(b) yang mengarahkan apa-apa entiti berlesen, untuk berhenti_
menjalankan perniagaannya atau sebahagian daripada
perniagaannya sama ada dengan serta-merta atau dalam
apa-apa masa sebagaimana yang ditentukan dalam arahan
itu.

(2) Sesuatu arahan yang dibuat di bawah seksyen ini boleh
dibatalkan atau diubah oleh Menteri.

**Kuasa Menteri untuk meminda Jadual**

**158.** (1) Menteri boleh, atas syor Lembaga, dari semasa ke
semasa melalui perintah yang disiarkan dalam Warta, mengubah,
memotong, menambah, menggantikan, atau selainnya meminda
mana-mana Jadual dalam Akta ini dan apabila disiarkan sedemikian,
Jadual itu sebagaimana yang telah diubah, dipotong, ditambah,
digantikan atau selainnya dipinda, hendaklah mempunyai kuat
kuasa dan kesan sepenuhnya dan hendaklah disifatkan menjadi
bahagian penting Akta ini mulai tarikh penyiaran itu, atau dari
apa-apa tarikh yang lebih terkemudian sebagaimana yang ditentukan
dalam perintah itu.

(2) Menteri, dalam mengubah, memotong atau menggantikan
mana-mana Jadual yang disebut dalam subseksyen (1) boleh
mengenakan apa-apa terma dan syarat sebagaimana yang difikirkannya
perlu.


-----

160 _Rang Undang-Undang_

**Kuasa Menteri untuk memberikan pengecualian**

**159.** Menteri boleh, atas syor Lembaga, mengecualikan manamana entiti berlesen yang dikawal selia di bawah Akta ini atau
mana-mana orang atau mana-mana kelas orang atau mana-mana
kelas pemegang lesen atau entiti yang dikawal selia di bawah Akta
ini daripada mana-mana peruntukan Akta ini dan boleh, dalam
memberikan pengecualian sedemikian, mengenakan apa-apa terma
dan syarat sebagaimana yang difikirkan patut oleh Menteri.

**Penyiaran pemberitahuan,** **_Warta_**

**160. Tanpa menjejaskan mana-mana peruntukan lain dalam Akta**
ini, Lembaga hendaklah, sama ada sebagaimana yang diperuntukkan
dengan nyata dalam peruntukan atau jika tiada jangka masa
dinyatakan, dengan secepat yang dapat dilaksanakan, menyiarkan
pemberitahuan termasuk pemberitahuan _Warta tetapi apa-apa_
kelengahan dalam menyiarkan notis sedemikian tidak boleh dengan
apa-apa cara menyentuh kesahan kandungan, pemberitahuan atau
perintah yang dibuat dalamnya.

**Kecualian dan peralihan**

**161.** (1) Semua peraturan, perintah, arahan, pemberitahuan,
pengecualian dan perundangan subsidiari lain, walau apa jua pun
dipanggil, dan semua kelulusan, arahan, keputusan, pemberitahuan,
pengecualian dan tindakan eksekutif lain, walau apa jua pun
dipanggil, dibuat, diberikan atau dilakukan, di bawah atau
mengikut, atau menurut kuasa mana-mana undang-undang yang
berhubungan dengan perkhidmatan kewangan Islam di Labuan
sebelum permulaan kuat kuasa Akta ini hendaklah disifatkan
telah dibuat, diberikan atau dilakukan di bawah, atau mengikut,
atau menurut kuasa, peruntukan yang bersamaan dalam Akta ini,
dan hendaklah terus berkuat kuasa sepenuhnya dan mempunyai
kesan berhubung dengan orang yang kepadanya mereka memohon
sehingga dipinda, dimansuhkan, dihapuskan, dibatalkan atau
digantikan di bawah, mengikut atau menurut kuasa, peruntukan
yang bersamaan dalam Akta ini;


-----

_Perkhidmatan Kewangan dan Sekuriti Islam Labuan_ 161

(2) Tiap-tiap arahan, notis, garis panduan atau pekeliling
yang dikeluarkan oleh Lembaga atau Menteri di bawah manamana undang-undang yang berhubungan dengan perkhidmatan
kewangan Islam di Labuan sebelum permulaan kuat kuasa Akta
ini dan berkuat kuasa dengan serta merta sebelum permulaan kuat
kuasa Akta ini, hendaklah disifatkan telah dikeluarkan dengan
sah di bawah Akta ini berhubung dengan peruntukan tertentu
Akta ini yang bersamaan dengan perkara yang diuruskan dalam
arahan, notis, garis panduan atau pekeliling itu dan hendaklah
terus berkuat kuasa sepenuhnya dan mempunyai kesan sehingga
ia dipinda, dihapuskan atau dimansuhkan di bawah Akta ini;

(3) Mana-mana permohonan bagi sesuatu kelulusan atau keizinan,
atau bagi apa-apa maksud lain jua pun atau apa-apa rayuan yang
berhubungan dengan permohonan itu yang dibuat oleh mana-mana
orang kepada Menteri atau kepada Lembaga di bawah mana-mana
undang-undang yang berhubungan dengan perkhidmatan kewangan
Islam di Labuan sebelum permulaan kuat kuasa Akta ini, dan
masih belum selesai sebaik sebelum permulaan kuat kuasa Akta
ini, hendaklah, jika terdapat peruntukan yang bersamaan dalam
Akta ini, diuruskan seolah-olah ia dibuat di bawah peruntukan itu
dan, jika tiada terdapat peruntukan yang bersamaan dalam Akta
ini, permohonan atau rayuan itu hendaklah luput pada permulaan
kuat kuasa Akta ini;

(4) Semua transaksi atau urusan yang disempurnakan atau
dibuat dengan sah, dan semua urusan yang dilakukan dengan sah,
di bawah atau mengikut mana-mana undang-undang bertulis yang
berhubungan dengan perkhidmatan kewangan Islam di Labuan
sebelum permulaan kuat kuasa Akta ini oleh seseorang yang
diluluskan atau didaftarkan di bawah mana-mana undang-undang
bertulis yang berhubungan dengan perkhidmatan kewangan Islam
di Labuan sebelum permulaan kuat kuasa Akta ini, dengan manamana orang lain, hendaklah disifatkan sebagai telah disempurnakan,
dibuat atau dilakukan menurut undang-undang dan sah, di bawah
dan mengikut Akta ini, dan oleh yang demikian, apa-apa hak
atau liabiliti di bawah transaksi atau urusan itu, sebaik sebelum
permulaan kuat kuasa Akta ini, hendaklah disifatkan terus menurut
undang-undang dan sah di bawah Akta ini.

(5) Semua prosiding undang-undang, sama ada sivil atau jenayah
dan perjanjian, kontrak atau mana-mana perkiraan yang mengikat
di sisi undang-undang lain yang dibuat oleh Lembaga, sebelum
permulaan kuat kuasa Akta Lembaga Perkhidmatan Kewangan
Labuan (Pindaan) 2008 [Akta A], hendaklah disifatkan telah dibuat
oleh Lembaga.


-----

162 _Rang Undang-Undang_

(6) Bagi mengelakkan keraguan, perubahan nama Lembaga
tidak boleh menyentuh identiti Lembaga atau apa-apa hak atau
kewajipan Lembaga atau menjadikan cacat apa-apa prosiding
oleh atau terhadap Lembaga, dan mana-mana prosiding undangundang yang boleh diteruskan atau dimulakan oleh atau terhadap
Lembaga dengan nama lamanya boleh diteruskan atau dimulakan
oleh atau terhadap Lembaga dengan nama barunya.

(7) Majlis Penasihat Shariah Lembaga yang sedia ada yang
dilantik oleh Lembaga hendaklah disifatkan telah dilantik dengan
sah dan hendaklah terus melaksanakan fungsi yang baginya ia
dilantik sehingga suatu Majlis Penyeliaan Shariah dilantik mengikut
seksyen 6.

(8) Apa-apa garis panduan, arahan, panduan, nasihat, notis atau
pekeliling yang dikeluarkan atau apa-apa perbuatan atau benda
yang dilakukan oleh Lembaga berhubung dengan perniagaan
perbankan Islam Labuan, perniagaan takaful Labuan atau apaapa perniagaan lain yang mematuhi prinsip-prinsip Shariah dan
diselia dan dikawal selia oleh Lembaga hendaklah disifatkan telah
dikeluarkan atau dilakukan dengan sah.

JADUAL PERTAMA

Ruang Pertama Ruang Kedua Ruang Ketiga Ruang
_(orang)_ _(pengarah)_ _(ditubuhkan)_ Keempat
_(peserta)_
Perbadanan seseorang yang diperbadankan pemegang syer
memegang
jawatan sebagai
pengarah
perbadanan itu,
tidak kira apa
jua namanya
dipanggil, dan
termasuklah
seseorang yang
mengikut arahan
atau petunjuknya
pengarah
perbadanan
itu biasanya
bertindak dan
seorang pengarah
silih ganti atau
gantian


-----

_Perkhidmatan Kewangan dan Sekuriti Islam Labuan_ 163

Ruang Pertama Ruang Kedua Ruang Ketiga Ruang
_(orang)_ _(pengarah)_ _(ditubuhkan)_ Keempat
_(peserta)_
Koperasi seorang anggota didaftarkan, anggota
lembaga atau diperbadankan
badan pengelola atau selainnya
lain koperasi wujud di sisi
itu, tidak kira undang-undang
apa jua namanya sebagai suatu
dipanggil, koperasi
koperasi itu


Badan seorang anggota
berkanun lembaga,
jawatankuasa,
majlis atau badan
pengelola lain,
itu, tidak kira
apa jua namanya
dipanggil


kewujudannya di
bawah undangundang yang
menubuhkan,
melantik atau
membentuknya


pemegang
syer atau,
jika badan
berkanun
itu tidak
mempunyai
modal syer,
seseorang
yang secara
keseluruhan,
berasingan
atau bersesama
dengan orang
lain yang
memiliki badan
berkanun itu

berasingan
atau bersesama
dengan orang
lain yang
mempunyai
badan
berkanun itu


Perkongsian pekongsi pembentukannya pekongsi


Perkongsian pekongsi am
terhad (atau orang
yang memegang
peranan yang
serupa)


pembentukannya
atau jika
pendaftaran atau
bentuk perekodan
atau pengiktirafan
lain dikehendaki
sebelum aktiviti
atau perniagaan
boleh dimulakan
menurut
undang-undang,
pendaftaran,
perekodan atau
pengiktirafan
undangundangnya di
bawah undangundang yang
terpakai


pekongsi


-----

164 _Rang Undang-Undang_

Ruang Pertama Ruang Kedua Ruang Ketiga Ruang
_(orang)_ _(pengarah)_ _(ditubuhkan)_ Keempat
_(peserta)_
Perkongsian pekongsi pembentukannya pekongsi
liabiliti terhad ditetapkan (atau atau jika terhad
orang yang pendaftaran atau
memegang bentuk perekodan
peranan yang atau pengiktirafan
serupa) lain dikehendaki

sebelum aktiviti
atau perniagaan
boleh dimulakan
menurut
undang-undang,
pendaftaran,
perekodan atau
pengiktirafan
undangundangnya di
bawah undangundang yang
terpakai


Pemunyaan pemunya tunggal jika pendaftaran
tunggal atau bentuk
perekodan atau
pengiktirafan
lain dikehendaki
sebelum aktiviti
atau perniagaan
boleh dimulakan
menurut
undang-undang,
pendaftaran,
perekodan atau
pengiktirafan
undangundangnya di
bawah undangundang yang
terpakai


pemunya
tunggal


-----

_Perkhidmatan Kewangan dan Sekuriti Islam Labuan_ 165


Ruang Pertama Ruang Kedua Ruang Ketiga Ruang
_(orang)_ _(pengarah)_ _(ditubuhkan)_ Keempat
_(peserta)_
Mana-mana mana-mana orang jika pendaftaran anggota tidak
badan, yang mempunyai atau bentuk kira apa jua
persatuan atau arahan atau perekodan atau namanya
kumpulan kawalan ke pengiktirafan dipanggil
orang lain atas pengurusan lain dikehendaki bagi badan,
sama ada hal ehwal atau sebelum aktiviti persatuan atau
diperbadankan perniagaannya atau perniagaan kumpulan itu
atau tidak boleh dimulakan
diperbadankan menurut

undang-undang,
pendaftaran,
perekodan atau
pengiktirafan
undang-undangnya
di bawah undangundang yang
terpakai

JADUAL KEDUA

Persatuan Profesional yang diiktiraf berhubung dengan kelayakan aktuari

[Subseksyen 2(1)]

Institut Aktuari di England

Fakulti Aktuari di Scotland

Pertubuhan Aktuari di Amerika Syarikat

Institut Aktuari Kanada

Institut Aktuari Australia


-----

166 _Rang Undang-Undang_

JADUAL KETIGA

Maklumat kewangan, statistik dan maklumat yang hendaklah dikemukakan
kepada Lembaga

**Bahagian A: Pemegang lesen bank Islam**

[Seksyen 74]

(a) Penyata kewangan

Dalam masa enam bulan selepas penutupan setiap tahun kewangan pemegang
lesen bank Islam, atau apa-apa tempoh lanjut sebagaimana yang diluluskan
oleh Lembaga, pemegang lesen bank Islam hendaklah mengemukakan kepada
Lembaga, berkenaan dengan keseluruhan operasi perniagaannya dalam, dari
dan melalui Labuan, dua salinan setiap kunci kira-kira tahunan terauditnya
yang terakhir, akaun untung rugi, suatu pernyataan yang menyatakan sumber,
penguntukan dan penggunaan dananya dan laporan juruaudit.

(b) Statistik dan maklumat

(1) Tiap-tiap pemegang lesen bank Islam, pada apa-apa kekerapan sebagaimana
yang ditentukan oleh Lembaga dari semasa ke semasa, mengemukakan kepada
Lembaga, suatu pernyataan yang menunjukkan aset dan liabiliti pemegang
lesen bank Islam itu berhubung dengan perniagaan perbankan Islam Labuan
atau perniagaan perbankan pelaburan Islam Labuannya, mengikut mana-mana
yang berkenaan, di Labuan.

(2) Suatu pernyataan yang kena dikemukakan di bawah subseksyen (1)
hendaklah termasuk—

_(a) suatu penyata yang menyatakan jumlah amaun kemudahan kredit_
yang diberikan oleh pemegang lesen bank Islam kepada pelanggan
pemegang lesen bank Islam itu sebagaimana yang ditentukan oleh
Lembaga;

_(b) suatu pernyataan yang menentukan kelas, kategori atau perihalan_
kemudahan kredit yang diberikan dan perniagaan atau industri yang
dalamnya pelanggan pemegang lesen bank Islam itu terlibat;

_(c) suatu pernyataan yang menunjukkan bahawa pemegang lesen bank_
Islam telah mematuhi kehendak yang dikenakan ke atasnya oleh
seksyen 74; dan

_(d) apa-apa pernyataan, maklumat, dokumen, statistik atau penyata lain_
sebagaimana yang ditentukan oleh Lembaga.

(3) Walau apa pun subseksyen (2), Lembaga boleh menyiarkan apa-apa
pernyataan yang disatukan, berkenaan dengan apa-apa kategori, kelas atau
perihalan pemegang lesen bank sebagaimana yang difikirkan sesuai oleh
Lembaga, dengan mengagregatkan angka dalam penyata yang dikemukakan
di bawah subseksyen (1):


-----

_Perkhidmatan Kewangan dan Sekuriti Islam Labuan_ 167

Dengan syarat bahawa tiada apa-apa jua dalam subseksyen ini boleh memberi
kuasa kepada Lembaga untuk menetapkan mana-mana pemegang lesen bank
Islam tertentu untuk menjadi suatu kategori, kelas atau perihalan pemegang
lesen bank Islam bagi maksud subseksyen ini.

(4) Jika mana-mana orang dikehendaki oleh atau di bawah Bahagian ini untuk
mengemukakan, mengeluarkan atau memberikan Lembaga apa-apa maklumat,
statistik, penyata atau dokumen, Lembaga boleh menentukan maklumat, statistik,
penyata atau dokumen itu hendaklah dikemukakan, dikeluarkan atau diberikan
dalam apa-apa bentuk dan cara dan dalam apa-apa tempoh atau pada apa-apa
lat tempoh atau masa, yang selaras dengan mana-mana peruntukan Bahagian
ini atau mana-mana peraturan yang dibuat di bawah Akta ini, sebagaimana
yang dinyatakan oleh Lembaga dalam penentuan itu; dan orang itu tidak
boleh mengemukakan, mengeluarkan atau memberikan sebagai benar atau
tepat apa-apa maklumat, statistik, penyata atau dokumen yang diketahuinya,
atau mempunyai sebab untuk mempercayai, sebagai palsu, tidak tepat dan
mengelirukan.

**Bahagian B: Pemegang lesen takaful**

[Seksyen 86]

(a) **Penyata Kewangan**

(1) Tiap-tiap pengendali takaful Labuan hendaklah, dalam tempoh enam
bulan selepas penutupan setiap tahun kewangan atau apa-apa tempoh lanjut
sebagaimana yang diluluskan oleh Lembaga, mengemukakan kepada Lembaga,
berkenaan dengan keseluruhan operasi takaful Labuannya yang dijalankan
dalam atau dari Labuan, empat salinan setiap kunci kira-kira tahunan teraudit,
akaun untung rugi, akaun hasilnya dan, berkenaan dengan perniagaan takaful
keluarga, suatu laporan yang menyatakan penilaian aktuari mengenai aset dan
liabilitinya sebagaimana yang diluluskan mengikut dokumen konstituennya.

(2) Tiap-tiap pengendali takaful Labuan hendaklah mengemukakan kepada
Lembaga empat salinan setiap dokumen yang disebut dalam subseksyen (1)
sebagaimana yang diluluskan mengikut dokumen konstituennya dengan secepat
yang dapat dilaksanakan selepas mendapat kelulusan itu.

(3) Tiap-tiap pengendali takaful Labuan yang merupakan suatu syarikat Labuan
asing hendaklah, sebagai tambahan kepada penyata kewangan yang dikehendaki
dikemukakan kepada Lembaga di bawah subseksyen (1), mengemukakan juga
pada setiap tahun suatu salinan diperakui kunci kira-kira tahunan terauditnya
yang terakhir berkenaan dengan keseluruhan operasinya di dalam dan di luar
Labuan dalam masa tiga bulan setelah kunci kira-kira itu difailkan dengan
pihak berkuasa pengawalseliaan di negara penubuhan atau asalnya.

(4) Tiap-tiap pengurus takaful Labuan berlesen, pengurus pengunderaitan
takaful Labuan berlesen dan broker takaful Labuan berlesen hendaklah, dalam
masa enam bulan selepas penutupan setiap tahun kewangan atau apa-apa
tempoh lanjut sebagaimana yang diluluskan oleh Lembaga, mengemukakan
kepada Lembaga empat salinan setiap satu kunci kira-kira tahunan terauditnya
dan akaun untung ruginya.


-----

168 _Rang Undang-Undang_

(5) Walau apa pun apa-apa peruntukan dalam Akta ini, Lembaga boleh
menghendaki pemegang lesen takaful untuk mengemukakan kepada Lembaga
apa-apa dokumen yang berhubungan dengan operasinya mengikut apa-apa cara
sebagaimana yang ditentukan secara bertulis oleh Lembaga.

**Bahagian C: Syarat Tambahan**

Walau apa pun di atas, Lembaga boleh mengenakan kehendak baru atau
tambahan bagi perkara yang dinyatakan dalam Jadual Ketiga ini.

HURAIAN

Rang Undang-Undang ini bertujuan untuk mengadakan peruntukan bagi
pelesenan dan pengawal seliaan perkhidmatan kewangan Islam dan sekuriti
di Labuan dan bagi perkara lain yang berhubungan.

BAHAGIAN I

2. Bahagian I Rang Undang-Undang mengandungi perkara permulaan.

3. _Fasal 1 mengandungi tajuk ringkas dan kuasa Menteri untuk menetapkan_
tarikh permulaan kuat kuasa yang berlainan bagi peruntukan yang berlainan
dalam Akta yang dicadangkan.

4. _Fasal 2 mentakrifkan beberapa perkataan dan ungkapan tertentu yang_
digunakan dalam Akta yang dicadangkan.

5. _Fasal 3 bertujuan untuk memperuntukan bahawa Akta yang dicadangkan_
hendaklah ditadbirkan oleh Lembaga tertakluk kepada arahan dan kawalan am
Menteri.

6. _Fasal 4 bertujuan untuk mengadakan peruntukan keperluan bagi orang_
yang layak dan sesuai untuk memegang jawatan sebagai pengarah, pegawai
prinsipal atau pegawai amanah sesuatu entiti berlesen.

7. _Fasal 5 bertujuan untuk menghendaki mana-mana orang yang dilesenkan_
di bawah Akta ini untuk menjalankan apa-apa aktiviti di bawah Akta ini hanya
dalam, dari atau melalui Labuan melainkan jika dibenarkan selainnya oleh
Lembaga dari semasa ke semasa.

BAHAGIAN II

8. _Fasal 6 bertujuan untuk mengenakan ke atas mana-mana orang yang_
menjalankan apa-apa aktiviti di bawah Akta bagi memastikan bahawa aktiviti
itu hendaklah mematuhi prinsip-prinsip Syariah.


-----

_Perkhidmatan Kewangan dan Sekuriti Islam Labuan_ 169

9. Fasal 7 bertujuan untuk mengadakan peruntukan bagi penubuhan Majlis
Penyeliaan Shariah untuk menentukan perkara Hukum Syarak bagi maksud
perniagaan yang dijalankan di Labuan. Ia juga membolehkan Lembaga
menentukan terma rujukan dan fungsi Majlis Penyeliaan Shariah.

10. _Fasal 8 bertujuan untuk mengadakan peruntukan bagi fungsi Majlis_
Penyeliaan Shariah yang antara lainnya adalah untuk mengeluarkan keputusan
apabila rujukan dibuat kepadanya dan untuk memberi nasihat mengenai apaapa isu Shariah yang berhubungan dengan perniagaan di Labuan. Ia juga
membolehkan Lembaga menentukan apa-apa fungsi lain Majlis Penyeliaan
Shariah.

11. _Fasal 9 menyatakan kehendak yang berhubungan dengan kuasa Majlis_
Penyeliaan Shariah dalam mengeluarkan keputusan apabila rujukan dibuat
kepadanya.

12. _Fasal 10 memperkatakan perlantikan anggota Majlis Penyeliaan Shariah_
yang hendaklah terdiri daripada orang yang layak sebagaimana yang ditakrifkan
dalam _fasal 2._

13. _Fasal 11 bertujuan membenarkan mahkamah atau penimbang tara dalam_
memperkatakan perkara Shariah dalam apa-apa prosiding yang berhubungan
dengan perniagaan di Labuan untuk mengambil kira apa-apa garis panduan,
arahan, notis penasihat atau pekeliling yang dikeluarkan oleh Lembaga atau
untuk merujuk perkara itu kepada Majlis Penyeliaan Shariah.

BAHAGIAN III

14. _Fasal 12 mengandungi takrif beberapa ungkapan yang digunakan dalam_
Bab yang dicadangkan.

15. _Fasal 13 menyatakan prinsip am bahawa semua tawaran untuk permohonan_
beli atau pembelian atau pelawaan untuk memohon beli atau membeli sekuriti
hanya boleh dibuat dengan kebenaran bertulis Lembaga terlebih dahulu dan
dengan pengendorsan penasihat Syariah dengan cara permohonan kepada
Lembaga. Walau bagaimanapun, ia juga mengadakan peruntukan bagi keadaan
yang tawaran atau pelawaan yang berhubungan dengan sekuriti boleh dibuat
tanpa kelulusan Lembaga dan menyatakan kehendak lain yang berhubungan
dengan tawaran dan pelawaan itu.

16. _Fasal 14 mengenakan liabiliti kerana pernyataan palsu atau mengelirukan_
berhubung dengan permohonan bagi kelulusan Lembaga di bawah _fasal 13._

17. _Fasal 15_ menghendaki tiap-tiap iklan yang menawarkan, atau menarik
perhatian kepada tawaran atau tawaran yang dicadangkan bagi sekuriti hendaklah
diluluskan oleh Lembaga.

18. _Fasal 16 bertujuan untuk mengadakan peruntukan bagi kehendak_
pendaftaran prospektus berhubung dengan tawaran atau pelawaan sekuriti. Ia
juga menyatakan tatacara bagi pendaftaran itu.


-----

170 _Rang Undang-Undang_

19. _Fasal 17 bertujuan untuk memperuntukkan bahawa jika sesuatu perbadanan_
menerbitkan atau bersetuju untuk menerbitkan kepada mana-mana orang apa-apa
sekuriti, tawaran sekuriti itu hendaklah dibuat melalui suatu syarikat amanah
Labuan, pemegang lesen bank atau pemegang lesen bank Islam yang hendaklah
bertindak sebagai ejen perbadanan itu dan apa-apa dokumen yang mengandungi
tawaran sekuriti Islam hendaklah disifatkan sebagai prospektus.

20. _Fasal 18 bertujuan untuk mengadakan peruntukan bagi kehendak pernyataan_
yang mengandungi keizinan pakar sebelum suatu prospektus mengenai sekuriti
boleh dikeluarkan oleh suatu perbadanan.

21. _Fasal 19 membenarkan seseorang yang mengalami kerugian atau kerosakan_
disebabkan oleh atau dengan bergantung pada pernyataan yang tidak benar
dalam prospektus untuk mendapatkan amaun kerugian atau kerosakan dengan
memulakan prosiding guaman terhadap pengeluar prospektus.

22. _Fasal 20 mengenakan liabiliti jenayah bagi mana-mana pernyataan silap_
dalam prospektus.

23. _Fasal 21 menghendaki sesuatu syarikat amanah Labuan, pemegang lesen_
bank atau pemegang lesen bank Islam dilantik sebagai ejen dalam tawaran
sekuriti.

24. _Fasal 22 melarang pengumpukan atau penerbitan sekuriti melainkan jika_
permohonan beli minimum diterima.

25. _Fasal 23 menghendaki perbadanan yang menawarkan sekuriti menurut_
_fasal 13 untuk meletakkan wang yang diterima sebelum penerbitan atau_
pengumpukan sekuriti ke dalam akaun amanah bagi pemohon sementara
menunggu penerbitan atau pengumpukan sekuriti itu.

26. _Fasal 24 meletak hak pada syarikat Labuan kuasa untuk menerbitkan_
_Sukuk dan tanpa mengehadkan keluasan kuasa itu, fasal ini dengan khususnya_
memperuntukkan jenis tertentu _Sukuk yang boleh diterbitkan. Ia juga dengan_
khususnya memberi kuasa kepada Menteri untuk membuat peraturan-peraturan
mengenai penerbitan _Sukuk._

27. _Fasal 25 mengenakan ke atas syarikat Labuan yang menawarkan_ _Sukuk_
menurut _fasal 13 untuk melantik syarikat amanah Labuan sebagai pemegang_
amanah bagi pemegang _Sukuk dan pelantikan mestilah dibuat dalam_ _Sukuk_
yang ditawarkan atau surat ikatan amanah yang berhubungan dengan _Sukuk_
itu.

28. _Fasal 26 bertujuan untuk mengadakan peruntukan bagi pengecualian dan_
penanggungan rugi pemegang amanah bagi pemegang Sukuk daripada liabiliti
hanya, dalam keadaan jika terma, peruntukan atau waad _Sukuk melepaskan_
pemegang amanah itu daripada liabiliti bagi apa-apa jua yang dilakukan atau
ditinggalkan daripada dilakukan sebelum pelepasan itu diberikan.


-----

_Perkhidmatan Kewangan dan Sekuriti Islam Labuan_ 171

29. _Fasal 27 bertujuan untuk mengadakan peruntukan bagi kewajipan pemegang_
amanah bagi pemegang _Sukuk._

30. _Fasal 28 bertujuan untuk mengadakan peruntukan bagi obligasi pengarah_
sesuatu syarikat peminjam. _Fasal ini menjadikannya suatu kesalahan jika_
pengarah sesuatu syarikat peminjam yang menerbitkan _Sukuk gagal untuk_
menyediakan dan menyerahsimpan dengan Lembaga dan dengan pemegang
amanah pemegang _Sukuk, suatu akaun untung rugi bersama dengan suatu_
pernyataan terperinci mengenai liabiliti yang belum dijelaskan di bawah Sukuk
itu.

31. _Fasal 29 bertujuan untuk mengadakan peruntukan bagi obligasi sesuatu_
syarikat penjamin untuk memberikan maklumat yang berhubungan dengannya
apabila diminta oleh syarikat peminjam melalui notis secara bertulis. Sesuatu
syarikat penjamin dan tiap-tiap pegawai syarikat itu yang gagal mematuhi
permintaan ini melakukan suatu kesalahan.

32. _Fasal 30 mengadakan peruntukan bagi pembayaran balik apa-apa wang_
yang diterima oleh syarikat peminjam sebagai respons kepada tawaran atau
pelawaan _Sukuk apabila berlakunya kejadian tertentu._

33. _Fasal 31 melarang sesuatu syarikat Labuan daripada menerima atau_
menyimpan permohonan beli _Sukuk yang diterbitkan melebihi amaun yang_
diterbitkan sebagaimana yang didedahkan dalam prospektus itu melainkan jika
syarikat itu telah menyatakan dalam prospektus itu bahawa ia dengan nyata
mempunyai hak untuk menerima atau menyimpan permohonan beli lebihan
dan bahawa ia telah menyatakan suatu had ke atas amaun permohonan beli
lebihan itu yang boleh diterima atau disimpan.

BAHAGIAN IV

34. _Fasal 32 mengandungi takrif beberapa ungkapan yang digunakan dalam_
Bahagian yang dicadangkan.

35. _Fasal 33 membenarkan dana awam Islam swasta untuk menjalankan_
perniagaan, mengatur atau mengawal selia urusannya dengan memperuntukkan
bahawa notis bertulis menyatakan butir-butir skop dan jenis perniagaannya
diberikan kepada Lembaga.

36. _Fasal 34 menghendaki dana awam Islam swasta untuk memberikan_
maklumat memorandum atau dokumen tawaran yang lain berkenaan dengan
perniagaan dan urusannya.

37. _Fasal 35 mengecualikan Lembaga, pegawai atau pekerjanya daripada_
menanggung akibat kesalahan atau peninggalan dalam maklumat memorandum
atau dokumen tawaran yang lain yang diberikan oleh dana awam Islam.

38. _Fasal 36 menghendaki dana awam Islam untuk mendaftar dengan Lembaga_
sebelum ia boleh menjalankan perniagaan dan membenarkan dana awam Islam
yang telah diberikan penerimaan sementara oleh Lembaga untuk menjalankan
perniagaan dengan syarat ia telah mendapat keizinan daripada Lembaga.


-----

172 _Rang Undang-Undang_

39. _Fasal 37 bertujuan untuk mengadakan peruntukan bagi perincian_
permohonan kepada Lembaga bagi pendaftaran dana awam Islam.

40. _Fasal 38 memberi Lembaga kuasa untuk membenarkan atau menolak_
permohonan bagi pendaftaran dana awam Islam atau penerimaan sementara
suatu dana awam Islam yang dicadangkan.

41. _Fasal 39 bertujuan untuk mengadakan peruntukan mengenai prosedur_
pendaftaran bagi dana awam Islam.

42. _Fasal 40 bertujuan untuk memperuntukkan bahawa dana awam Islam_
berdaftar hendaklah menyerah simpan prospektus kepada Lembaga sebelum ia
boleh menawarkan sekuriti dan penyerahsimpan prospektus hendaklah memgikut
_fasal 16._

43. _Fasal 41 bertujuan untuk memperuntukkan remedi kepada pelabur_
berkenaan dengan salah nyataan oleh dana awam Islam berkaitan dengan
prospektusnya.

44. _Fasal 42 menyenaraikan had masa bagi suatu tindakan di bawah_
_fasal 41._

45. _Fasal 43 menghendaki setiap dana awam Islam berdaftar yang menjalankan_
perniagaan di luar Labuan di bawah undang-undang atau bidang kuasa manamana kerajaan yang diiktiraf untuk memfailkan sijil pematuhan dalam tempoh
sembilan puluh hari dari penghujung tahun kewangannya atau sijil pematuhan
daripada pihak berwibawa yang bertanggungjawab mengatur dan mengawalselia
perjalanan perniagaannya dalam kerajaan atau bidang kuasa yang diiktiraf.

46. _Fasal 44 tidak menetapkan kehendak untuk berdaftar kepada dana awam_
Islam asing yang didaftarkan di bawah undang-undang mana-mana kerajaan
atau bidang kuasa yang diiktiraf dengan syarat dana awam Islam diurus atau
dikawalselia di Labuan oleh pentadbir dana, penjaja, pemegang amanah atau
pengurus dana, berlesen atau berdaftar di bawah Bahagian IV.

47. _Fasal 45 membenarkan pemegang lesen bank Islam untuk menjalankan_
perniagaan sebagai pengurus dana atau pentadbir dana bagi dana awam
Islam.

48. _Fasal 46_ bertujuan untuk memperuntukkan kewajipan pemegang lesen
bank Islam yang bertindak sebagai pengurus dana atau pentadbir dana awam
bagi dana awam Islam.

49. _Fasal 47 bertujuan untuk memperincikan bahawa kewajipan pengurus_
dana atau pentadbir dana yang diamanahkan pada mereka oleh Akta adalah
sebagai tambahan dan bukan menyimpang daripada kewajipan yang diamanahkan
selainnya di bawah mana-mana undang-undang yang terpakai.

50. _Fasal 48 bertujuan untuk meningkatkan kewajipan statutori pemegang_
lesen bank Islam sebagai pengurus dana bagi memasukkan peruntukan berkenaan
keberkesanan polisi pelaburan bagi memastikan setiap objektif pelaburan klien,
arahan dan sekatan dicapai.


-----

_Perkhidmatan Kewangan dan Sekuriti Islam Labuan_ 173

51. _Fasal 49 bertujuan untuk mengenakan kewajipan kepada pengurus dana_
bagi dana awam Islam untuk memisahkan aset klien dengan mengekalkan
suatu akaun amanah klien yang berasingan.

52. _Fasal 50 memperuntukkan mengenai kriteria kelayakan pemegang amanah_
atau penjaga bagi dana awam Islam.

53. _Fasal 51 bertujuan untuk memperincikan bahawa kewajipan pemegang_
amanah dan atau penjaga dan pengarah mereka yang dikenakan ke atas
mereka oleh Akta adalah sebagai tambahan dan bukan menyimpang daripada
kewajipan yang diamanahkan selainnya di bawah mana-mana undang-undang
yang terpakai.

54. _Fasal 52 bertujuan untuk menghendaki mana-mana pemegang lesen bank_
Islam yang bertindak samada sebagai pengurus dana, atau sebagai penjaga atau
pemegang amanah dana awam Islam, menjadi orang yang berbeza dan tidak
saling bergantungan dengan satu sama lain.

55. _Fasal 53 bertujuan untuk mengadakan peruntukan bagi daftar untuk_
dana persendirian Islam, dana awam Islam, pengurus dana dan pentadbir dana
sesuatu dana awam Islam untuk disimpan oleh Lembaga. Ia juga mengadakan
bagi jenis maklumat yang dikehendaki disimpan dalam daftar itu.

56. _Fasal 54 bertujuan untuk menghendaki tiap-tiap dana awam Islam untuk_
menyimpan akaun dan rekod yang mencukupi selepas berakhirnya setiap
tahun kewangan dan akaun dan rekod itu adalah tertakluk kepada audit. Ia
juga menghendaki dana awam Islam berdaftar untuk mengadakan akaun,
rekod dan laporan juruaudit mengenai audit akaun itu dan rekod bagi maksud
pemeriksaan.

BAHAGIAN V

57. _Fasal 55 bertujuan untuk mentakrifkan “pemegang lesen sekuriti Islam”_
sebagai seorang yang memberikan perkhidmatan nasihat pelaburan atau
perkhidmatan pentadbiran berkenaan dengan sekuriti bagi maksud pelaburan
bagi mendapatkan suatu balasan berharga.

58. _Fasal 56 bertujuan untuk melarang mana-mana orang daripada menjalankan_
perniagaan sebagai pemegang lesen sekuriti Islam melainkan jika ia merupakan
syarikat Labuan dan dilesenkan di bawah Akta ini sebagai pemegang lesen
sekuriti Islam.

59. _Fasal 57 bertujuan untuk membuat peruntukan mengenai tatacara_
permohonan bagi mendapatkan lesen pemegang lesen sekuriti Islam. Tatacara
ini menghendaki permohonan dibuat kepada Lembaga dalam borang yang
dinyatakan oleh Lembaga disertakan dengan fi permohonan, butir-butir
kemudahan kewangan dan pentadbiran pemohon, penyataan yang mengandungi
butir-butir pemohon dan maklumat atau dokumen yang dikehendaki oleh
Lembaga bagi maksud menentukan permohonan itu.


-----

174 _Rang Undang-Undang_

60. _Fasal 58 bertujuan untuk memberi Lembaga kuasa untuk memberikan_
atau menolak permohonan bagi suatu lesen pemegang lesen sekuriti Islam
sementara _fasal 59 bertujuan untuk memperuntukkan bentuk lesen pemegang_
lesen sekuriti Islam.

BAHAGIAN VI

61. _Fasal 60 bertujuan untuk mentakrifkan perkataan dan ungkapan tertentu_
yang digunakan dalam Bahagian yang dicadangkan yang berhubungan dengan
perniagaan bank Islam Labuan.

62. _Fasal 61 bertujuan untuk menjelaskan bahawa tiada seorang pun boleh_
menjalankan perniagaan perbankan Islam Labuan selain daripada perniagaan
pelaburan perbankan Islam Labuan melainkan ianya syarikat Labuan atau
syarikat Labuan asing yang ditubuhkan atau didaftarkan bagi maksud tunggal
dan eksklusif untuk menjalankan perniagaan perbankan Islam di suatu lokasi
yang dibenarkan oleh Lembaga atau ia adalah suatu bank Malaysia. _Fasal_
ini juga membuat peruntukan mengenai kehendak lesen untuk menjalankan
perniagaan perbankan Islam Labuan.

63. _Fasal 62 bertujuan untuk menjelaskan bahawa tiada seorang pun boleh_
menjalankan perniagaan pelaburan perbankan Islam Labuan melainkan jika
ia suatu syarikat Labuan atau syarikat Labuan asing yang ditubuhkan atau
didaftarkan bagi maksud tunggal dan eksklusif untuk menjalankan perniagaan
perbankan pelaburan Islam di suatu lokasi yang dibenarkan oleh Lembaga atau
ia adalah suatu bank Malaysia. Fasal ini juga memperuntukkan kehendak sesuatu
lesen bagi menjalankan perniagaan pelaburan perbankan Islam Labuan.

64. _Fasal 63 menghuraikan tatacara bagi permohonan untuk lesen bagi_
menjalankan perniagaan perbankan Islam.

65. _Fasal 64 bertujuan untuk mengadakan peruntukan bagi tatacara permohonan_
lesen untuk menjalankan perniagaan pelaburan perbankan Islam kepada
Lembaga.

66. _Fasal 65_ bertujuan untuk memperuntukkan tatacara bagi permohonan
untuk menjalankan perniagaan kewangan Islam Labuan kepada Lembaga.

67. _Fasal 66 bertujuan untuk menghendaki pemohonan bagi lesen perniagaan_
perbankan Islam Labuan di bawah _fasal 63, perniagaan perbankan pelaburan_
Islam Labuan di bawah _fasal 64, atau perniagaan kewangan Islam Labuan_
di bawah seksyen 66 untuk memberikan maklumat tambahan apabila diminta
oleh Lembaga bagi mereka menentukan kesesuaian pemohon untuk mendapatkan
lesen.

68. _Fasal 67_ memberi Lembaga kuasa untuk memberikan atau menolak
permohonan untuk lesen bagi perniagaan perbankan Islam Labuan di bawah
_fasal 63, perniagaan perbankan pelaburan Islam Labuan di bawah_ _fasal 64_
atau perniagaan kewangan Islam Labuan di bawah fasal 65 dan keputusan itu
hendaklah diberitahu kepada pemohon secara bertulis.


-----

_Perkhidmatan Kewangan dan Sekuriti Islam Labuan_ 175

69. _Fasal 68 bertujuan untuk mengenakan kehendak ke atas penggunaan_
perkataan “bank Islam Labuan” atau “bank pelaburan Islam Labuan” oleh
pemegang lesen bank Islam dan larangan ke atas penggunaan perkataan tersebut
oleh seseorang yang bukan pemegang lesen bank Islam.

70. _Fasal 69_ bertujuan untuk mengenakan suatu obligasi ke atas pemegang
lesen bank Islam yang menjalankan perniagaan perbankan Islam Labuan atau
perniagaan perbankan pelaburan Islam Labuan untuk mengekalkan dana modal
dan pada bila-bila masa mengekalkan dana modalnya untuk mencerminkan
pengekalan nisbah kecukupan modal seperti yang ditentukan oleh Lembaga
dari semasa ke semasa.

71. _Fasal 70 bertujuan untuk mengenakan suatu obligasi ke atas pemegang_
lesen bank Islam untuk mendapatkan kelulusan terlebih dahulu Lembaga sebelum
pindaan atau penggubahan boleh dibuat kepada dokumen konstituennya.

72. _Fasal 71 bertujuan untuk menghendaki Lembaga untuk menyiarkan senarai_
pemegang lesen bank Islam bersama nombor lesen mereka dalam _Warta._

73. _Fasal 72 bertujuan untuk membenarkan suatu pemegang lesen bank Islam_
yang merupakan sebuah syarikat Labuan untuk membuka mana-mana pejabat
lain selain perniagaan utamanya dalam Labuan bagi tujuan memperoleh atau
menubuhkan anak mana-mana subsidiari, dengan persetujuan bertulis Lembaga
terlebih dahulu.

74. _Fasal 73 melarang pemegang lesen bank Islam daripada menerima_
sebarang deposit wang atau pinjaman daripada pendeposit.

75. _Fasal 74_ menghendaki pemegang lesen bank Islam untuk mematuhi
kehendak berkenaan dengan penyata kewangan, statistik dan maklumat kepada
Lembaga.

76. Fasal 75 membenarkan pembayaran berjumlah tidak melebihi lima
ribu ringgit yang ada dalam kredit si mati kepada mana-mana orang tanpa
pengeluaran surat kuasa probet atau surat kuasa mentadbir sekiranya orang
itu boleh mengeluarkan bukti yang cukup mengenai kematian si mati tersebut
dan kelayakannya di bawah undang-undang.

BAHAGIAN VII

77. _Fasal 76 mengandungi beberapa perkataan dan ungkapan yang digunakan_
berkaitan dengan perniagaan takaful Labuan dan aktiviti berkaitan takaful
Labuan.

78. _Fasal 77 bertujuan untuk menghendaki pengendali takaful Labuan yang_
menjalankan perniagaan takaful Labuan menjadi sebuah syarikat Labuan, syarikat
Labuan asing atau cawangan pengendali takaful Malaysia dan memegang lesen
yang sah. Ia juga mengehendaki seseorang yang menjalankan, mengurus niaga
atau mengemukakan dirinya sebagai menjalankan atau mengurus niaga sebagai
pengurus takaful Labuan, pengurus pengunderaitan takaful Labuan atau broker
takaful Labuan yang memegang lesen yang sah.


-----

176 _Rang Undang-Undang_

79. _Fasal 78 mengadakan prosedur permohonan bagi lesen takaful untuk_
menjalankan perniagaan takaful Labuan.

80. _Fasal 79 mengadakan prosedur permohonan bagi lesen takaful untuk_
menjalankan perniagaan aktiviti berkaitan takaful Labuan.

81. _Fasal 80 memberi kuasa Lembaga untuk memberikan atau menolak_
permohonan bagi lesen takaful dan keputusan untuk memberi atau menolak
permohonan hendaklah diberitahu kepada pemohon secara bertulis.

82. _Fasal 81 mengehendaki Lembaga untuk menyiarkan secara tahunan_
senarai semua pemegang takaful Labuan yang sedia ada dan nombor lesen
dalam _Warta._

83. _Fasal 82 bertujuan untuk mengenakan suatu obligasi ke atas pengendali_
takaful Labuanbagi mendapatkan persetujuan Lembaga terlebih dahulu sebelum
pindaan atau penggubalan boleh dilakukan pada dokumen konstituennya.

84. _Fasal 83 bertujuan untuk mengeluarkan suatu obligasi ke atas pengendali_
takaful Labuan yan menjalankan perniagaan takaful keluarga untuk melantik
suatu aktuari secara tahunan dalam tempoh masa tersebut seperti yang ditentukan
oleh Lembaga.

85. _Fasal 84 bertujuan untuk menghendaki pengendali takaful Labuan untuk_
mengekalkan magin kesolvenan seperti yang ditentukan oleh Lembaga.

86. _Fasal 85 bertujuan untuk mengenakan kewajipan ke atas pengendali_
takaful Labuan untuk menyimpan aset bagi apa-apa dana yang ditubuhkan
bagi apa-apa perniagaan takaful keluarga dan perniagaan takaful am berasingan
daripada semua aset lain pengendali takaful Labuan.

87. _Fasal 86 menghendaki pengendali takaful Labuan untuk menyimpan_
akaun berkenaan dengan perniagaan takaful Labuan berasingan. Kehendak
ini juga dikenakan ke atas pengendali takaful Labuan yang merupakan suatu
cawangan pengendali takaful Malaysia.

88. _Fasal 87 bertujuan untuk mengenakan kewajipan ke atas setiap pemegang_
lesen takaful untuk mematuhi kehendak bagi penyerahan penyata kewangan
kepada Lembaga.

89. _Fasal 88 bertujuan untuk membenarkan pemegang lesen takaful yang_
merupakan sebuah syarikat Labuan untuk membuka mana-mana pejabat lain
selain tempat perniagaan utama dalam Labuan bagi tujuan memperoleh atau
menubuhkan mana-mana subsidiari, dengan persetujuan bertulis Lembaga
terlebih dahulu.

90. _Fasal 89 bertujuan untuk mengadakan sekatan ke atas pengendali takaful_
Labuan dalam menjalankan perniagaan takaful.


-----

_Perkhidmatan Kewangan dan Sekuriti Islam Labuan_ 177

91. _Fasal 90 bertujuan untuk mengenakan sekatan dan kewajipan pengurus_
takaful Labuan, pengurus pengunderaitan takaful Labuan dan broker takaful
Labuan.

92. _Fasal 91 mengenakan suatu obligasi pada setiap pengurus takaful Labuan_
untuk menyerahkan kepada lembaga senarai pengendali takaful Labuan yang
pengurus takaful Labuan mengadakan perkhidmatan pentadbiran. Obligasi ini juga
dikenakan ke atas pengurus pengunderaitan takaful Labuan untuk menyerahkan
kepada Lembaga suatu senarai pengendali takaful labuan yang pengurus
pengunderaitan takaful Labuan mengadakan perkhidmatan pengunderaitan.

93. _Fasal 92 menyatakan cara pengendali takaful Labuan mengendalikan_
perniagaannya.

94. _Fasal 93 bertujuan untuk mengadakan bagi rujukan polisi yang bermaksud_
polisi takaful keluarga yang berkaitan dengan nyawa pemegang polisi dan
yang berkaitan dengan kemalangan diri yang dibuat oleh pemunya polisi bagi
bayaran wang polisi kepada keluarganya sendiri apabila kematiannya.

95. _Fasal 94 menyatakan kuasa pemunya polisi yang telah mencapai umur_
18 tahun untuk membuat penamaan orang sebenar untuk menerima wang polisi
yang boleh dibayar apabila kematiannya.

96. _Fasal 95 mengadakan pembatalan penamaan yang dibuat di bawah_
_fasal 94._

97. _Fasal 96 bertujuan untuk mengadakan cara wang polisi patut dibayar_
apabila pemunya polici mati mengikut arahan penamaan yang dibuat di bawah
_fasal 94._

98. _Fasal 97 bertujuan untuk menghendaki pemunya polisi untuk mewujudkan_
amanah bagi faedah penama wang polisi yang boleh dibayar apabila pemunya
polisi mati sekiranya penama ialah pasangan, anak atau ibubapanya. Ia juga
menghendaki cara di mana amanah patut diadakan.

99. _Fasal 98 bertujuan untuk menjelaskan bahawa penama, selain penama_
di bawah subfasal 94(1), hendaklah menerima wang polisi sebagai wasi dan
semata-mata sebagai benefisiari.

100. _Fasal 99 bertujuan untuk mengadakan kehendak untuk diikuti di mana_
wang polisi disandarkan sebagai cagaran atau diserahkan kepada seseorang.

101. Fasal 100 bertujuan untuk mengadakan bayaran wang polisi di mana
tiada penamaan.

102. Fasal 101 bertujuan untuk mengadakan bayaran wang polisi kepada orang
yang tidak kompeten untuk kontrak.

103. Fasal 102 bertujuan untuk mengadakan pembahagian wang polisi dalam
perjalanan pentadbiran yang sewajarnya.


-----

178 _Rang Undang-Undang_

104. Fasal 103 mengadakan bahawa peruntukan Bab ini berkenaan dengan
polisi hendaklah mengatasi apa-apa perkara tidak konsisten dengan atau
bertentangan dengan mana-mana undang-undang bertulis yang lain.

105. Fasal 104 mengadakan tatacara penggulungan pengendali takaful
Labuan.

BAHAGIAN VIII

106. Fasal 105 mengadakan bahawa penubuhan amanah Islam Labuan hendaklah
mengikut Akta Amanah Labuan 1996.

107. _Fasal 106 mengenakan obligasi ke atas pemegang amanah sesuatu_
amanah Islam Labuan berhubung dengan aset amanah Islam Labuan itu.

BAHAGIAN IX

108. _Fasal 107 memperuntukkan bahawa penubuhan sesuatu yayasan Islam_
Labuan hendaklah mengikut Akta Yayasan Islam Labuan 2009.

109. _Fasal 108, 109 dan 110 bertujuan untuk membuat peruntukan mengenai_
tujuan dan maksud, piagam dan aset sesuatu yayasan Islam Labuan yang
hendaklah mematuhi prinsip Shariah.

BAHAGIAN X

110. _Fasal 111 bertujuan untuk membuat peruntukan mengenai penubuhan_
perkongsian terhad Islam Labuan dan perkongsian liabiliti terhad Islam Labuan
yang hendaklah mengikut Akta Perkongsian Terhad Labuan dan Perkongsian
Liabiliti Terhad Labuan 2009.

111. _Fasal 112 menghendaki supaya tujuan dan maksud perjanjian perkongsian_
terhad Islam Labuan dengan perkongsian liabiliti terhad Islam Labuan hendaklah
mematuhi prinsip Shariah.

BAHAGIAN XI

112. _Fasal 113 memperuntukkan perisytiharan atau pengiktirafan sesuatu_
perbadanan atau organisasi sebagai suatu organisasi kawal selia sendiri Islam.
_Fasal 114 sehingga_ _122 memperkatakan, antara lain, kuasa Lembaga ke atas_
suatu organisasi kawal selia sendiri Islam dan penamatan atau pembatalan
status organisasi kawal selia sendiri Islam.

BAHAGIAN XII

113. _Fasal 123 bertujuan untuk memperuntukkan peruntukan am mengenai_
rayuan terhadap penolakan permohonan untuk lesen atau pendaftaran dan rayuan
terhadap pembatalan lesen atau pendaftaran di bawah Akta yang dicadangkan.
Pindaan itu selanjutnya memperuntukkan bahawa keputusan rayuan itu adalah
tidak muktamad dan boleh disahkan, diubah dan diakaskan oleh menteri.


-----

_Perkhidmatan Kewangan dan Sekuriti Islam Labuan_ 179

114. _Fasal 124 memperuntukkan keadaan yang di bawahnya Lembaga boleh_
membatalkan apa-apa persetujuan, lesen atau pendaftaran yang dibuat di bawah
Akta yang dicadangkan.

115. _Fasal 125 menghuraikan tatacara pembatalan apa-apa lesen dan_
pendaftaran yang dibuat di bawah _fasal 124._

116. _Fasal 126 memperuntukkan tatacara penyerahan balik lesen oleh sesuatu_
pemegang lesen bank Islam atau pemegang lesen takaful sementara _fasal 127_
menjelaskan akibat daripada pembatalan lesen dan pendaftaran di bawah fasal
_125 dan penyerahan balik lesen di bawah_ _fasal 126._

117. _Fasal 128 memperuntukkan pemindahan milik perniagaan daripada_
pemindah kepada penerima pindahan jika pemindahan milik itu terjejas oleh
sesuatu skim.

118. _Fasal 129 melarang Lembaga daripada meluluskan apa-apa permohonan_
untuk apa-apa lesen melainkan jika matlamat dan operasi perniagaan yang
ingin dijalankan oleh pemohon itu mematuhi prinsip Shariah.

119. _Fasal 130 menghendaki pemegang lesen sekuriti Islam dan pengurus_
dana melantik orang yang layak untuk menganggotai lembaga penasihat Shariah
dalaman mereka.

120. _Fasal 131 mengandungi peruntukan mengenai pelantikan penasihan_
Shariah bagi amanah Islam Labuan, yayasan Islam Labuan dan perkongsian
terhad Islam Labuan atau perkongsian liabiliti terhad Islam Labuan.

121. _Fasal 132 bertujuan untuk menghendaki lembaga penasihat Shariah_
dalaman bagi sesuatu pemegang lesen bank Islam, pemegang lesen sekuriti
Islam dan pengurus dana yang dikawal selia di bawah Akta yang dicadangkan
untuk menjalankan kajian semula tahunan ke atas perniagaan dan operasinya
bagi maksud memastikan sama ada perniagaan dan operasi itu mematuhi prinsip
Shariah.

122. _Fasal 133 memperuntukkan opsyen yang bagi sesuatu pemegang lesen_
bank Islam, pemegang lesen takaful, pemegang lesen sekuriti Islam dan pengurus
dana yang dikawal sealia di bawah Akta yang dicadangkan untuk mengambil
khidmat seorang yang layak untuk menjalankan kajian semula luaran ke atas
perniagaan atau operasinya.

123. _Fasal 134_ mengenakan obligasi ke atas tiap-tiap pemegang lesen bank
Islam dan pemegang lesen takaful untuk menjalankan audit dalaman ke atas
buku dan operasinya sebagaimana yang dinyatakan oleh Lembaga dari semasa
ke semasa.

124. _Fasal 135 menghendaki pelantikan juruaudit luaran oleh tiap-tiap entiti_
berlesen untuk menjalankan audit ke atas akaun entiti berlesen itu.

125. _Fasal 136 memperuntukkan sistem pembayaran di bawah Akta yang_
dicadangkan.


-----

180 _Rang Undang-Undang_

126. _Fasal 137 menghendaki pengakaunan atau rekod lain disimpan dengan_
sepatutnya oleh entiti berlesen.

127. _Fasal 138 memberi Lembaga atau pihak berkuasa penyeliaan dalam_
negeri bagi sesuatu entiti berlesen kuasa untuk meneliti dan memeriksa buku
atau dokumen, akaun dan transaksi lain mana-mana entiti berlesen.

128. _Fasal 139 memperuntukkan peruntukan kerahsiaan berkenaan dengan_
rekod, buku, daftar, surat-menyurat atau dokumen, bahan atau maklumat
mengenai kumpulan wang bersama Islam, mana-mana pelanggan pemegang
lesen bank Islam di bawah Bahagian VI, mana-mana pemunya polisi di bawah
Bahagian VII, sesuatu organisasi kawal selia sendiri Islam dan mana-mana
entiti berlesen di bawah Akta yang dicadangkan.

129. _Fasal 140 memperuntukkan peruntukan kerahsiaan berkenaan dengan_
Majlis Penyelia Shariah.

130. _Fasal 141_ menghendaki tiap-tiap surat cara atau dokumen yang
hendak diserahkan kepada Lembaga hendaklah dalam bahasa kebangsaan atau
bahasa Inggeris atau suatu terjemahan surat cara atau dokumen itu hendaklah
diberikan.

131. _Fasal 142_ dan _143_ masing-masing memperuntukan bahawa tiada apa
pun dalam Akta yang dicadangkan boleh menjejaskan peruntukan Akta Kawalan
Peruntukan Wang 1953 [Akta 17] dan Akta Pasaran Modal dan Perkhidmatan
2007.

132. _Fasal 144_ memperuntukkan syarat pemakaian Akta Syarikat Labuan
1990 dan Akta Syarikat 1965.

133. _Fasal 145 memperuntukkan secara khusus bahawa Akta Lembaga_
Perkhidmatan Kewangan Labuan 1996 hendaklah mengatasi peruntukan Akta
yang dicadangkan sekira berlakunya ketidakselarasan.

134. _Fasal 146 memperuntukkan ketidakpakaian undang-undang tertentu_
bagi pemegang lesen bank Islam dan pemegang lesen takaful.

135. _Fasal 147 memperuntukkan kekebalan Menteri, Lembaga, pegawainya,_
ejennya atau pekhidmatnya dan Majlis Penyelia Shariah atau mana-mana orang
lain yang secara sah bertindak bagi pihak, atau dengan mematuhi arahan
Lembaga, daripada apa-apa tindakan undang-undang.

136. _Fasal 148 memperuntukkan penalti am bagi kesalahan yang dilakukan_
di bawah Akta yang dicadangkan.

137. _Fasal 149 menjelaskan pertalian antara suatu pertubuhan perbandaran_
dan pegawainya berhubung dengan kesalahan.

138. _Fasal 150 membenarkan Lembaga mengenakan fi tahunan dan fi lesen_
berkenaan dengan perkhidmatan yang disediakannya.


-----

_Perkhidmatan Kewangan dan Sekuriti Islam Labuan_ 181

139. _Fasal 151 menghendaki sesuatu permohonan dibuat kepada Lembaga_
untuk mendapatkan arahannya sekiranya tiada borang ditetapkan atau tidak
tatacara dibentangkan berkenaan dengan apa-apa tindakan atau langkah yang
dikehendaki atau dibenarkan dilakukan atau diambil di bawah Akta yang
dicadangkan.

140. _Fasal 152 memperuntukkan kesalahan salah nyataan._

141. _Fasal 153 membuat peruntukan mengenai penguatkuasaan peruntukan di_
bawah Akta yang dicadangkan oleh Lembaga jika ia membenarkan Lembaga
untuk membawa tindakan atau memulakan prosiding.

142. _Fasal 154 memperuntukkan kuasa Lembaga untuk mengkompaun kesalahan_
di bawah Akta yang dicadangkan dengan keizinan Pendakwa Raya.

143. _Fasal 155 mengandungi peruntukan berhubung dengan penyampaian_
dokumen di bawah Akta yang dicadangkan.

144. _Fasal 156_ bertujuan untuk memberi Menteri kuasa untuk membuat
peraturan-peraturan di bawah Akta yang dicadangkan sementara _fasal 157_
memberi Menteri kuasa untuk mengeluarkan arahan mengenai syor bertulis
Lembaga melalui pemberitahuan dalam _Warta._

145. _Fasal 158 memperuntukkan kuasa Menteri untuk meminda Jadual dalam_
Akta yang dicadangkan sementara _fasal 159_ memberi Menteri kuasa untuk
memberikan pengecualian atau apa-apa terma dan syarat yang difikirkan patut
oleh Menteri.

146. _Fasal 160 memperuntukkan cara yang mengikutnya sesuatu pemberitahuan_
hendaklah disiarkan dalam _Warta di bawah Akta yang dicadangkan._

147. _Fasal 161 memperkatakan peruntukan kemahiran dan peralihan._

_IMPLIKASI KEWANGAN_

Rang Undang-Undang ini tidak akan melibatkan kerajaan dalam apa-apa
perbelanjaan wang tambahan.

[PN(U[2]) 2676]


-----

