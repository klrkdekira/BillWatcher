---
Year: 2019
Bill: D.R.29/2019 - RUU Mata Wang 2019 (Lulus)
Title: D.R.29/2019 - RUU Mata Wang 2019 (Lulus)
Download URL: https://www.parlimen.gov.my/files/billindex/pdf/2019/D.R%2029_2019%20-%20bm.pdf
URL: https://www.parlimen.gov.my/files/billindex/pdf/2019/D.R%2029_2019%20-%20bm.pdf
---
---
Reading:
D.R.29/2019
Bacaan Pertama Pada:07/10/2019
Bacaan Kedua Pada:03/12/2019
Dibentang Oleh:YB Dato' Ir. Haji Amiruddin Bin Haji Hamzah – Tim. Menteri Kewangan
Diluluskan Pada:03/12/2019
Dibentang Oleh:YB Dato' Ir. Haji Amiruddin Bin Haji Hamzah – Tim. Menteri Kewangan
---

_Mata Wang 2019_ 1

**D.R. 29/2019**

RANG UNDANG-UNDANG MATA WANG 2019

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

3. Orang yang diisytiharkan sebagai institusi kewangan

4. Kuasa dan fungsi Bank

Bahagian II

KUASA YANG BERHUBUNGAN DENGAN MATA WANG

5. Bank menjadi pihak berkuasa tunggal untuk mengeluarkan mata wang

6. Pencetakan dan penempaan mata wang di bawah kuasa Bank

7. Pengeluaran, pengeluaran semula dan pertukaran mata wang di pejabat,
dsb., yang ditubuhkan oleh Bank

8. Bank bertanggungan bagi nilai muka mata wang

9. Denominasi dan bentuk mata wang

10. Sah diperlakukan

11. Jualan mata wang

12. Penyimpanan selamat mata wang yang belum dikeluarkan, dsb.

13. Kuasa memanggil balik mata wang

14. Penarikan mata wang

15. Pelupusan mata wang atau instrumen pencetakan dan penempaan

16. Pembayaran balik mata wang yang hilang, dicuri atau tidak sempurna

17. Pemeliharaan kualiti dan integriti mata wang


-----

_Rang Undang-Undang_

Bahagian III

KESALAHAN YANG BERHUBUNGAN DENGAN MATA WANG

_Fasal_

18. Larangan mengeluarkan, mencetak atau menempa mata wang

19. Sekatan ke atas penggunaan gambar, lukisan atau reka bentuk mata wang
dalam penerbitan, dsb.

20. Larangan melebur mata wang syiling

21. Had transaksi tunai

22. Ketidakpakaian seksyen 21

Bahagian IV

PERNIAGAAN PEMPROSESAN MATA WANG

23. Perisytiharan perniagaan pemprosesan mata wang

Penggal 1

_Pendaftaran_

24. Larangan menjalankan perniagaan pemprosesan mata wang

25. Permohonan bagi pendaftaran

26. Pendaftaran

27. Tidak boleh didaftarkan

28. Penyiaran senarai pemproses mata wang berdaftar

29. Pembatalan pendaftaran secara sukarela

30. Pembatalan pendaftaran oleh Bank

31. Peluang untuk membuat representasi bagi tindakan di bawah seksyen 30

32. Kesan pembatalan pendaftaran

Penggal 2

_Kewajipan pemproses mata wang berdaftar_

33. Amalan berhemat dan profesional

34. Kewajipan pengarah dan ketua pegawai eksekutif

35. Fi

36. Pemeliharaan kerahsiaan


-----

_Mata Wang 2019_ 3

_Fasal_

37. Penahanan mata wang yang disyaki palsu

38. Bank, pemproses mata wang berdaftar dan institusi kewangan merekodkan
maklumat peribadi orang yang daripadanya mata wang ditahan

39. Mata wang diserahkan dan maklumat dikemukakan, kepada polis

40. Mata wang terus menjadi harta orang yang daripadanya mata wang
ditahan jika mata wang adalah tulen

41. Pengemukaan dokumen atau maklumat

Penggal 3

_Pemeriksaan_

42. Kuasa untuk memeriksa

43. Pemeriksaan orang tertentu

44. Hak bagi akses dan pengemukaan harta, dsb.

45. Kehadiran di hadapan Bank

Bahagian V

PENGUATKUASAAN

Penggal 1

_Tindakan oleh Bank_

46. Kemungkiran

47. Kuasa untuk mengeluarkan arahan

48. Kuasa untuk mengambil tindakan pentadbiran

49. Kesesuaian tindakan

50. Peluang untuk membuat representasi bagi tindakan di bawah seksyen 47
atau 48

51. Rayuan terhadap penalti monetari

Penggal 2

_Tindakan jenayah_

52. Kesalahan oleh orang yang bertindak dalam jawatan rasmi

53. Kesalahan oleh pekerja atau pegawai atau ejen

54. Percubaan, persubahatan dan komplot


-----

_Rang Undang-Undang_

_Fasal_

55. Kesalahan boleh tangkap

56. Pencantuman kesalahan

57. Pengkompaunan kesalahan

58. Pendakwaan

Bahagian VI

AM

59. Wang yang diterima oleh Bank

60. Kuasa untuk membuat peraturan-peraturan

61. Kuasa untuk mengeluarkan standard

62. Kuasa untuk mengeluarkan garis panduan

63. Peruntukan berhubungan dengan kelulusan, standard, spesifikasi, notis,
kehendak, arahan, perintah atau garis panduan

64. Penyiaran tindakan penguatkuasaan

65. Pindaan Jadual

66. Perlindungan terhadap guaman dan prosiding undang-undang

67. Pemakaian seksyen 77 Akta Bank Negara Malaysia 2009, Penggal 2
Bahagian XIV Akta Perkhidmatan Kewangan 2013 dan Penggal 2
Bahagian XV Akta Perkhidmatan Kewangan Islam 2013

68. Pengecualian

Bahagian VII

KECUALIAN DAN PERALIHAN

69. Kecualian

70. Peralihan

Jadual Pertama

Jadual Kedua


-----

_Mata Wang 2019_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pengurusan mata
wang Malaysia, pengawalseliaan perniagaan pemprosesan mata
wang dan aktiviti pemprosesan mata wang dan bagi perkara yang
berkaitan.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Mata Wang 2019.**

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan kuat
kuasa bahagian atau peruntukan yang berlainan dalam Akta ini.


-----

6 _Rang Undang-Undang_

**Tafsiran**

**2.** (1) Dalam Akta ini, melainkan jika konteksnya menghendaki
makna yang lain—

“aktiviti pemprosesan mata wang” ertinya—

_(a) pengisihan mata wang kertas atau mata wang syiling_

mengikut ketulenan atau kualiti; atau

_(b) pembungkusan mata wang kertas atau mata wang syiling_

mengikut kualiti, kuantiti atau denominasi;

“Bank” mempunyai erti yang sama yang diberikan kepadanya
dalam subseksyen 2(1) Akta Bank Negara Malaysia 2009

[Akta 701];

“Gabenor” ertinya Gabenor Bank;

“institusi kewangan” ertinya—

_(a) suatu bank berlesen di bawah Akta Perkhidmatan Kewangan_

2013 [Akta 758], suatu bank Islam berlesen di bawah
Akta Perkhidmatan Kewangan Islam 2013 [Akta 759] dan
suatu institusi yang ditetapkan di bawah Akta Institusi
Kewangan Pembangunan 2002 [Akta 618]; atau

_(b) mana-mana orang yang diisytiharkan sebagai suatu institusi_

kewangan dalam Jadual Pertama;

“instrumen atau bahan” termasuklah—

_(a) yang berhubungan dengan mata wang kertas, filem asal,_

progresif, plat, pruf, dan mata wang kertas yang belum
dicetak, separuh dicetak atau siap dicetak;

_(b) yang berhubungan dengan mata wang syiling, reka bentuk,_

acuan, roda huruf, penebuk, kolar, dai, peralatan kerja,
blok gerigi dan penghurufan, syiling kosong dan mata
wang syiling yang siap ditempa; dan


-----

_Mata Wang 2019_ 7

_(c) apa-apa perkakas, kelengkapan dan jentera yang berhubungan_

dengan pengeluaran, pencetakan atau penempaan mata
wang kertas atau mata wang syiling;

“Jawatankuasa Semakan Penalti Monetari” ertinya Jawatankuasa
Semakan Penalti Monetari yang ditubuhkan di bawah seksyen 238
Akta Perkhidmatan Kewangan 2013;

“komputer” mempunyai erti yang sama yang diberikan kepadanya
dalam seksyen 3 Akta Keterangan 1950 [Akta 56];

“mata wang kertas” ertinya suatu wang kertas yang dikeluarkan
oleh Bank termasuk suatu wang kertas peringatan yang dikeluarkan
oleh Bank untuk, atau bagi memperingati, suatu peristiwa atau
tujuan tertentu;

“mata wang syiling” ertinya suatu syiling yang dikeluarkan oleh
Bank termasuk suatu wang syiling peringatan yang dikeluarkan
oleh Bank untuk, atau bagi memperingati, suatu peristiwa atau
tujuan tertentu;

“Menteri” ertinya Menteri yang dipertanggungkan dengan
tanggungjawab bagi kewangan;

“orang” ertinya mana-mana orang sebenar, perbadanan, badan
berkanun, pihak berkuasa tempatan, pertubuhan, kesatuan sekerja,
koperasi, perkongsian atau mana-mana badan, organisasi, persatuan
atau kumpulan orang lain, sama ada diperbadankan atau yang
tidak diperbadankan dan termasuklah Kerajaan dan mana-mana
Kerajaan Negeri;

“output komputer” ertinya suatu pernyataan atau gambaran,
sama ada dalam bentuk bertulis, bercetak, bergambar, filem,
grafik, akustik atau yang lain—

_(a) yang dikeluarkan oleh suatu komputer;_

_(b) yang ditayangkan pada skrin suatu komputer; atau_

_(c) yang diterjemahkan dengan tepat daripada suatu pernyataan_

atau gambaran yang dikeluarkan dalam bentuk sedemikian;


-----

8 _Rang Undang-Undang_

“pemproses mata wang berdaftar” ertinya seseorang yang
berdaftar di bawah subseksyen 26(1) untuk menjalankan perniagaan
pemprosesan mata wang dan bagi maksud Penggal 3 Bahagian
IV termasuklah mana-mana institusi kewangan yang menjalankan
aktiviti pemprosesan mata wang;

“perniagaan pemprosesan mata wang” ertinya­—

_(a) perniagaan—_

(i) mengumpul mata wang kertas atau mata wang

syiling;

(ii) mengisih mata wang kertas atau mata wang syiling

mengikut ketulenan dan kualiti; dan

(iii) membungkus mata wang kertas atau mata wang

syiling mengikut kualiti, kuantiti dan denominasi;

oleh seseorang bagi atau bagi pihak orang lain; atau

_(b) apa-apa aktiviti yang diisytiharkan sebagai suatu perniagaan_

pemprosesan mata wang di bawah seksyen 23.

(2) Suatu mata wang kertas hendaklah disifatkan rosak—

_(a) jika apa-apa perkataan, tanda, simbol, lukisan, karikatur,_

atau benda lain, telah ditulis, digores, atau dalam apa-apa
cara lain atau melalui apa-apa cara lain telah ditunjukkan
pada permukaannya; atau

_(b) jika mata wang kertas itu koyak, tercemar, terbakar,_

dikotori, punah atau dengan apa-apa cara selainnya
dicacatkan.

(3) Suatu mata wang syiling hendaklah disifatkan dibega—

_(a) jika mata wang syiling itu cacat, susut atau menjadi ringan_

melainkan kerana rosak rosot biasa; atau

_(b) jika mata wang syiling itu dicap, diukir atau ditebuk,_

tidak kira sama ada syiling itu telah menjadi susut atau
ringan.


-----

_Mata Wang 2019_ 9

**Orang yang diisytiharkan sebagai institusi kewangan**

**3.** Mana-mana orang yang dinyatakan dalam Jadual Pertama
diisytiharkan sebagai suatu institusi kewangan bagi maksud Akta
ini.

**Kuasa dan fungsi Bank**

**4. (1) Kuasa dan fungsi Bank di bawah Akta ini adalah sebagai**
tambahan kepada, dan tidak mengurangkan, kuasa dan fungsi
Bank di bawah Akta Bank Negara Malaysia 2009.

(2) Gabenor hendaklah menjalankan apa-apa kuasa dan
melaksanakan apa-apa fungsi Bank di bawah Akta ini bagi pihak
Bank.

(3) Bank boleh, sama ada secara am atau dalam suatu hal
tertentu, melantik mana-mana orang, termasuk pegawai Bank,
sama ada di dalam atau di luar Malaysia—

_(a) untuk menjalankan apa-apa kuasa atau melaksanakan_

apa-apa fungsi, Bank, di bawah Akta ini bagi pihak dan
atas nama Bank; atau

_(b) untuk memberikan apa-apa bantuan dalam menjalankan_

apa-apa kuasa atau melaksanakan apa-apa fungsi, Bank,
di bawah Akta ini.

Bahagian II

KUASA YANG BERHUBUNGAN DENGAN MATA WANG

**Bank menjadi pihak berkuasa tunggal untuk mengeluarkan**
**mata wang**

**5.** Bank hendaklah menjadi pihak berkuasa tunggal untuk
mengeluarkan mata wang kertas dan mata wang syiling di Malaysia.

**Pencetakan dan penempaan mata wang di bawah kuasa Bank**

**6.** (1) Mata wang kertas dan mata wang syiling hanya boleh
dicetak atau ditempa oleh atau di bawah kuasa Bank.


-----

10 _Rang Undang-Undang_

(2) Bank hendaklah mengatur pencetakan mata wang kertas
dan penempaan mata wang syiling.

**Pengeluaran, pengeluaran semula dan pertukaran mata wang**
**di pejabat, dsb., yang ditubuhkan oleh Bank**

**7. Bank hendaklah mengeluarkan dan mengeluarkan semula dan**
boleh membuat pertukaran mata wang kertas dan mata wang syiling
di pejabat Bank atau di mana-mana agensi yang ditubuhkan atau
dilantik oleh Bank bagi maksud itu.

**Bank bertanggungan bagi nilai muka mata wang**

**8.** Bank hendaklah bertanggungan bagi nilai muka mata wang
kertas dan mata wang syiling yang telah dikeluarkan oleh Bank.

**Denominasi dan bentuk mata wang**

**9.** (1) Mata wang kertas dan mata wang syiling yang dikeluarkan
oleh Bank—

_(a)_ hendaklah dalam denominasi ringgit atau sen; dan

_(b) hendaklah dalam bentuk, ciri-ciri atau reka bentuk, atau_

mengandungi ciri atau peranti,

sebagaimana yang diluluskan oleh Menteri, atas syor Bank.

(2) Piawai berat dan komposisi mata wang syiling yang
dikeluarkan oleh Bank dan amaun remedi dan ubahan hendaklah
sebagaimana yang diluluskan oleh Menteri, atas syor Bank.

**Sah diperlakukan**

**10.** (1) Hanya mata wang kertas dan mata wang syiling yang
dikeluarkan oleh Bank sah diperlakukan di Malaysia pada nilai
mukanya dengan syarat mata wang kertas itu tidak rosak dan
wang syiling itu tidak dibega.


-----

_Mata Wang 2019_ 11

(2) Mata wang kertas dan mata wang syiling yang disebut
dalam subseksyen (1) hendaklah sah diperlakukan pada nilai
mukanya bagi suatu pembayaran yang tidak melebihi kuantiti
atau nilai agregat maksimum mata wang kertas atau mata wang
syiling yang dinyatakan dalam Jadual Kedua.

**Jualan mata wang**

**11. (1) Bank boleh, bagi maksud mempromosikan ilmu numismatik,**
menjual mata wang kertas atau mata wang syiling pada suatu
harga selain nilai mukanya.

(2) Apa-apa hasil daripada jualan mata wang kertas atau mata
wang syiling menurut subseksyen (1) hendaklah dianggap sebagai
suatu pendapatan kepada Bank.

**Penyimpanan selamat mata wang yang belum dikeluarkan, dsb.**

**12.** Bank hendaklah, mengikut apa-apa cara yang difikirkan patut
oleh Bank—

_(a) mengatur penyimpanan selamat mata wang kertas dan_

mata wang syiling yang belum dikeluarkan; dan

_(b) menyediakan dan menyimpan instrumen dan bahan yang_

digunakan bagi pengeluaran, pencetakan atau penempaan
mata wang kertas atau mata wang syiling.

**Kuasa memanggil balik mata wang**

**13.** (1) Bank boleh memanggil balik apa-apa mata wang kertas
atau mata wang syiling dengan memberi tidak kurang daripada
satu bulan notis yang disiarkan dalam _Warta mengenai niatnya_
untuk berbuat demikian.

(2) Apabila habis tempoh notis itu, mata wang kertas atau mata
wang syiling yang baginya notis itu terpakai hendaklah terhenti
daripada menjadi sah diperlakukan.


-----

12 _Rang Undang-Undang_

(3) Walau apa pun subseksyen (2), Bank hendaklah bertanggungan
bagi nilai muka apa-apa mata wang kertas atau mata wang syiling
apabila diserahkan di pejabat Bank atau di mana-mana agensi
yang ditubuhkan atau dilantik oleh Bank bagi maksud itu.

**Penarikan mata wang**

**14. Bank boleh mengambil semua langkah yang difikirkan patut**
oleh Bank untuk menarik daripada peredaran—

_(a) apa-apa mata wang kertas termasuk mata wang kertas_

yang rosak atau tidak layak untuk edaran;

_(b) apa-apa mata wang syiling termasuk mata wang syiling_

yang telah haus atau telah dibega; dan

_(c) apa-apa mata wang kertas dan mata wang syiling yang_

telah dipanggil balik menurut seksyen 13.

**Pelupusan mata wang atau instrumen pencetakan dan penempaan**

**15.** (1) Bank boleh memusnahkan, menguruskan atau selainnya
melupuskan mata wang kertas atau mata wang syiling yang telah
ditarik menurut seksyen 14 mengikut apa-apa cara yang difikirkan
patut oleh Bank.

(2) Bank hendaklah mengatur pemusnahan instrumen dan bahan
yang digunakan bagi pengeluaran, pencetakan atau penempaan
mata wang kertas atau mata wang syiling mengikut apa-apa cara
yang difikirkan patut oleh Bank.

**Pembayaran balik mata wang yang hilang, dicuri atau tidak**
**sempurna**

**16. (1) Tiada seorang pun berhak untuk mendapatkan kembali**
daripada Bank nilai—

_(a) apa-apa mata wang kertas atau mata wang syiling yang_

hilang, dicuri atau tidak sempurna;


-----

_Mata Wang 2019_ 13

_(b) apa-apa mata wang kertas yang rosak; atau_

_(c)_ apa-apa mata wang syiling yang telah dibega.

(2) Walau apa pun subseksyen (1), Bank boleh, mengikut budi
bicaranya, membayar balik nilai—

_(a) apa-apa mata wang kertas dan mata wang syiling yang_

tidak sempurna;

_(b) apa-apa mata wang kertas yang rosak; atau_

_(c) apa-apa mata wang syiling yang telah dibega._

**Pemeliharaan kualiti dan integriti mata wang**

**17.** Bagi maksud memelihara kualiti dan integriti, atau
mempromosikan pengeluaran semula atau peredaran semula mata
wang kertas atau mata wang syiling, Bank boleh—

_(a) membuat suatu kontrak atau perkiraan lain dengan suatu_

institusi kewangan atau seorang pemproses mata wang
berdaftar; atau

_(b) mengambil apa-apa langkah atau memudahkan apa-apa_

tindakan yang difikirkan patut oleh Bank.

Bahagian III

KESALAHAN YANG BERHUBUNGAN DENGAN MATA WANG

**Larangan mengeluarkan, mencetak atau menempa mata wang**

**18. (1) Tiada seorang pun boleh mengeluarkan, mencetak atau**
menempa atau membenarkan pengeluaran, pencetakan atau
penempaan, apa-apa nota, syiling, token, dokumen atau instrumen,
sama ada ketara atau tidak ketara, yang berkemungkinan dikatakan
sebagai sah diperlakukan melainkan nota, syiling, token, dokumen
atau instrumen itu didenominasikan dan disandarkan sepenuhnya
kepada ringgit atau mata wang asing.


-----

14 _Rang Undang-Undang_

(2) Bagi maksud subseksyen (1)—

_(a) suatu nota, syiling, token, dokumen atau instrumen_

berkemungkinan dikatakan sebagai sah diperlakukan,
jika nota, syiling, token, dokumen atau instrumen itu
memenuhi semua ciri yang berikut:

(i) nota, syiling, token, dokumen atau instrumen itu

boleh dibayar kepada seseorang pembawa atau
pemegang atas permintaan atau apabila diserahkan;

(ii) nota, syiling, token, dokumen atau instrumen

itu digunakan secara meluas di Malaysia bagi
maksud pembayaran kepada mana-mana orang
selain pengeluar nota, syiling, token, dokumen
atau instrumen itu; dan

(iii) nota, syiling, token, dokumen atau instrumen itu

mempunyai nilai selain nilai intrinsiknya;

_(b) “mata wang asing” ertinya apa-apa nota, syiling, token,_

dokumen atau instrumen, sama ada ketara atau tidak
ketara, yang sah diperlakukan di mana-mana negara,
wilayah atau tempat di luar Malaysia dan termasuklah
apa-apa hak untuk menerima nota, syiling, token, dokumen
atau instrumen itu; dan

_(c) “mengeluarkan” ertinya perbuatan menyediakan bagi_

kegunaan mana-mana orang awam.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima puluh juta ringgit atau dipenjarakan selama tempoh
tidak melebihi sepuluh tahun atau kedua-duanya.

**Sekatan ke atas penggunaan gambar, lukisan atau reka bentuk**
**mata wang dalam penerbitan, dsb.**

**19.** (1) Tiada seorang pun boleh, melainkan jika diluluskan oleh
Bank—

_(a) menggunakan apa-apa gambar atau apa-apa lukisan atau_

reka bentuk yang menyerupai suatu mata wang kertas
atau mata wang syiling atau mana-mana bahagian
daripadanya, dalam apa-apa penerbitan dalam apa-apa
saiz skala atau warna; atau


-----

_Mata Wang 2019_ 15

_(b) mengimport, membuat, menjual, mengedar atau selainnya_

mengagih apa-apa dagangan atau produk yang mengandungi
suatu gambar, lukisan atau reka bentuk yang menyerupai
suatu mata wang kertas atau mata wang syiling atau
mana-mana bahagian daripadanya dalam apa-apa saiz,
skala atau warna.

(2) Mana-mana orang yang melanggar subseksyen (1), melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit.

**Larangan melebur mata wang syiling**

**20.** (1) Tiada seorang pun boleh, dengan niat untuk mendapatkan
keuntungan, melebur apa-apa mata wang syiling melainkan jika
diberi kuasa oleh Bank.

(2) Bank boleh, dalam memberi apa-apa kuasa di bawah
subseksyen (1), mengenakan apa-apa syarat atau sekatan yang
difikirkan patut oleh Bank.

(3) Mana-mana orang yang melanggar subseksyen (1) atau (2),
melakukan suatu kesalahan dan boleh, apabila disabitkan—

_(a) dalam hal seorang orang sebenar, didenda tidak melebihi_

lima puluh ribu ringgit atau dipenjarakan selama tempoh
tidak melebihi satu tahun atau kedua-duanya; atau

_(b) dalam hal suatu pertubuhan, yang diperbadankan atau_

yang tidak diperbadankan, didenda tidak melebihi satu
ratus ribu ringgit.

**Had transaksi tunai**

**21. (1) Tiada seorang pun boleh, dalam satu transaksi tunggal,**
membuat atau menerima apa-apa pembayaran menggunakan mata
wang kertas, mata wang syiling atau kombinasinya yang melebihi
nilai agregat maksimum yang dinyatakan dalam Jadual Kedua.


-----

16 _Rang Undang-Undang_

(2) Bagi maksud subseksyen (1)—

_(a) nilai agregat maksimum yang berlainan boleh diperuntukkan_

bagi tujuan, golongan orang, aktiviti, perniagaan atau
profesion yang berlainan; dan

_(b)_ suatu siri transaksi hendaklah dianggap sebagai satu

transaksi tunggal jika transaksi itu dibuat dengan orang
yang sama, untuk tujuan yang sama dan dalam hari yang
sama.

(3) Tiada seorang pun boleh mengusahakan atau merangka,
atau membantu atau mengambil bahagian dalam penstrukturan,
apa-apa transaksi dengan niat untuk mengelak daripada pemakaian
subseksyen (1).

(4) Mana-mana orang yang melanggar subseksyen (1) atau (3)
melakukan suatu kesalahan dan boleh, apabila disabitkan, didenda
tidak melebihi tiga kali ganda jumlah atau nilai agregat transaksi
itu pada masa kesalahan itu dilakukan.

**Ketidakpakaian seksyen 21**

**22.** Seksyen 21 tidak terpakai bagi apa-apa transaksi—

_(a) yang dibuat oleh seseorang dengan atau melalui Bank_

atau suatu institusi kewangan; atau

_(b) diluluskan oleh Menteri, atas syor Bank, dalam hal_

apa-apa hal keadaan genting termasuk yang berikut:

(i) bantuan kemanusiaan; atau

(ii) pelepasan bencana.


-----

_Mata Wang 2019_ 17

Bahagian IV

PERNIAGAAN PEMPROSESAN MATA WANG

**Perisytiharan perniagaan pemprosesan mata wang**

**23.** Menteri boleh, atas syor Bank, melalui suatu perintah

yang disiarkan dalam _Warta,_ mengisytihar apa-apa aktiviti yang
berhubungan dengan pengendalian mata wang kertas atau mata
wang syiling sebagai suatu perniagaan pemprosesan mata wang.

Penggal 1

_Pendaftaran_

**Larangan menjalankan perniagaan pemprosesan mata wang**

**24. (1) Tiada seorang pun, selain Bank atau suatu institusi**
kewangan, boleh—

_(a) menjalankan suatu perniagaan pemprosesan mata wang;_

atau

_(b) mengemukakan dirinya sebagai seorang pemproses mata_

wang berdaftar,

melainkan jika orang itu berdaftar di bawah seksyen 26.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi lima juta ringgit.

**Permohonan bagi pendaftaran**

**25.** (1) Seorang pemohon bagi pendaftaran untuk menjalankan
perniagaan pemprosesan mata wang hendaklah—

_(a) memenuhi semua kehendak yang ditetapkan oleh Bank;_


-----

18 _Rang Undang-Undang_

_(b) mengemukakan suatu permohonan mengikut apa-apa bentuk_

dan cara, bersama-sama dengan apa-apa maklumat dan
dokumen, yang ditentukan oleh Bank; dan

_(c) membayar fi pemprosesan yang ditetapkan oleh Menteri_

di bawah seksyen 60.

(2) Tiada seorang pun boleh memohon untuk mendaftar bagi
menjalankan suatu perniagaan pemprosesan mata wang melainkan
jika orang itu ialah suatu syarikat.

(3) Bagi maksud perenggan (1)(a), “ditetapkan” ertinya ditetapkan
melalui suatu perintah yang disiarkan dalam _Warta, dan kuasa_
untuk menetapkan termasuklah kuasa untuk menetapkan secara
berlainan bagi orang yang berlainan atau golongan, kategori,
perihalan orang yang berlainan, dan untuk meminda apa-apa
penetapan.

**Pendaftaran**

**26. (1) Bank hendaklah, apabila menerima suatu permohonan**
bagi pendaftaran di bawah seksyen 25, mendaftarkan pemohon
itu.

(2) Seorang pemohon tidak boleh memulakan perniagaan
pemprosesan mata wangnya sehingga pemohon itu diberitahu oleh
Bank mengenai pendaftarannya di bawah Akta ini.

(3) Mana-mana orang yang melanggar subseksyen (2) melakukan
suatu kesalahan dan boleh, apabila disabitkan, didenda tidak
melebihi lima juta ringgit.

**Tidak boleh didaftarkan**

**27.** Bank tidak boleh mendaftarkan seseorang pemohon jika
pemohon itu tidak mematuhi seksyen 25 dan Bank hendaklah
memberitahu pemohon itu mengenai penolakan permohonan bagi
pendaftaran itu.


-----

_Mata Wang 2019_ 19

**Penyiaran senarai pemproses mata wang berdaftar**

**28.** Bank hendaklah menyiarkan suatu senarai pemproses mata
wang berdaftar mengikut bentuk yang difikirkan patut oleh Bank.

**Pembatalan pendaftaran secara sukarela**

**29. (1) Seorang pemproses mata wang berdaftar yang bercadang**
untuk berhenti daripada menjalankan perniagaan pemprosesan
mata wang hendaklah memberikan suatu notis kepada Bank bagi
pembatalan pendaftaran secara sukarela dan boleh mencadangkan
suatu tarikh kuat kuasa bagi pembatalan pendaftaran secara sukarela
itu.

(2) Bank hendaklah, apabila menerima suatu notis di bawah
subseksyen (1), membatalkan pendaftaran seorang pemproses
mata wang berdaftar mengikut cadangan tarikh kuat kuasa yang
dinyatakan dalam notis itu, jika ada, atau apa-apa tarikh terkemudian
yang difikirkan patut oleh Bank.

(3) Bank hendaklah memberitahu seorang pemproses mata wang
berdaftar mengenai tarikh kuat kuasa pembatalan pendaftaran
secara sukarelanya di bawah seksyen ini.

**Pembatalan pendaftaran oleh Bank**

**30. Bank boleh mencadangkan untuk membatalkan pendaftaran**
seorang pemproses mata wang berdaftar—

_(a)_ jika pemproses mata wang berdaftar itu mengemukakan

kepada Bank maklumat yang palsu, mengelirukan, tidak
tepat atau tidak lengkap bagi maksud subseksyen 25(1);

_(b)_ jika pemproses mata wang berdaftar itu telah berhenti

daripada menjalankan perniagaan pemprosesan mata
wang;

_(c) jika pemproses mata wang berdaftar itu melakukan suatu_

kemungkiran tidak kira sama ada tiada tindakan telah
diambil berkenaan dengan kemungkiran itu;


-----

20 _Rang Undang-Undang_

_(d) jika pemproses mata wang berdaftar itu melanggar_

mana-mana peruntukan—

(i) Akta Bank Negara Malaysia 2009;

(ii) Akta Pencegahan Pengubahan Wang Haram,

Pencegahan Pembiayaan Keganasan dan Hasil
daripada Aktiviti Haram 2001 [Akta 613];

(iii) Akta Perniagaan Perkhidmatan Wang 2011

[Akta 731];

(iv) Akta Perkhidmatan Kewangan 2013; atau

(v) Akta Perkhidmatan Kewangan Islam 2013,

tidak kira sama ada tiada pendakwaan atau tindakan lain

telah diambil berkenaan dengan pelanggaran itu;

_(e) pengarah, ketua pegawai eksekutif atau mana-mana_

orang yang terlibat dalam pengendalian atau pengurusan
pemproses mata wang berdaftar itu disabitkan atas
suatu kesalahan di bawah Akta ini atau suatu kesalahan
yang melibatkan fraud atau ketidakjujuran di bawah
mana-mana undang-undang bertulis lain;

_(f) pemproses mata wang berdaftar itu telah digulungkan_

atau dengan apa-apa cara lain dibubarkan; atau

_(g)_ seorang penerima atau pengurus harta bagi pemproses

mata wang berdaftar itu telah dilantik.

**Peluang untuk membuat representasi bagi tindakan di bawah**
**seksyen 30**

**31.** (1) Jika Bank bercadang untuk membatalkan pendaftaran
seorang pemproses mata wang berdaftar di bawah seksyen 30,
Bank hendaklah memberi pemproses mata wang berdaftar itu
suatu notis yang menyatakan cadangan pembatalan pendaftaran
dan alasan bagi pembatalan pendaftaran itu.


-----

_Mata Wang 2019_ 21

(2) Seorang pemproses mata wang berdaftar yang telah menerima
suatu notis di bawah subseksyen (1) hendaklah diberi suatu
peluang untuk membuat suatu representasi kepada Bank dalam
tempoh empat belas hari dari tarikh notis itu.

(3) Jika selepas tamat tempoh yang dinyatakan dalam
subseksyen (2)—

_(a)_ Bank tidak menerima apa-apa representasi, Bank hendaklah

membatalkan pendaftaran pemproses mata wang berdaftar
itu dan memberi pemproses mata wang berdaftar itu
suatu notis mengenai pembatalan pendaftaran itu; atau

_(b)_ Bank menerima suatu representasi, Bank hendaklah, selepas

mempertimbang representasi itu, memberi pemproses mata
wang berdaftar itu suatu notis mengenai keputusannya
sama ada untuk meneruskan pembatalan pendaftaran itu
atau sebaliknya.

(4) Suatu pembatalan pendaftaran di bawah subseksyen (3)
hendaklah berkuat kuasa pada tarikh yang ditentukan oleh Bank
dalam notisnya di bawah subseksyen (3).

(5) Jika Bank memutuskan di bawah perenggan (3)(b) untuk
tidak membatalkan pendaftaran pemproses mata wang berdaftar
itu, Bank boleh mengenakan apa-apa kehendak ke atas pemproses
mata wang berdaftar itu yang difikirkan patut oleh Bank.

**Kesan pembatalan pendaftaran**

**32. (1) Jika seorang pemproses mata wang berdaftar membatalkan**
pendaftarannya secara sukarela di bawah seksyen 29 atau Bank
membatalkan pendaftaran seorang pemproses mata wang berdaftar
di bawah subseksyen 31(3), pemproses mata wang berdaftar itu
hendaklah dengan serta-merta berhenti daripada menjalankan
perniagaan pemprosesan mata wang pada tarikh kuat kuasa
pembatalan pendaftaran itu.

(2) Suatu pembatalan pendaftaran tidak boleh memberi kesan
ke atas apa-apa hak, obligasi atau liabiliti yang berbangkit di
bawah, apa-apa perjanjian, perkiraan atau transaksi yang dibuat
oleh pemproses mata wang berdaftar itu dengan mana-mana orang
sebelum pembatalan pendaftaran itu.


-----

22 _Rang Undang-Undang_

Penggal 2

_Kewajipan pemproses mata wang berdaftar_

**Amalan berhemat dan profesional**

**33.** (1) Seseorang pemproses mata wang berdaftar dan suatu
institusi kewangan yang menjalankan aktiviti pemprosesan mata
wang hendaklah menguruskan perniagaannya, hal ehwalnya dan
aktivitinya secara berhemat, secara profesional dan dengan integriti,
kebertanggungjawaban dan ketelusan.

(2) Seseorang pemproses mata wang berdaftar dan suatu institusi
kewangan yang menjalankan aktiviti pemprosesan mata wang
hendaklah mematuhi dan memastikan bahawa dasar dan tatacara
dalamannya selaras dengan apa-apa standard yang ditentukan
oleh Bank di bawah seksyen 61, termasuk standard mengenai
amalan berhemat, integriti, profesionalisme dan kepakaran dalam
menjalankan perniagaannya, hal ehwalnya dan aktivitinya.

**Kewajipan pengarah dan ketua pegawai eksekutif**

**34. Tiap-tiap pengarah, ketua pegawai eksekutif atau mana-mana**
orang yang terlibat dalam pengendalian atau pengurusan seseorang
pemproses mata wang berdaftar atau suatu institusi kewangan
yang menjalankan aktiviti pemprosesan mata wang hendaklah
memastikan bahawa pemproses mata wang berdaftar itu atau
institusi kewangan yang menjalankan aktiviti pemprosesan mata
wang itu mematuhi Akta ini dan apa-apa peraturan-peraturan,
standard, spesifikasi, arahan atau kehendak yang dibuat di bawah
Akta ini.

**Fi**

**35.** (1) Seseorang pemproses mata wang berdaftar hendaklah
membayar apa-apa fi yang ditetapkan oleh Menteri di bawah
seksyen 60.

(2) Tiada pemproses mata wang berdaftar berhak untuk
suatu pembayaran balik apa-apa fi yang dibayar di bawah
subseksyen (1).


-----

_Mata Wang 2019_ 23

(3) Bank boleh membawa guaman terhadap mana-mana orang
untuk mendapatkan kembali apa-apa fi yang tidak dibayar di
bawah Akta ini sebagai suatu hutang sivil yang kena dibayar
kepada Kerajaan dan mahkamah boleh memberikan award kos
untuk mendapatkan kembali fi yang tidak dibayar itu kepada
Bank.

**Pemeliharaan kerahsiaan**

**36.** (1) Tiada seorang pun yang sedang atau pernah menjadi
seorang pengarah, ketua pegawai eksekutif, pegawai atau pekerja
seseorang pemproses mata wang berdaftar boleh mendedahkan
kepada mana-mana orang, apa-apa maklumat atau dokumen yang
berhubungan dengan urusan atau hal ehwal seseorang pelanggan
seseorang pemproses mata wang berdaftar kecuali diluluskan oleh
Bank.

(2) Tiada seorang pun, yang dengan apa-apa sebab, mempunyai
dengan apa-apa cara akses kepada apa-apa maklumat atau dokumen
yang berhubungan dengan urusan atau hal ehwal seseorang pelanggan
seseorang pemproses mata wang berdaftar, boleh mendedahkan
kepada mana-mana orang, maklumat atau dokumen itu melainkan
diluluskan oleh Bank.

(3) Subseksyen (1) dan (2) tidak terpakai bagi apa-apa
pendedahan—

_(a) yang dibuat kepada Bank yang berhubungan dengan_

pelaksanaan kewajipannya atau menjalankan fungsinya
di bawah Akta ini; atau

_(b) apabila dikehendaki menurut undang-undang oleh_

mana-mana mahkamah atau mana-mana undang-undang
bertulis.

(4) Mana-mana orang yang melanggar subseksyen (1) atau (2)
melakukan suatu kesalahan dan boleh, apabila disabitkan, didenda
tidak melebihi tiga juta ringgit atau dipenjarakan selama tempoh
tidak melebihi tiga tahun atau kedua-duanya.


-----

24 _Rang Undang-Undang_

**Penahanan mata wang yang disyaki palsu**

**37. Bank, pemproses mata wang berdaftar dan institusi kewangan**
hendaklah menahan apa-apa mata wang kertas atau mata wang
syiling yang dikemukakan mengikut apa-apa cara kepada Bank,
pemproses mata wang berdaftar dan institusi kewangan yang
Bank, pemproses mata wang berdaftar dan institusi kewangan itu
mempunyai sebab untuk mempercayai adalah palsu.

**Bank, pemproses mata wang berdaftar dan institusi kewangan**
**merekodkan maklumat peribadi orang yang daripadanya mata**
**wang ditahan**

**38.** (1) Apabila penahanan mata wang kertas atau mata wang syiling
dibuat di bawah seksyen 37, adalah sah bagi Bank, pemproses
mata wang berdaftar dan institusi kewangan untuk merekodkan
maklumat peribadi termasuk nama, nombor kad pengenalan dan
alamat orang yang daripadanya mata wang kertas atau mata wang
syiling itu ditahan oleh Bank, pemproses mata wang berdaftar
dan institusi kewangan, termasuk—

_(a) maklumat peribadi pemunya di sisi undang-undang atau_

pemunya benefisial; dan

_(b) maklumat peribadi pembawanya atau mana-mana orang_

yang memiliki mata wang kertas atau mata wang syiling
yang ditahan itu sebelum penahanan itu.

(2) Orang yang daripadanya mata wang kertas atau mata wang
syiling itu ditahan di bawah seksyen 37 hendaklah memberikan
maklumat yang dikehendaki di bawah subseksyen (1) kepada
Bank, pemproses mata wang berdaftar dan institusi kewangan.

(3) Mana-mana orang yang melanggar subseksyen (2) melakukan
suatu kesalahan dan boleh, apabila disabitkan, didenda tidak
melebihi dua puluh ribu ringgit.


-----

_Mata Wang 2019_ 25

**Mata wang diserahkan dan maklumat dikemukakan, kepada**
**polis**

**39.** Bank, pemproses mata wang berdaftar dan institusi kewangan
hendaklah menyerahkan apa-apa mata wang kertas atau mata
wang syiling yang ditahan di bawah seksyen 37, dan Bank,
pemproses mata wang berdaftar dan institusi kewangan hendaklah
mengemukakan maklumat yang direkodkan di bawah subseksyen
38(1), kepada polis.

**Mata wang terus menjadi harta orang yang daripadanya mata**
**wang ditahan jika mata wang adalah tulen**

**40.** (1) Apa-apa mata wang kertas atau mata wang syiling
yang ditahan dan diserahkan kepada polis di bawah seksyen 39
hendaklah terus menjadi harta orang yang daripadanya mata wang
kertas atau mata wang syiling itu ditahan jika mata wang kertas
atau mata wang syiling itu didapati tulen.

(2) Tiada seorang pun berhak mendapatkan kembali
apa-apa pampasan bagi apa-apa kerugian yang ditanggung olehnya
disebabkan oleh penahanan mata wang kertas atau mata wang
syiling di bawah seksyen 37.

**Pengemukaan dokumen atau maklumat**

**41.** (1) Seseorang pemproses mata wang berdaftar dan suatu
institusi kewangan hendaklah mengemukakan kepada Bank, atau
kepada mana-mana orang yang dikenal pasti oleh Bank, apa-apa
dokumen atau maklumat mengikut cara dan dalam tempoh yang
ditentukan oleh Bank.

(2) Bank boleh menghendaki mana-mana orang untuk
mengemukakan apa-apa dokumen atau maklumat yang ditentukan
oleh Bank yang berhubungan dengan—

_(a) seorang pemproses mata wang berdaftar atau perniagaan_

pemprosesan mata wangnya; atau

_(b) suatu institusi kewangan atau aktiviti pemprosesan mata_

wangnya.


-----

26 _Rang Undang-Undang_

(3) Jika mana-mana orang dikehendaki untuk mengemukakan
apa-apa dokumen atau maklumat di bawah subseksyen (1) atau (2),
orang itu hendaklah mengemukakan dokumen atau maklumat yang
betul, tepat, lengkap dan tidak mengelirukan.

(4) Mana-mana orang yang melanggar subseksyen (1), (2) atau (3)
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit.

Penggal 3

_Pemeriksaan_

**Kuasa untuk memeriksa**

**42.** (1) Bank boleh tanpa apa-apa notis terdahulu, memeriksa
apa-apa—

_(a) dokumen, akaun atau transaksi;_

_(b) komputer, jentera, peralatan atau infrastruktur; dan_

_(c) premis atau pejabat,_

yang berhubungan dengan perniagaan pemprosesan mata wang
atau aktiviti pemprosesan mata wang seseorang pemproses mata
wang berdaftar atau ejennya.

(2) Bagi maksud subseksyen (1), kuasa untuk memeriksa
termasuklah kuasa untuk—

_(a) menguji apa-apa komputer, jentera, peralatan dan_

infrastruktur;

_(b) membuat salinan atau cabutan apa-apa dokumen, akaun,_

output komputer, transaksi dan output apa-apa jentera,
peralatan dan infrastruktur; dan

_(c) mengambil gambar apa-apa dokumen, akaun, transaksi,_

komputer, jentera, peralatan, infrastruktur, premis dan
pejabat.


-----

_Mata Wang 2019_ 27

**Pemeriksaan orang tertentu**

**43.** Dalam menjalankan suatu pemeriksaan di bawah seksyen 42,
Bank boleh memeriksa seseorang yang sedang, atau pada bila-bila
masa pernah menjadi, seorang pengarah, ketua pegawai eksekutif,
pegawai, pekerja, atau mana-mana orang yang terlibat dalam
pengendalian atau pengurusan, perniagaan pemprosesan mata wang
atau aktiviti pemprosesan mata wang seseorang pemproses mata
wang berdaftar atau ejennya di bawah suatu pemeriksaan itu.

**Hak bagi akses dan pengemukaan harta, dsb.**

**44.** (1) Mana-mana orang yang diperiksa di bawah seksyen 42
atau 43 hendaklah—

_(a) membenarkan akses kepada apa-apa dokumen, akaun,_

transaksi, harta, perkakas, peralatan, jentera, komputer,
output komputer, sistem, infrastruktur, premis dan pejabat;
dan

_(b) memberikan apa-apa dokumen, akaun, transaksi, harta,_

perkakas, peralatan, jentera, komputer, output komputer
dan sistem,

kepada Bank mengikut cara dan dalam masa yang ditentukan
oleh Bank.

(2) Bagi maksud subseksyen (1), orang yang diperiksa
hendaklah memberikan Bank kunci, kata laluan, kod penyulitan,
kod penyahsulitan, perisian atau perkakasan yang diperlukan atau
apa-apa cara lain bagi membolehkan pemahaman apa-apa output
komputer, jentera, peralatan atau infrastruktur.

(3) Mana-mana orang yang melanggar subseksyen (1) atau (2)
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit.

**Kehadiran di hadapan Bank**

**45.** (1) Seseorang yang dikehendaki supaya diperiksa di bawah
seksyen 43 hendaklah hadir di hadapan Bank pada masa dan di
tempat yang ditentukan oleh Bank.


-----

28 _Rang Undang-Undang_

(2) Mana-mana orang yang melanggar subseksyen (1)

melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit.

Bahagian V

PENGUATKUASAAN

Penggal 1

_Tindakan oleh Bank_

**Kemungkiran**

**46.** Seseorang pemproses mata wang berdaftar atau institusi
kewangan, atau pengarahnya atau ketua pegawai eksekutifnya,
atau mana-mana orang yang terlibat dalam pengendalian atau
pengurusannya, melakukan suatu kemungkiran di bawah Akta ini
jika pemproses mata wang berdaftar atau institusi kewangan itu,
atau pengarahnya atau ketua pegawai eksekutifnya, atau manamana orang yang terlibat dalam pengendalian atau pengurusannya,
tidak mematuhi atau memberi kesan kepada—

_(a) apa-apa peruntukan Akta ini; atau_

_(b) apa-apa peraturan-peraturan, standard, spesifikasi, arahan_

atau kehendak yang dibuat di bawah Akta ini.

**Kuasa untuk mengeluarkan arahan**

**47.** (1) Bank boleh, tertakluk kepada seksyen 49 dan 50,
mengeluarkan suatu arahan di bawah subseksyen (2) kepada seorang
pemproses mata wang berdaftar atau suatu institusi kewangan jika
difikirkan oleh Bank bahawa—

_(a) terdapat keperluan untuk berbuat demikian sebagai suatu_

keputusan daripada apa-apa pemeriksaan di bawah Akta
ini; atau


-----

_Mata Wang 2019_ 29

_(b) pemproses mata wang berdaftar itu atau institusi kewangan_

itu, atau pengarahnya atau ketua pegawai eksekutifnya,
atau  mana-mana orang yang terlibat dalam pengendalian
atau pengurusannya—

(i) sedang menjalankan atau telah menjalankan

perniagaan pemprosesan mata wang atau aktiviti
pemprosesan mata wang dengan suatu cara yang
memudaratkan kepentingan pelanggannya atau
orang awam; atau

(ii) sedang melakukan atau telah melakukan, atau

berkemungkinan melakukan suatu kemungkiran.

(2) Bagi maksud subseksyen (1), Bank boleh mengeluarkan
suatu arahan kepada pemproses mata wang berdaftar itu atau
institusi kewangan itu yang berhubungan dengan satu atau lebih
maksud yang berikut:

_(a) untuk melarang pemproses mata wang berdaftar atau institusi_

kewangan itu daripada menjalankan keseluruhan atau
mana-mana bahagian daripada perniagaan pemprosesan
mata wangnya atau aktiviti pemprosesan mata wangnya;

_(b) untuk melarang pemproses mata wang berdaftar itu_

atau institusi kewangan itu daripada melakukan atau
melaksanakan apa-apa perbuatan atau fungsi yang
berkaitan dengan keseluruhan atau mana-mana bahagian
daripada perniagaan pemprosesan mata wangnya atau
aktiviti pemprosesan mata wangnya;

_(c) untuk menggantung perniagaan pemprosesan mata wangnya_

atau aktiviti pemprosesan mata wangnya pada apa-apa
takat dan bagi apa-apa tempoh yang difikirkan patut
oleh Bank;

_(d) untuk menghendaki pemproses mata wang berdaftar atau_

institusi kewangan itu untuk—

(i) mematuhi atau memberi kesan kepada; atau

(ii) melakukan atau meninggalkan apa-apa perbuatan

untuk memastikan pematuhan kepada,


-----

30 _Rang Undang-Undang_

apa-apa peruntukan, peraturan-peraturan, standard,

spesifikasi, arahan atau kehendak yang dibuat di bawah
Akta ini;

_(e) untuk menghendaki pemproses mata wang berdaftar atau_

institusi kewangan itu untuk mengambil apa-apa langkah
yang diarahkan oleh Bank untuk mengurangkan kesan
suatu kemungkiran.

**Kuasa untuk mengambil tindakan pentadbiran**

**48.** (1) Jika difikirkan oleh Bank bahawa seorang pemproses mata
wang berdaftar atau suatu institusi kewangan, atau pengarahnya
atau ketua pegawai eksekutifnya, atau mana-mana orang yang
terlibat dalam pengendalian atau pengurusannya, telah melakukan
suatu kemungkiran dan adalah wajar untuk mengambil tindakan
terhadap orang itu, Bank boleh, tertakluk kepada seksyen 49 dan 50,
mengambil mana-mana satu atau lebih tindakan yang berikut:

_(a) menegur orang yang mungkir itu;_

_(b) menghendaki orang yang mungkir itu untuk mengeluarkan_

suatu pernyataan umum berhubungan dengan kemungkiran
itu, jika difikirkan oleh Bank bahawa kemungkiran itu
relevan untuk makluman orang awam;

_(c) jika kemungkiran itu bukanlah suatu kesalahan di bawah_

Akta ini atau apa-apa peraturan-peraturan yang dibuat
di bawah Akta ini, mengenakan suatu penalti monetari,
dalam apa-apa amaun yang difikirkan patut oleh Bank,
tetapi tidak boleh melebihi, berhubungan dengan tiap-tiap
kemungkiran—

(i) dalam hal suatu pertubuhan, yang diperbadankan

atau yang tidak diperbadankan, satu ratus ribu
ringgit; atau

(ii) dalam hal orang sebenar, dua puluh ribu ringgit.

(2) Jika suatu kemungkiran dilakukan oleh suatu pertubuhan,
yang diperbadankan atau yang tidak diperbadankan, Bank boleh
mengambil apa-apa tindakan di bawah subseksyen (1) terhadap
seseorang yang sedang atau pernah menjadi pengarahnya atau
ketua pegawai eksekutifnya, atau mana-mana orang yang terlibat


-----

_Mata Wang 2019_ 31

dalam pengendalian atau pengurusannya, pada masa kemungkiran
itu dilakukan, melainkan jika orang itu menunjukkan bahawa
kemungkiran itu dilakukan tanpa persetujuannya atau pembiarannya
dan bahawa dia telah menjalankan usaha yang wajar untuk
mengelakkan kemungkiran itu sebagaimana yang patut dijalankan
olehnya, dengan mengambil kira jenis fungsinya dalam jawatan
itu dan hal keadaan itu.

(3) Jika suatu kemungkiran dilakukan oleh seseorang yang
sedang menjadi seorang pengarah atau ketua pegawai eksekutif,
atau mana-mana orang yang terlibat dalam pengendalian atau
pengurusan, seorang pemproses mata wang berdaftar atau suatu
institusi kewangan semasa menjalankan tugasnya, Bank boleh
mengambil apa-apa tindakan di bawah subseksyen (1) terhadap
pemproses mata wang berdaftar atau institusi kewangan itu.

(4) Jika seseorang gagal membayar suatu penalti monetari yang
dikenakan oleh Bank di bawah perenggan (1)(c) dalam tempoh
yang ditentukan oleh Bank, Bank boleh membawa guaman dan
mendapatkan kembali penalti monetari itu sebagai suatu hutang
sivil yang kena dibayar kepada Kerajaan dan mahkamah boleh
memberikan award kos untuk mendapatkan kembali penalti
monetari yang tidak dibayar itu kepada Bank.

**Kesesuaian tindakan**

**49. Dalam menentukan tindakan yang sesuai untuk diambil oleh**
Bank terhadap seseorang di bawah seksyen 47 atau 48, Bank
hendaklah mengambil kira perkara yang berikut:

_(a) keberkesanan tindakan yang akan diambil itu;_

_(b) perkadaran tindakan yang akan diambil itu dengan dapatan_

suatu pemeriksaan atau kemungkiran yang dilakukan;

_(c)_ pencegahan kemungkiran masa hadapan yang serupa oleh

seorang pemproses mata wang berdaftar, suatu institusi
kewangan atau orang lain; dan

_(d)_ apa-apa perkara lain yang difikirkan patut oleh Bank.


-----

32 _Rang Undang-Undang_

**Peluang untuk membuat representasi bagi tindakan di bawah**
**seksyen 47 atau 48**

**50.** (1) Jika Bank bercadang untuk mengambil apa-apa tindakan
terhadap seseorang di bawah seksyen 47 atau 48, Bank hendaklah
memberikan kepada orang itu suatu notis yang menyatakan tindakan
yang dicadangkan itu dan alasan bagi tindakan yang dicadangkan
itu.

(2) Mana-mana orang yang telah menerima suatu notis di
bawah subseksyen (1) hendaklah diberikan suatu peluang untuk
membuat suatu representasi kepada Bank dalam tempoh empat
belas hari dari tarikh notis itu.

(3) Jika selepas tamat tempoh yang dinyatakan dalam
subseksyen (2)—

_(a) Bank tidak menerima apa-apa representasi, Bank hendaklah_

meneruskan tindakan yang dicadangkan itu; atau

_(b) Bank menerima suatu representasi, Bank hendaklah, selepas_

mempertimbang representasi itu, memutuskan sama ada
untuk—

(i) meneruskan tindakan yang dicadangkan itu;

(ii) mengubah suai tindakan yang dicadangkan itu;

atau

(iii) tidak mengambil tindakan lanjut,

dan hendaklah memaklumkan keputusannya kepada orang itu
melalui suatu notis.

(4) Jika Bank memutuskan untuk mengubah suai tindakan yang
dicadangkan di bawah subperenggan (3)(b)(ii), Bank hendaklah
memberikan suatu notis tambahan dan suatu peluang kepada orang
itu untuk membuat suatu representasi.

(5) Keputusan Bank di bawah perenggan (3)(b) hendaklah mula
berkuat kuasa pada apa-apa tarikh yang ditentukan oleh Bank
dalam notisnya.


-----

_Mata Wang 2019_ 33

**Rayuan terhadap penalti monetari**

**51. (1) Mana-mana orang yang terkilan dengan suatu keputusan**
Bank di bawah subseksyen 50(3) yang berhubungan dengan suatu
tindakan yang diambil di bawah perenggan 48(1)(c) boleh, dalam
tempoh dua puluh satu hari selepas orang itu dimaklumkan mengenai
keputusan Bank, membuat suatu rayuan dengan memfailkan suatu
notis kepada Jawatankuasa Semakan Penalti Monetari.

(2) Keputusan Bank di bawah subseksyen 50(3) yang berhubungan
dengan suatu tindakan yang diambil di bawah perenggan 48(1)(c)
tidak boleh berkuat kuasa sehingga rayuan itu diputuskan.

(3) Jawatankuasa Semakan Penalti Monetari boleh memutuskan
untuk mengesahkan keputusan Bank atau menghendaki Bank untuk
mempertimbang semula dan mencapai suatu keputusan mengikut
dapatan Jawatankuasa itu.

Penggal 2

_Tindakan jenayah_

**Kesalahan oleh orang yang bertindak dalam jawatan rasmi**

**52. (1) Jika suatu kesalahan dilakukan oleh suatu pertubuhan,**
yang diperbadankan atau yang tidak diperbadankan, seseorang yang
sedang menjadi pengarahnya atau ketua pegawai eksekutifnya,
atau mana-mana orang yang terlibat dalam pengendalian atau
pengurusannya, pada masa berlakunya kesalahan itu disifatkan
telah melakukan kesalahan itu melainkan orang itu membuktikan
bahawa kesalahan itu telah dilakukan tanpa persetujuannya atau
pembiarannya dan bahawa dia telah menjalankan usaha yang wajar
untuk mengelakkan pelakuan kesalahan itu sebagaimana yang
patut dijalankan olehnya, dengan mengambil kira jenis fungsinya
dalam jawatan itu dan hal keadaan itu.

(2) Seorang orang sebenar boleh didakwa atas suatu kesalahan
di bawah subseksyen (1) tanpa mengira—

_(a) bahawa tiada pendakwaan telah dimulakan terhadap_

pertubuhan, yang diperbadankan atau yang tidak
diperbadankan itu; atau


-----

34 _Rang Undang-Undang_

_(b) bahawa pertubuhan, yang diperbadankan atau yang tidak_

diperbadankan itu tidak disabitkan dengan kesalahan itu.

(3) Subseksyen (1) tidak menjejaskan liabiliti jenayah pertubuhan,
yang diperbadankan atau yang tidak diperbadankan itu bagi
kesalahan yang disebut dalam subseksyen itu.

**Kesalahan oleh pekerja atau pegawai atau ejen**

**53. (1) Jika suatu kesalahan dilakukan oleh—**

_(a) seorang pekerja atau pegawai semasa menjalankan tugasnya;_

atau

_(b) seorang ejen semasa bertindak dalam kuasanya sebagai_

seorang ejen,

majikan atau prinsipal orang itu, mengikut mana-mana yang
berkenaan, pada masa pelakuan kesalahan itu, disifatkan telah
melakukan kesalahan itu dan boleh dikenakan penalti yang sama
bagi kesalahan yang dilakukan oleh pekerja atau pegawai atau
ejen itu.

(2) Tiada apa-apa jua di bawah subseksyen (1) boleh melepaskan
seseorang pekerja atau pegawai atau ejen daripada apa-apa liabiliti
bagi suatu kesalahan.

**Percubaan, persubahatan dan komplot**

**54.** (1) Mana-mana orang yang—

_(a) cuba untuk melakukan suatu kesalahan di bawah Akta_

ini;

_(b) membuat suatu perbuatan sebagai persediaan bagi, atau_

bagi membantu, pelakuan suatu kesalahan di bawah Akta
ini; atau

_(c) bersubahat atau terlibat dalam suatu komplot jenayah_

untuk melakukan suatu kesalahan di bawah Akta ini,


-----

_Mata Wang 2019_ 35

sama ada atau tidak kesalahan itu dilakukan disebabkan olehnya,
melakukan suatu kesalahan dan boleh dikenakan penalti yang
sama bagi kesalahan itu.

(2) Bagi maksud subseksyen (1)—

_(a) “komplot jenayah” mempunyai erti yang sama yang_

diberikan kepadanya dalam seksyen 120a Kanun Keseksaan

[Akta 574];

_(b)_ “subahat” mempunyai erti yang sama diberikan kepadanya

dalam seksyen 107 Kanun Keseksaan; dan

_(c) jika hukuman yang berbeza diperuntukkan bagi seorang orang_

sebenar dan bagi suatu pertubuhan, yang diperbadankan
atau yang tidak diperbadankan, orang yang melakukan
suatu kesalahan itu hendaklah bertanggungan bagi hukuman
yang diperuntukkan bagi seorang orang sebenar jika dia
ialah seorang orang sebenar atau hendaklah bertanggungan
bagi hukuman yang diperuntukkan bagi suatu pertubuhan,
yang diperbadankan atau yang tidak diperbadankan jika
ia ialah suatu pertubuhan, yang diperbadankan atau yang
tidak diperbadankan.

**Kesalahan boleh tangkap**

**55. Tiap-tiap kesalahan yang boleh dikenakan hukuman di bawah**
Akta ini hendaklah menjadi suatu kesalahan boleh tangkap dan
seorang pegawai polis yang berpangkat tidak rendah daripada
pangkat Inspektor boleh menangkap tanpa waran mana-mana
orang yang semunasabahnya disyaki telah melakukan atau sedang
melakukan kesalahan itu.

**Pencantuman kesalahan**

**56. Walau apa pun apa-apa yang terkandung dalam mana-mana**
undang-undang bertulis lain, jika seseorang itu dituduh atas lebih
daripada satu kesalahan di bawah Akta ini, dia boleh dipertuduh
dengan dan dibicarakan dalam satu perbicaraan bagi seberapa
banyak kesalahan yang dilakukan dalam apa-apa jangka masa.


-----

36 _Rang Undang-Undang_

**Pengkompaunan kesalahan**

**57.** (1) Menteri boleh, atas syor Bank, dengan kelulusan Pendakwa
Raya, membuat peraturan-peraturan yang menetapkan—

_(a) apa-apa kesalahan di bawah Akta ini atau apa-apa_

peraturan-peraturan yang dibuat di bawah Akta ini sebagai
suatu kesalahan yang boleh dikompaun;

_(b)_ kriteria untuk mengkompaun kesalahan itu; dan

_(c)_ kaedah dan tatacara untuk mengkompaun kesalahan itu.

(2) Gabenor boleh, dengan izin Pendakwa Raya, pada
bila-bila masa sebelum suatu pendakwaan dimulakan, mengkompaun
apa-apa kesalahan yang boleh dikompaun dengan membuat suatu
tawaran kepada orang yang disyaki dengan munasabah telah
melakukan kesalahan itu apabila dibayar kepada Gabenor suatu
jumlah wang yang tidak melebihi jumlah denda maksimum yang
orang itu boleh bertanggungan jika dia disabitkan atas kesalahan
itu, dalam masa yang ditentukan dalam tawaran itu.

(3) Suatu tawaran di bawah subseksyen (2) boleh dibuat pada
bila-bila masa selepas kesalahan itu telah dilakukan tetapi sebelum
apa-apa pendakwaan baginya telah dimulakan, dan jika amaun
yang dinyatakan dalam tawaran itu tidak dibayar dalam masa
yang dinyatakan dalam tawaran itu, atau apa-apa tempoh lanjutan
yang dibenarkan oleh Gabenor, pendakwaan bagi kesalahan itu
boleh dimulakan pada bila-bila masa selepas itu terhadap orang
yang kepadanya tawaran itu dibuat.

(4) Jika suatu kesalahan telah dikompaun di bawah subseksyen (1),
tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran untuk mengkompaun
itu dibuat, dan apa-apa dokumen atau benda yang disita berkenaan
dengan kesalahan itu boleh dilepaskan oleh Bank, tertakluk kepada
apa-apa terma yang difikirkan patut oleh Bank.

**Pendakwaan**

**58.** Tiada pendakwaan bagi suatu kesalahan di bawah Akta
ini boleh dimulakan kecuali oleh atau dengan keizinan bertulis
Pendakwa Raya.


-----

_Mata Wang 2019_ 37

Bahagian VI

AM

**Wang yang diterima oleh Bank**

**59.** Tanpa menjejaskan subseksyen 11(2), 35(3) dan 48(4), semua
wang yang diterima oleh Bank atau Gabenor menurut Akta ini
hendaklah dibayar ke dalam Kumpulan Wang Disatukan termasuk
apa-apa—

_(a) fi yang dibayar oleh seseorang di bawah seksyen 25 atau 35;_

_(b) penalti monetari yang dibayar di bawah seksyen 48; dan_

_(c) kompaun yang dibayar di bawah seksyen 57._

**Kuasa untuk membuat peraturan-peraturan**

**60. (1) Menteri boleh, atas syor Bank, membuat peraturan-peraturan**
sebagaimana yang perlu atau suai manfaat bagi maksud melaksanakan
peruntukan Akta ini.

(2) Tanpa menjejaskan keluasan subseksyen (1), peraturan-peraturan
boleh dibuat untuk mengadakan peruntukan—

_(a) bagi fi yang kena dibayar kepada Bank berkenaan dengan_

apa-apa perkara di bawah Akta ini;

_(b)_ bagi pendaftaran seseorang pemproses mata wang berdaftar;

dan

_(c)_ bagi apa-apa perkara lain yang berhubungan dengan mata

wang.

(3) Apa-apa peraturan-peraturan yang dibuat di bawah seksyen
ini boleh menetapkan suatu perbuatan atau peninggalan yang
melanggar peraturan-peraturan untuk menjadi suatu kesalahan
dan boleh menetapkan penalti denda tidak melebihi lima puluh
ribu ringgit atau pemenjaraan selama suatu tempoh tidak melebihi
satu tahun atau kedua-duanya bagi kesalahan itu.


-----

38 _Rang Undang-Undang_

(4) Peraturan-peraturan yang dibuat di bawah seksyen ini boleh
dikaitkan dengan semua atau apa-apa golongan, kategori atau
perihalan orang, dan Menteri, atas syor Bank, boleh membuat
peruntukan yang berlainan bagi golongan, kategori atau perihalan
orang yang berlainan.

**Kuasa untuk mengeluarkan standard**

**61. Bank boleh mengeluarkan standard yang difikirkan patut oleh**
Bank, secara amnya berkenaan dengan Akta ini, atau berkenaan
dengan apa-apa peruntukan tertentu Akta ini, atau secara amnya
berkenaan dengan kelakuan seorang pemproses mata wang
berdaftar atau suatu institusi kewangan yang menjalankan aktiviti
pemprosesan mata wang—

_(a) bagi maksud melaksanakan maksudnya dan menjalankan_

fungsinya atau menjalankan urusannya atau hal ehwalnya;

_(b) bagi maksud memberikan kesan sepenuhnya kepada_

mana-mana peruntukan Akta ini; atau

_(c) bagi pelaksanaan lanjut, lebih baik atau lebih mudah_

peruntukan-peruntukan Akta ini.

**Kuasa untuk mengeluarkan garis panduan**

**62. Bank boleh mengeluarkan garis panduan kepada mana-mana**
orang atau kepada apa-apa golongan, kategori atau perihalan
orang yang mengandungi apa-apa maklumat, nasihat atau syor
sebagaimana yang difikirkan patut oleh Bank—

_(a) yang berhubungan dengan peruntukan Akta ini;_

_(b) bagi maksud menjalankan atau mencapai objektif_

pengawalseliaan Akta ini; atau

_(c) yang berhubungan dengan apa-apa perkara lain yang pada_

pendapat Bank adalah wajar untuk diberikan maklumat,
nasihat atau syor.


-----

_Mata Wang 2019_ 39

**Peruntukan berhubungan dengan kelulusan, standard, spesifikasi,**
**notis, kehendak, arahan, perintah atau garis panduan**

**63. (1) Apa-apa kelulusan yang diberikan, standard, spesifikasi,**
notis, kehendak, arahan, perintah atau garis panduan yang dibuat
di bawah Akta ini—

_(a) boleh diberikan atau dibuat secara am atau khusus; dan_

_(b) boleh dipinda atau dibatalkan oleh Bank._

(2) Apa-apa standard, spesifikasi, notis, kehendak, arahan,
perintah atau garis panduan yang dibuat di bawah Akta ini boleh
memperuntukkan secara berlainan bagi orang yang berlainan atau
golongan, kategori atau perihalan orang yang berlainan.

(3) Apa-apa kelulusan yang diberikan, atau standard, spesifikasi,
notis, kehendak, arahan, perintah atau garis panduan yang dibuat
di bawah Akta ini hendaklah dikeluarkan atau dimaklumkan
mengikut cara yang difikirkan patut oleh Bank.

**Penyiaran tindakan penguatkuasaan**

**64. Bank boleh, jika sesuai, menyiarkan dalam apa-apa bentuk**
dan mengikut apa-apa cara yang difikirkan patut oleh Bank,
apa-apa maklumat yang berhubungan dengan apa-apa tindakan
yang diambil oleh Bank atau selainnya di bawah Bahagian V,
dan keputusan tindakan itu.

**Pindaan Jadual**

**65. Menteri boleh, atas syor Bank, melalui suatu perintah yang**
disiarkan dalam Warta, meminda Jadual Pertama dan Jadual Kedua
kepada Akta ini.

**Perlindungan terhadap guaman dan prosiding undang-undang**

**66. Tiada tindakan, guaman, pendakwaan atau prosiding lain**
boleh dibuat atau dibawa, dimulakan, atau disenggarakan di
mana-mana mahkamah atau di hadapan mana-mana pihak berkuasa
lain terhadap—

_(a) Menteri;_


-----

40 _Rang Undang-Undang_

_(b) Bank;_

_(c) Gabenor;_

_(d) mana-mana anggota Jawatankuasa Semakan Penalti_

Monetari;

_(e) mana-mana pengarah, pegawai atau pekerja Bank; atau_

_(f) mana-mana orang yang bertindak bagi pihak Bank,_

bagi atau atas sebab, atau berkenaan dengan, apa-apa perbuatan,
pernyataan atau peninggalan yang dibuat atau ditinggalkan, atau
yang berupa sebagai dibuat atau ditinggalkan, menurut atau
dalam melaksanakan, atau yang dimaksudkan untuk menurut atau
melaksanakan, Akta ini, atau apa-apa kelulusan yang diberikan,
arahan, penetapan, spesifikasi, standard, kehendak, perintah, garis
panduan dan peraturan-peraturan yang dibuat, di bawah Akta ini,
jika perbuatan, pernyataan atau peninggalan yang dibuat atau
ditinggalkan, atau yang berupa sebagai dibuat atau ditinggalkan,
menurut atau dalam melaksanakan, atau yang dimaksudkan untuk
menurut atau melaksanakan, Akta ini, atau kelulusan yang diberikan,
arahan, penetapan, spesifikasi, standard, kehendak, perintah, garis
panduan dan peraturan-peraturan itu yang dibuat, di bawah Akta
ini, dibuat atau ditinggalkan dengan suci hati.

**Pemakaian seksyen 77 Akta Bank Negara Malaysia 2009,**
**Penggal 2 Bahagian XIV Akta Perkhidmatan Kewangan 2013**
**dan Penggal 2 Bahagian XV Akta Perkhidmatan Kewangan**
**Islam 2013**

**67. (1) Tiada apa-apa jua yang terkandung dalam Akta ini boleh dengan**
apa-apa cara menyentuh atau melemahkan peruntukan seksyen 77
Akta Bank Negara Malaysia 2009, Penggal 2 Bahagian XIV
Akta Perkhidmatan Kewangan 2013 dan Penggal 2 Bahagian XV
Akta Perkhidmatan Kewangan Islam 2013.

(2) Akta ini hendaklah dibaca tertakluk kepada peruntukan
seksyen 77 Akta Bank Negara Malaysia 2009, Penggal 2 Bahagian XIV
Akta Perkhidmatan Kewangan 2013 dan Penggal 2 Bahagian XV
Akta Perkhidmatan Kewangan Islam 2013 dan dalam keadaan
berlaku apa-apa percanggahan antara Akta ini dengan peruntukan
itu, peruntukan itu hendaklah dipakai.


-----

_Mata Wang 2019_ 41

(3) Tiada apa-apa jua dalam Akta ini boleh dianggapkan
sebagai suatu kelulusan bagi maksud Penggal 2 Bahagian XIV
Akta Perkhidmatan Kewangan 2013 dan Penggal 2 Bahagian XV
Akta Perkhidmatan Kewangan Islam 2013.

**Pengecualian**

**68. Menteri boleh, atas syor Bank, melalui perintah yang**
disiarkan dalam _Warta, mengecualikan mana-mana orang atau_
apa-apa golongan, kategori atau perihalan orang, daripada semua
atau mana-mana peruntukan Akta ini bagi apa-apa tempoh dan
tertakluk kepada apa-apa syarat yang ditetapkan oleh Menteri
dalam perintah itu.

Bahagian VII

KECUALIAN DAN PERALIHAN

**Kecualian**

**69. Apa-apa—**

_(a) kelulusan atau penentuan yang dibuat oleh Menteri di_

bawah seksyen 23 Akta Bank Negara Malaysia 1958

[Akta 519] hendaklah disifatkan sebagai kelulusan oleh
Menteri di bawah seksyen 9; dan

_(b) kebenaran yang dikeluarkan oleh Bank di bawah seksyen 27a_

Akta Bank Negara Malaysia 1958 hendaklah disifatkan
sebagai kelulusan yang diberikan oleh Bank di bawah
subseksyen 19(1),

dan hendaklah terus berkuat kuasa dan berkesan sepenuhnya
berhubung dengan orang yang kepadanya kelulusan atau penentuan
atau kebenaran itu terpakai sehingga kelulusan atau penentuan
atau kebenaran itu dipinda atau dibatalkan.


-----

42 _Rang Undang-Undang_

**Peralihan**

**70. (1) Mana-mana orang yang telah menjalankan perniagaan**
pemprosesan mata wang sebelum tarikh yang ditetapkan di bawah
subseksyen 1(2) boleh meneruskan perniagaan itu seolah-olah
Akta ini tidak diperbuat bagi tempoh enam bulan dari tarikh
yang ditetapkan itu atau apa-apa tempoh lain yang ditentukan
oleh Bank, yang boleh disebut sebagai “tempoh tangguh”.

(2) Jika orang yang disebut dalam subseksyen (1) berniat
untuk meneruskan perniagaan pemprosesan mata wang itu selepas
tamatnya tempoh tangguh itu, orang itu hendaklah membuat suatu
permohonan untuk didaftarkan sebagai seorang pemproses mata
wang berdaftar di bawah seksyen 25 dalam tempoh tangguh itu.

(3) Jika seseorang yang disebut dalam perenggan (1) telah
didaftarkan sebagai seorang pemproses mata wang berdaftar oleh
Bank, pemproses mata wang berdaftar itu diberi tempoh tangguh
tambahan selama enam bulan dari tamatnya tempoh tangguh itu bagi
mematuhi sepenuhnya peruntukan dalam Penggal 2 Bahagian IV
dan apa-apa ketakpatuhan selepas tamatnya tempoh tangguh
tambahan itu akan tertakluk kepada tindakan yang diperuntukkan
dalam peruntukan yang berkenaan.

(4) Jika seseorang tidak memohon untuk didaftarkan sebagai
seorang pemproses mata wang berdaftar atau permohonan
pendaftarannya ditolak apabila tamatnya tempoh tangguh itu, orang
itu hendaklah dengan serta-merta berhenti daripada menjalankan
perniagaan pemprosesan mata wang, pada tarikh akhir tempoh
tangguh itu.

(5) Tempoh tangguh di bawah subseksyen (1) hendaklah tamat
dalam hal jika seseorang itu telah memohon untuk didaftarkan
sebagai seorang pemproses mata wang berdaftar—

_(a) pada tarikh permohonan bagi pendaftaran sebagai seorang_

pemproses mata wang berdaftar itu diterima oleh Bank dan
suatu pemberitahuan di bawah seksyen 26 dikeluarkan;
atau

_(b) pada tarikh penyampaian suatu notis di bawah seksyen 27_

yang menyatakan bahawa permohonan bagi pendaftaran
itu ditolak oleh Bank.


-----

_Mata Wang 2019_ 43

Jadual Pertama

[Seksyen 3]

ORANG YANG DIISYTIHARKAN SEBAGAI INSTITUSI KEWANGAN

1. Pemegang lesen di bawah Akta Perniagaan Perkhidmatan Wang 2011
diisytiharkan sebagai institusi kewangan bagi maksud seksyen 22, 33, 34, 37,
38, 39, 41, 42, 43, 44 dan 45 dan Penggal 1 Bahagian V.

Jadual Kedua

[Subseksyen 10(2) dan 21(1)]

HAD SAH DIPERLAKUKAN

1. Mata wang syiling adalah sah diperlakukan bagi pembayaran apa-apa

amaun sehingga nilai agregat dua puluh lima keping mata wang syiling dalam
apa-apa pembayaran tunggal.

HAD BAGI TRANSAKSI TUNAI

_Tiada_

HURAIAN

Rang Undang-Undang ini (“Akta yang dicadangkan”) bertujuan untuk mengadakan
peruntukan bagi pengurusan mata wang Malaysia oleh Bank Negara Malaysia
(“Bank”), pengawalseliaan perniagaan pemprosesan mata wang dan aktiviti
pemprosesan mata wang dan bagi perkara yang berkaitan.

Bahagian I

2. Bahagian I bertujuan untuk mengadakan peruntukan bagi perkara permulaan.

3. _Fasal 1 mengandungi tajuk ringkas Akta yang dicadangkan dan bertujuan_
untuk memberi Menteri kuasa untuk menetapkan tarikh permulaan kuat kuasa
Akta yang dicadangkan.

4. _Fasal 2 mengandungi takrif perkataan dan ungkapan tertentu yang digunakan_
dalam Akta yang dicadangkan.

5. _Fasal 3_ memperuntukkan bahawa mana-mana orang yang dinyatakan
dalam Jadual Pertama kepada Akta yang dicadangkan diisytiharkan sebagai
suatu institusi kewangan bagi maksud Akta yang dicadangkan.


-----

44 _Rang Undang-Undang_

6. _Fasal 4_ bertujuan untuk memberi Bank kuasa untuk menjalankan kuasa
dan melaksanakan fungsi di bawah Akta yang dicadangkan mengikut cara yang
difikirkan patut oleh Bank. _Fasal_ ini menjelaskan bahawa kuasa dan fungsi
Bank di bawah Akta yang dicadangkan menambah dan bukannya mengurangkan,
kuasa dan fungsi Bank di bawah Akta Bank Negara Malaysia 2009 [Akta 701].
_Fasal ini juga memperuntukkan bahawa Gabenor hendaklah menjalankan kuasa_
dan melaksanakan fungsi Bank dan Gabenor boleh melantik mana-mana orang
untuk menjalankan apa-apa kuasa atau melaksanakan apa-apa fungsi Bank di
bawah Akta yang dicadangkan.

Bahagian II

7. Bahagian II memperkatakan tentang kuasa Bank bagi perkara yang
berhubungan dengan mata wang.

8. _Fasal 5 memperuntukkan bahawa Bank ialah pihak berkuasa tunggal di_
Malaysia untuk mengeluarkan mata wang kertas dan mata wang syiling.

9. _Fasal 6 memperuntukkan bahawa mata wang kertas dan mata wang syiling_
hanya boleh dicetak atau ditempa oleh atau di bawah kuasa Bank. _Fasal_ ini
juga memperuntukkan bahawa Bank hendaklah mengatur pencetakan mata
wang kertas dan penempaan mata wang syiling.

10. _Fasal 7_ memperuntukkan bahawa Bank hendaklah mengeluarkan,
mengeluarkan semula dan boleh menukar mata wang kertas dan mata wang
syiling di pejabat Bank atau agensinya.

11. _Fasal 8_ memperuntukkan bahawa Bank hendaklah bertanggungan bagi
nilai muka mata wang kertas dan mata wang syiling yang dikeluarkan oleh
Bank.

12. _Fasal 9 memperuntukkan bahawa mata wang kertas dan mata wang_
syiling yang dikeluarkan oleh Bank hendaklah dalam denominasi ringgit atau
sen. Bentuk fizikal dan piawai berat dan komposisi mata wang syiling yang
dikeluarkan oleh Bank dan jumlah remedi dan ubahan hendaklah sebagaimana
yang diluluskan oleh Menteri, atas syor Bank.

13. _Fasal 10 memperuntukkan bahawa mata wang kertas, jika kertas tersebut_
tidak rosak, dan mata wang syiling, jika syiling tersebut tidak dibega, adalah
sah diperlakukan di Malaysia pada nilai mukanya bagi suatu pembayaran yang
tidak melebihi kuantiti atau nilai agregat maksimum mata wang kertas atau
mata wang syiling sebagaimana yang diperuntukkan dalam Jadual Kedua.

14. _Fasal 11 memperuntukkan bahawa Bank boleh, bagi maksud mempromosikan_
ilmu numismatik, menjual mata wang kertas atau mata wang syiling pada suatu
harga selain nilai mukanya. Apa-apa hasil daripada jualan mata wang kertas
atau mata wang syiling dianggapkan sebagai suatu pendapatan kepada Bank.

15. _Fasal 12 memberi Bank kuasa untuk mengatur penyimpanan selamat mata_
wang kertas atau mata wang syiling yang belum dikeluarkan. Ini termasuklah
penyediaan dan penyimpanan instrumen dan bahan yang digunakan bagi
pengeluaran, pencetakan atau penempaan mata wang kertas atau mata wang


-----

_Mata Wang 2019_ 45

16. _Fasal 13 memperuntukkan bahawa Bank boleh, setelah memberi tidak_
kurang daripada satu bulan notis dalam Warta mengenai niatnya untuk berbuat
demikian, memanggil balik apa-apa mata wang kertas atau mata wang syiling.
Setelah habis tempoh notis itu, mata wang kertas atau mata wang syiling
yang baginya notis itu terpakai hendaklah terhenti daripada menjadi sah
diperlakukan, tetapi Bank hendaklah bertanggungan bagi nilai apa-apa mata
wang kertas atau mata wang syiling apabila diserahkan di pejabat Bank atau
di mana-mana agensi yang ditubuhkan atau dilantik oleh Bank bagi maksud
tersebut.

17. _Fasal 14 memperuntukkan bahawa Bank boleh mengambil semua_
langkah yang difikirkan patut oleh Bank untuk menarik daripada peredaran
apa-apa mata wang kertas termasuk mata wang kertas yang rosak atau tidak
layak untuk edaran dan mata wang syiling termasuk mata wang syiling yang
telah haus atau telah dibega dan mata wang kertas dan mata wang syiling
yang telah dipanggil balik menurut _fasal_ _13._

18. _Fasal 15 bertujuan untuk memberi Bank kuasa untuk memusnahkan,_
menguruskan atau selainnya melupuskan mata wang kertas atau mata wang
syiling yang telah ditarik balik menurut fasal 14 mengikut cara yang difikirkan
patut oleh Bank. Sebagai tambahan, _fasal ini memperuntukkan bahawa Bank_
hendaklah mengatur pemusnahan instrumen dan bahan yang digunakan bagi
pencetakan atau penempaan mata wang kertas atau mata wang syiling mengikut
cara yang difikirkan patut oleh Bank.

19. _Fasal 16 memperuntukkan bahawa tiada seorang pun berhak untuk_
mendapatkan kembali daripada Bank nilai apa-apa mata wang kertas atau mata
wang syiling yang hilang, dicuri atau tidak sempurna, mata wang kertas yang
rosak atau mata wang syiling yang telah dibega. Walau bagaimanapun, nilai
mata wang kertas dan mata wang syiling yang tidak sempurna, mata wang
kertas yang rosak atau mata wang syiling yang telah dibega boleh dibayar
balik oleh Bank mengikut budi bicara Bank.

20. _Fasal 17 membolehkan Bank untuk membuat suatu kontrak atau perkiraan_
lain dengan suatu institusi kewangan atau seorang pemproses mata wang
berdaftar atau mengambil apa-apa langkah atau memudahkan apa-apa tindakan
yang difikirkan patut oleh Bank bagi maksud memelihara kualiti dan integriti,
atau mempromosikan pengeluaran semula atau peredaran semula mata wang
kertas dan mata wang syiling.

Bahagian III

21. Bahagian III mengandungi peruntukan yang berhubungan dengan kesalahan
berkenaan dengan mata wang.

22. _Fasal 18 melarang mana-mana orang daripada mengeluarkan, mencetak_
atau menempa atau membenarkan pengeluaran, pencetakan atau penempaan
apa-apa nota, syiling, token, dokumen atau instrumen, sama ada ketara atau tidak
ketara, yang berkemungkinan dikatakan sebagai sah diperlakukan melainkan
ia didenominasikan dalam dan disandarkan sepenuhnya oleh ringgit atau
mata wang asing. _Fasal ini juga menyenaraikan ciri-ciri suatu nota, syiling,_


-----

46 _Rang Undang-Undang_

token, dokumen atau instrumen yang berkemungkinan dikatakan sebagai sah
diperlakukan. Mana-mana orang yang melanggar peruntukan ini melakukan
suatu kesalahan dan boleh, apabila disabitkan, didenda tidak melebihi lima
puluh juta ringgit atau dipenjarakan selama tempoh tidak melebihi sepuluh
tahun atau kedua-duanya.

23. _Fasal 19 bertujuan untuk menyekat mana-mana orang daripada menggunakan_
apa-apa gambar atau apa-apa lukisan atau reka bentuk yang menyerupai
suatu mata wang kertas atau mata wang syiling atau mana-mana bahagian
daripadanya, dalam apa-apa penerbitan, atau mengimport, membuat, menjual,
mengedar atau selainnya mengagih apa-apa dagangan atau produk yang
mengandungi gambar, lukisan atau apa-apa reka bentuk itu atau apa-apa
bahagian daripadanya, melainkan dengan kelulusan Bank. Mana-mana orang
yang melanggar peruntukan ini melakukan suatu kesalahan dan boleh, apabila
disabitkan, didenda tidak melebihi lima puluh ribu ringgit.

24. _Fasal 20 bertujuan untuk melarang seseorang daripada melebur apa-apa_
mata wang syiling dengan niat untuk mendapatkan keuntungan melainkan
diberi kuasa oleh Bank.

25. _Fasal 21 memperuntukkan bahawa tiada seorang pun boleh, dalam suatu_
transaksi tunggal, membuat atau menerima apa-apa pembayaran menggunakan
mata wang kertas atau mata wang syiling atau kombinasinya yang melebihi
nilai agregat maksimum sebagaimana yang diperuntukkan dalam Jadual Kedua
kepada Akta yang dicadangkan. Pelanggaran peruntukan ini ialah suatu kesalahan
dan boleh didenda tidak melebihi tiga kali ganda jumlah atau nilai agregat
transaksi pada masa kesalahan itu dilakukan.

26. _Fasal 22_ memperuntukkan bahawa _fasal 21 tidak terpakai bagi apa-apa_
transaksi yang dibuat oleh seseorang dengan atau melalui Bank atau suatu
institusi kewangan atau diluluskan oleh Menteri, atas syor Bank, dalam hal
keadaan genting.

Bahagian IV

27. Bahagian IV mengandungi peruntukan yang berhubungan dengan pendaftaran
perniagaan pemprosesan mata wang, kewajipan seorang pemproses mata wang
berdaftar dan kuasa pemeriksaan Bank.

28. _Fasal 23 bertujuan untuk memberi Menteri kuasa, atas syor Bank, melalui_
suatu perintah yang disiarkan dalam Warta, untuk mengisytihar apa-apa aktiviti
yang berhubungan dengan pengendalian mata wang kertas atau mata wang
syiling sebagai suatu perniagaan pemprosesan mata wang.


-----

_Mata Wang 2019_ 47

Penggal 1

_Pendaftaran_

29. _Fasal 24 memperuntukkan bahawa tiada seorang pun, selain Bank atau_
suatu institusi kewangan, boleh menjalankan perniagaan pemprosesan mata wang
atau mengemukakan dirinya sebagai seorang pemproses mata wang berdaftar
melainkan jika orang itu telah berdaftar dengan Bank di bawah Akta yang
dicadangkan. Mana-mana orang yang melanggar peruntukan ini melakukan
suatu kesalahan dan boleh, apabila disabitkan, didenda tidak melebihi lima
juta ringgit.

30. _Fasal 25 bertujuan untuk mengadakan peruntukan bagi kehendak yang perlu_
dipenuhi bagi seorang pemohon untuk menjalankan perniagaan pemprosesan
mata wang bersama-sama dengan pembayaran fi pemprosesan.

31. _Fasal 26 memperuntukkan bahawa Bank boleh, apabila menerima suatu_
permohonan bagi pendaftaran di bawah _fasal 25, mendaftarkan pemohon itu._
_Fasal ini juga memperuntukkan bahawa seorang pemohon tidak boleh memulakan_
perniagaan pemprosesan mata wangnya sehingga pemohon itu diberitahu oleh
Bank mengenai pendaftarannya di bawah Akta yang dicadangkan. Mana-mana
orang yang melanggar peruntukan ini melakukan suatu kesalahan dan boleh,
apabila disabitkan, didenda tidak melebihi lima juta ringgit.

32. _Fasal 27 memperuntukkan bahawa Bank tidak boleh mendaftarkan seseorang_
pemohon jika pemohon itu tidak mematuhi _fasal 25._

33. _Fasal 28 memperuntukkan bahawa Bank hendaklah menyiarkan suatu_
senarai pemproses mata wang berdaftar dalam bentuk yang difikirkan patut
oleh Bank.

34. _Fasal 29 bertujuan untuk mengadakan peruntukan bagi pembatalan_
pendaftaran secara sukarela oleh seorang pemproses mata wang berdaftar.

35. _Fasal 30 memperuntukkan bahawa Bank boleh mencadangkan untuk_
membatalkan pendaftaran seorang pemproses mata wang berdaftar dalam
keadaan tertentu.

36. _Fasal 31 memperuntukkan bahawa jika Bank bercadang untuk membatalkan_
pendaftaran seorang pemproses mata wang berdaftar di bawah _fasal 30, Bank_
hendaklah memberi suatu peluang kepada pemproses mata wang berdaftar itu
untuk membuat suatu representasi.

37. _Fasal 32 memperuntukkan bahawa jika seorang pemproses mata wang_
berdaftar membatalkan pendaftarannya secara sukarela atau Bank membatalkan
pendaftaran seorang pemproses mata wang berdaftar, pemproses mata wang
berdaftar itu hendaklah dengan serta-merta berhenti daripada menjalankan
perniagaan pemprosesan mata wang pada tarikh efektif pembatalan pendaftaran
itu. Fasal ini juga memperuntukkan bahawa pembatalan pendaftaran tidak boleh
memberi kesan ke atas apa-apa hak, obligasi atau liabiliti yang berbangkit di
bawah, apa-apa perjanjian, perkiraan atau transaksi yang dibuat oleh pemproses
mata wang berdaftar itu dengan mana-mana orang sebelum pembatalan
pendaftaran itu.


-----

48 _Rang Undang-Undang_

Penggal 2

_Kewajipan pemproses mata wang berdaftar_

38. _Fasal 33 memperuntukkan bahawa seorang pemproses mata wang berdaftar_
dan suatu institusi kewangan yang menjalankan aktiviti pemprosesan mata wang
hendaklah menguruskan perniagaannya, hal ehwalnya dan aktivitinya secara
berhemat, secara profesional dan dengan integriti, kebertanggungjawaban dan
ketelusan. Seorang pemproses mata wang berdaftar dan suatu institusi kewangan
yang menjalankan aktiviti pemprosesan mata wang hendaklah mematuhi dan
memastikan bahawa dasar dan tatacara dalamannya selaras dengan apa-apa
standard yang ditentukan oleh Bank termasuk standard mengenai amalan berhemat,
integriti, profesionalisme dan kepakaran dalam penjalanan perniagaannya, hal
ehwalnya dan aktivitinya.

39. _Fasal 34 memperuntukkan bahawa tiap-tiap pengarah atau ketua pegawai_
eksekutif atau mana-mana orang yang terlibat dalam pengendalian atau pengurusan,
seorang pemproses mata wang berdaftar atau suatu institusi kewangan yang
menjalankan aktiviti pemprosesan mata wang hendaklah memastikan bahawa
pemproses mata wang berdaftar itu atau institusi kewangan itu mematuhi Akta
yang dicadangkan dan apa-apa peraturan-peraturan, standard, spesifikasi, arahan
atau kehendak yang dibuat di bawah Akta yang dicadangkan.

40. _Fasal 35 bertujuan untuk mengadakan peruntukan bagi obligasi pemproses_
mata wang berdaftar untuk membayar fi sebagaimana yang ditetapkan di bawah
Akta yang dicadangkan. Fasal ini juga memperuntukkan bahawa tiada seorang
pun yang berhak kepada suatu pembayaran balik apa-apa fi yang dibayar di
bawah Akta yang dicadangkan.

41. _Fasal 36 bertujuan untuk mengadakan peruntukan bagi pemeliharaan_
kerahsiaan. Mana-mana orang yang melanggar peruntukan ini melakukan
suatu kesalahan dan boleh, apabila disabitkan, didenda tidak melebihi tiga
juta ringgit atau dipenjarakan selama tempoh tidak melebihi tiga tahun atau
kedua-duanya.

42. _Fasal 37 memperuntukkan bahawa Bank, pemproses mata wang berdaftar_
dan institusi kewangan hendaklah menahan apa-apa mata wang kertas atau
mata wang syiling yang telah dikemukakan melalui apa-apa cara kepada
Bank, pemproses mata wang berdaftar dan institusi kewangan, yang Bank,
pemproses mata wang berdaftar dan institusi kewangan mempunyai sebab
untuk mempercayai sebagai palsu.

43. _Fasal 38_ memperuntukkan bahawa adalah sah dari segi undang-undang
bagi Bank, pemproses mata wang berdaftar dan institusi kewangan untuk
merekod maklumat peribadi orang yang daripadanya mata wang ditahan
di bawah _fasal 37._

44. _Fasal 39 memperuntukkan bahawa Bank, pemproses mata wang berdaftar_
dan institusi kewangan hendaklah menyerahkan apa-apa mata wang kertas atau
mata wang syiling yang ditahan di bawah fasal 37 dan Bank, pemproses mata
wang berdaftar dan institusi kewangan hendaklah mengemukakan maklumat
yang direkodkan di bawah _subfasal 38(1),_ kepada polis.


-----

_Mata Wang 2019_ 49

45. _Fasal 40_ memperuntukkan bahawa mata wang kertas dan mata wang
syiling yang ditahan dan diserahkan kepada polis di bawah _fasal 39_ terus
menjadi harta orang yang daripadanya ia ditahan jika mata wang kertas atau
mata wang syiling itu tulen.

46. _Fasal 41 memperuntukkan bahawa seorang pemproses mata wang berdaftar_
dan suatu institusi kewangan hendaklah mengemukakan kepada Bank, atau
kepada mana-mana orang yang dikenal pasti oleh Bank, apa-apa dokumen
atau maklumat mengikut apa-apa cara dan dalam tempoh yang ditentukan oleh
Bank. Bank juga diberi kuasa untuk menghendaki mana-mana orang untuk
mengemukakan dokumen atau maklumat yang berhubungan dengan seorang
pemproses mata wang berdaftar atau perniagaan pemprosesan mata wangnya, atau
yang berhubungan dengan suatu institusi kewangan atau aktiviti pemprosesan
mata wangnya. Mana-mana orang yang dikehendaki untuk mengemukakan
dokumen atau maklumat di bawah fasal ini hendaklah mengemukakan dokumen
atau maklumat yang betul, tepat, lengkap dan tidak mengelirukan. Suatu denda
tidak melebihi lima puluh ribu ringgit boleh dikenakan bagi pelakuan suatu
kesalahan di bawah peruntukan ini.

Penggal 3

_Pemeriksaan_

47. Bagi maksud Penggal 3, seorang pemproses mata wang berdaftar termasuklah
suatu institusi kewangan.

48. _Fasal 42 bertujuan untuk memberi Bank kuasa untuk memeriksa, tanpa_
apa-apa notis terdahulu, apa-apa dokumen, akaun atau transaksi, komputer,
jentera, peralatan atau infrastruktur dan premis atau pejabat, yang berkaitan
dengan perniagaan pemprosesan mata wang atau aktiviti pemprosesan mata
wang seorang pemproses mata wang berdaftar atau ejennya.

49. _Fasal 43 memperuntukkan bahawa Bank boleh memeriksa seorang yang_
sedang atau pada bila-bila masa pernah menjadi, seorang pengarah, ketua
pegawai eksekutif, pegawai, pekerja atau mana-mana orang yang terlibat dalam
pengendalian atau pengurusan, pemproses mata wang berdaftar itu atau ejennya
di bawah suatu pemeriksaan.

50. _Fasal 44 memperuntukkan bahawa mana-mana orang di bawah suatu_
pemeriksaan di bawah _fasal 42_ atau 43 hendaklah membenarkan akses dan
mengemukakan apa-apa dokumen, akaun, transaksi, harta, perkakas, peralatan,
jentera, komputer, output komputer dan sistem. Mana-mana orang yang
melanggar peruntukan ini melakukan suatu kesalahan dan boleh, apabila
disabitkan, didenda tidak melebihi satu ratus ribu ringgit.

51. _Fasal 45 memperuntukkan bahawa seseorang yang dikehendaki supaya_
diperiksa di bawah _fasal 43_ hendaklah hadir di hadapan Bank pada masa
dan di tempat yang ditentukan oleh Bank. Mana-mana orang yang melanggar
peruntukan ini melakukan suatu kesalahan dan boleh, apabila disabitkan,
didenda tidak melebihi satu ratus ribu ringgit.


-----

50 _Rang Undang-Undang_

Bahagian V

52. Bahagian V mengandungi peruntukan yang berhubungan dengan
penguatkuasaan.

Penggal 1

_Tindakan oleh Bank_

53. _Fasal 46 memperuntukkan bahawa seorang pemproses mata wang berdaftar_
atau suatu institusi kewangan, atau pengarahnya, ketua pegawai eksekutifnya,
atau mana-mana orang yang terlibat dalam pengendalian atau pengurusan,
melakukan suatu kemungkiran di bawah Akta yang dicadangkan jika pemproses
mata wang berdaftar itu atau institusi kewangan itu atau pengarahnya, ketua
pegawai eksekutifnya atau mana-mana orang yang terlibat dalam pengendalian
atau pengurusan, gagal untuk mematuhi mana-mana peruntukan Akta yang
dicadangkan atau apa-apa peraturan-peraturan, standard, spesifikasi, arahan
atau kehendak yang dibuat di bawah Akta yang dicadangkan.

54. _Fasal 47 bertujuan untuk memberi Bank kuasa untuk mengeluarkan arahan_
kepada seorang pemproses mata wang berdaftar atau suatu institusi kewangan,
atau pengarahnya atau ketua pegawai eksekutifnya, atau mana-mana orang
yang terlibat dalam pengendalian atau pengurusannya, jika difikirkan patut
oleh Bank untuk berbuat demikian dalam keadaan tertentu.

55. _Fasal 48 bertujuan untuk memberi Bank kuasa untuk mengambil tindakan_
pentadbiran jika Bank berpendapat bahawa seorang pemproses mata wang
berdaftar atau suatu institusi kewangan, atau pengarahnya atau ketua pegawai
eksekutifnya, atau mana-mana orang yang terlibat dalam pengendalian atau
pengurusannya, telah melakukan suatu kemungkiran. Jika kemungkiran
itu bukan suatu kesalahan di bawah Akta yang dicadangkan atau apa-apa
peraturan-peraturan yang dibuat di bawah Akta yang dicadangkan, Bank boleh
juga mengenakan penalti monetari dalam apa-apa amaun yang difikirkan patut
oleh Bank tetapi tidak boleh melebihi satu ratus ribu ringgit bagi tiap-tiap
kemungkiran dalam hal suatu pertubuhan, yang diperbadankan atau yang tidak
diperbadankan atau dua puluh ribu ringgit bagi tiap-tiap kemungkiran dalam
hal seorang individu.

56. _Fasal 49 memperuntukkan bahawa dalam menentukan tindakan yang sesuai_
untuk diambil, Bank hendaklah mengambil kira keberkesanan tindakan itu,
perkadaran tindakan itu dengan dapatan suatu pemeriksaan itu atau kemungkiran
yang dilakukan, pencegahan kemungkiran masa hadapan yang serupa oleh
seorang pemproses mata wang berdaftar, suatu institusi kewangan atau orang
lain dan apa-apa perkara lain sebagaimana yang difikirkan patut oleh Bank.

57. _Fasal 50 memperuntukkan bahawa jika Bank bercadang untuk mengambil_
apa-apa tindakan terhadap seseorang di bawah fasal 47 atau 48, Bank hendaklah
memberikan orang itu suatu peluang untuk membuat representasi bagi dirinya.


-----

_Mata Wang 2019_ 51

58. _Fasal 51 memperuntukkan bahawa mana-mana orang yang terkilan oleh_
suatu keputusan Bank yang berhubungan dengan penalti monetari itu boleh
membuat suatu rayuan dengan memfailkan suatu notis kepada Jawatankuasa
Semakan Penalti Monetari dan keputusan Bank itu tidak boleh berkuat kuasa
sehingga rayuan itu diputuskan.

Penggal 2

_Tindakan jenayah_

59. _Fasal 52 memperuntukkan bahawa jika suatu kesalahan dilakukan_
oleh suatu pertubuhan, yang diperbadankan atau yang tidak diperbadankan,
seseorang yang sedang menjadi pengarahnya atau ketua pegawai eksekutifnya,
atau mana-mana orang yang terlibat dalam pengendalian atau pengurusannya,
pada masa pelakuan kesalahan itu disifatkan telah melakukan kesalahan itu
melainkan orang itu membuktikan bahawa kesalahan itu telah dilakukan tanpa
persetujuannya atau pembiarannya dan bahawa dia telah menjalankan usaha
yang wajar untuk mengelakkan pelakuan kesalahan itu, dengan mengambil kira
jenis fungsinya atas jawatan itu dan segala hal keadaan itu. _Fasal_ ini tidak
menjejaskan liabiliti jenayah pertubuhan, yang diperbadankan atau yang tidak
diperbadankan itu.

60. _Fasal 53 memperuntukkan bahawa jika suatu kesalahan dilakukan oleh_
seorang pekerja atau pegawai semasa menjalankan tugasnya, atau seorang
ejen semasa bertindak dalam kuasanya sebagai seorang ejen, majikan atau
prinsipal orang itu pada masa pelakuan kesalahan itu disifatkan telah melakukan
kesalahan itu dan boleh dikenakan penalti yang sama bagi kesalahan yang
dilakukan oleh pekerja itu, pegawai itu atau ejen itu.

61. _Fasal 54 memperuntukkan bahawa mana-mana orang yang cuba untuk_
melakukan suatu kesalahan di bawah Akta yang dicadangkan, membuat suatu
perbuatan sebagai persediaan bagi, atau bagi membantu, pelakuan suatu
kesalahan di bawah Akta yang dicadangkan atau bersubahat atau terlibat dalam
suatu komplot jenayah untuk melakukan suatu kesalahan di bawah Akta yang
dicadangkan, melakukan suatu kesalahan dan dikenakan penalti yang sama
bagi kesalahan itu sama ada atau tidak kesalahan itu dilakukan disebabkan
olehnya.

62. _Fasal 55 memperuntukkan bahawa tiap-tiap kesalahan yang boleh dikenakan_
hukuman di bawah Akta yang dicadangkan hendaklah menjadi suatu kesalahan
boleh tangkap, dan seorang pegawai polis yang berpangkat tidak rendah
daripada pangkat Inspektor boleh menangkap tanpa waran seseorang yang
semunasabahnya disyaki telah melakukan atau sedang melakukan kesalahan
itu.

63. _Fasal 56 memperuntukkan bahawa walau apa pun apa-apa yang terkandung_
dalam mana-mana undang-undang bertulis lain, jika seseorang itu dituduh atas
lebih daripada satu kesalahan di bawah Akta yang dicadangkan, dia boleh
dipertuduh dengan dan dibicarakan dalam satu perbicaraan bagi seberapa
banyak kesalahan yang dilakukan dalam apa-apa jangka masa.


-----

52 _Rang Undang-Undang_

64. _Fasal 57_ bertujuan untuk memberi Gabenor kuasa, dengan kelulusan
Pendakwa Raya, untuk mengkompaun apa-apa kesalahan boleh dikompaun
yang dilakukan oleh mana-mana orang yang boleh dikenakan hukuman di
bawah Akta yang dicadangkan.

65. _Fasal 58 memperuntukkan bahawa pendakwaan bagi suatu kesalahan_
di bawah Akta yang dicadangkan hendaklah dimulakan dengan keizinan bertulis
Pendakwa Raya.

Bahagian VI

66. Bahagian VI memperkatakan tentang peruntukan am.

67. _Fasal 59 memperuntukkan bahawa wang yang diterima oleh Bank atau_
Gabenor di bawah Akta yang dicadangkan termasuk apa-apa fi, penalti
monetari dan kompaun hendaklah dibayar ke dalam Kumpulan Wang Disatukan
Persekutuan.

68. _Fasal 60_ bertujuan untuk memberi Menteri kuasa, atas syor Bank, untuk
membuat peraturan-peraturan.

69. _Fasal 61 bertujuan untuk memberi Bank kuasa untuk mengeluarkan standard_
yang berhubungan dengan seorang pemproses mata wang berdaftar atau suatu
institusi kewangan yang menjalankan aktiviti pemprosesan mata wang yang
difikirkan patut oleh Bank.

70. _Fasal 62 bertujuan untuk memberi Bank kuasa untuk mengeluarkan garis_
panduan kepada mana-mana orang atau kepada apa-apa golongan, kategori
atau perihalan orang yang mengandungi apa-apa maklumat, nasihat atau syor
yang difikirkan patut oleh Bank.

71. _Fasal 63_ memperuntukkan bahawa apa-apa standard, spesifikasi, notis,
kehendak, arahan, perintah atau garis panduan yang dibuat di bawah Akta
yang dicadangkan boleh dibuat sama ada secara am atau khusus, dipinda atau
dibatalkan oleh Bank atau dikeluarkan atau disampaikan mengikut cara yang
difikirkan patut oleh Bank.

72. _Fasal 64 memperuntukkan bahawa Bank boleh, jika sesuai, menyiarkan_
dalam apa-apa bentuk dan cara yang difikirkan patut oleh Bank, apa-apa
maklumat yang berhubungan dengan apa-apa tindakan yang diambil oleh Bank
atau selainnya di bawah Bahagian V Akta yang dicadangkan, dan keputusan
tindakan itu.

73. _Fasal 65 bertujuan untuk memberi Menteri kuasa, atas syor Bank, untuk_
meminda Jadual Pertama dan Jadual Kedua kepada Akta yang dicadangkan
melalui suatu perintah yang disiarkan dalam _Warta._

74. _Fasal 66 bertujuan untuk mengadakan peruntukan bagi perlindungan terhadap_
guaman dan prosiding undang-undang terhadap Menteri, Bank, Gabenor,
mana-mana anggota Jawatankuasa Semakan Penalti Monetari, mana-mana
pengarah, pegawai atau pekerja Bank atau mana-mana orang yang bertindak
bagi pihak Bank jika apa-apa perbuatan, pernyataan atau peninggalan yang


-----

_Mata Wang 2019_ 53

dibuat atau ditinggalkan, atau yang berupa sebagai dibuat atau ditinggalkan,
menurut atau dalam melaksanakan, atau yang dimaksudkan untuk menurut
atau melaksanakan, Akta yang dicadangkan, atau apa-apa kelulusan, arahan,
penetapan, spesifikasi, standard, kehendak, perintah, garis panduan dan
peraturan-peraturan dibuat atau ditinggalkan dengan suci hati.

75. _Fasal 67 memperuntukkan bahawa tiada apa-apa jua yang terkandung_
dalam Akta yang dicadangkan boleh dengan apa-apa cara menyentuh atau
melemahkan undang-undang yang berhubungan dengan transaksi asing yang
diperuntukkan dalam seksyen 77 Akta Bank Negara Malaysia 2009, Penggal 2
Bahagian XIV Akta Perkhidmatan Kewangan 2013 [Akta 758] dan Penggal 2
Bahagian XV Akta Perkhidmatan Kewangan Islam 2013 [Akta 759].

76. _Fasal 68 bertujuan untuk memberi Menteri kuasa, atas syor Bank, untuk_
mengecualikan mana-mana orang atau apa-apa golongan, kategori atau perihalan
orang, daripada semua atau mana-mana peruntukan Akta yang dicadangkan.

Bahagian VII

77. Bahagian VII memperkatakan tentang peruntukan yang berhubungan dengan
kecualian dan peralihan.

78. _Fasal 69_ dan _70 bertujuan untuk mengadakan peruntukan bagi kecualian_
dan peralihan.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U2)3188]


-----

