---
Year: 2019
Bill: D.R.10/2019 - RUU Cap Dagangan 2019 (Lulus)
Title: D.R.10/2019 - RUU Cap Dagangan 2019 (Lulus)
Download URL: https://www.parlimen.gov.my/files/billindex/pdf/2019/D.R%2010_2019%20-%20(bm).pdf
URL: https://www.parlimen.gov.my/files/billindex/pdf/2019/D.R%2010_2019%20-%20(bm).pdf
---
---
Reading:
D.R.10/2019
Bacaan Pertama Pada:09/04/2019
Bacaan Kedua Pada:02/07/2019
Dibentang Oleh:YB Tuan Chong Chieng Jen - Tim. Men. KPDNHEP
Diluluskan Pada:02/07/2019
Dibentang Oleh:YB Tuan Chong Chieng Jen - Tim. Men. KPDNHEP
---

-----

-----

-----

-----

_Cap Dagangan_ 1

**D.R. 10/2019**

RANG UNDANG-UNDANG CAP DAGANGAN 2019

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

3. Takrif “cap dagangan”

4. Takrif “cap dagangan terkenal”

5. Takrif “cap dagangan terdahulu”

6. Takrif “barang-barang yang melanggar”, “bahan yang melanggar”,
“artikel yang melanggar”, “barang-barang lancung” dan “cap dagangan
lancung”

7. Sebutan kepada penggunaan cap dagangan

8. Penggunaan cap dagangan bagi dagangan eksport atau jika bentuk
perdagangan berubah

9. Penentuan kebarangkalian kekeliruan

Bahagian II

PENTADBIRAN

10. Pendaftar, Timbalan Pendaftar dan Penolong Pendaftar

11. Perlindungan Pendaftar, Timbalan Pendaftar, Penolong Pendaftar dan
pegawai lain

12. Pejabat Cap Dagangan dan pejabat cawangan lain

13. Pendapat dan carian awal oleh Pendaftar


-----

_Rang Undang-Undang_

Bahagian III

DAFTAR CAP DAGANGAN

_Fasal_

14. Daftar Cap Dagangan

15. Pemeriksaan Daftar


Bahagian IV

PENDAFTARAN CAP DAGANGAN

Bab 1

_Pengenalan_

16. Cap dagangan berdaftar

Bab 2

_Permohonan bagi pendaftaran cap dagangan_

17. Permohonan bagi pendaftaran cap dagangan

18. Permohonan dalam berbilang kelas

19. Pengelasan barang-barang atau perkhidmatan

20. Warna cap dagangan

21. Siri cap dagangan

22. Tarikh pemfailan

Bab 3

_Alasan bagi penolakan pendaftaran_

23. Alasan mutlak bagi penolakan pendaftaran

24. Alasan relatif bagi penolakan pendaftaran

25. Penggunaan bersama yang jujur, dsb.

Bab 4

_Keutamaan_

26. Tuntutan keutamaan bagi permohonan Konvensyen


-----

_Cap Dagangan_ 3

_Fasal_

27. Tuntutan keutamaan daripada permohonan luar negara lain yang
berkaitan

28. Tuntutan keutamaan daripada perlindungan sementara cap dagangan
yang menjadi hal perkara bagi pameran antarabangsa yang diberikan
di bawah Perkara 11 Konvensyen Paris

Bab 5

_Pemeriksaan_

29. Pemeriksaan permohonan

30. Penafian, syarat atau pengehadan sukarela

31. Penyiaran penyetujuterimaan

Bab 6

_Penarikan balik, sekatan atau pindaan permohonan_

_bagi pendaftaran cap dagangan_

32. Penarikan balik atau sekatan permohonan bagi pendaftaran cap dagangan

33. Pindaan permohonan bagi pendaftaran cap dagangan

Bab 7

_Bangkangan_

34. Alasan bangkangan

35. Prosiding bangkangan

Bab 8

_Pendaftaran_

36. Pendaftaran

Bahagian V

PEMBAHAGIAN DAN PENGGABUNGAN

37. Permohonan bagi pembahagian

38. Permohonan bagi penggabungan


-----

_Rang Undang-Undang_

Bahagian VI

TEMPOH DAN PEMBAHARUAN CAP DAGANGAN BERDAFTAR

_Fasal_

39. Tempoh dan pembaharuan pendaftaran

40. Status cap dagangan yang tidak dibaharui

41. Pemberhentian pendaftaran

Bahagian VII

PERUBAHAN, PEMBETULAN, PEMOTONGAN,

PEMBATALAN DAN KETIDAKSAHAN

42. Perubahan cap dagangan berdaftar

43. Pembetulan Daftar

44. Pemotongan sukarela cap dagangan berdaftar

45. Pembatalan pendaftaran oleh Pendaftar

46. Pembatalan pendaftaran oleh Mahkamah tentang ketiadaan penggunaan
cap dagangan

47. Ketidaksahan pendaftaran oleh Mahkamah

Bahagian VIII

KESAN CAP DAGANGAN BERDAFTAR

Bab 1

_Hak tuan punya cap dagangan berdaftar_

48. Hak yang diberikan oleh cap dagangan berdaftar

49. Pengehadan atas hak jika cap dagangan yang hampir serupa, dsb.,
didaftarkan oleh orang berlainan

50. Cap dagangan yang terdiri daripada tanda yang diterima sebagai tanda
yang memperihalkan artikel, dsb.

51. Cap dagangan yang berhubungan dengan artikel, dsb., yang dahulunya
dihasilkan di bawah paten

52. Pendaftaran keterangan _prima facie_

53. Pendaftaran muktamad


-----

_Cap Dagangan_ 5

Bab 2

_Pelanggaran Cap Dagangan_

_Fasal_

54. Perbuatan yang menjadi pelanggaran cap dagangan berdaftar

55. Perbuatan yang tidak terjumlah sebagai pelanggaran

56. Tindakan ke atas pelanggaran

57. Hal keadaan yang tindakan tidak boleh dimulakan

58. Perintah bagi pemadaman, dsb., tanda yang menyalahi

59. Perintah bagi penyerahan barang-barang, bahan atau artikel yang melanggar

60. Perintah bagi pelupusan barang-barang, bahan atau artikel yang melanggar

61. Remedi bagi ancaman tidak berasas prosiding pelanggaran

Bahagian IX

CAP DAGANGAN SEBAGAI OBJEK HARTA

62. Sifat cap dagangan berdaftar sebagai harta

63. Ketuanpunyaan bersama cap dagangan berdaftar

64. Penyerahhakan, dsb., cap dagangan berdaftar

65. Pendaftaran transaksi yang menyentuh cap dagangan berdaftar

66. Amanah dan ekuiti

67. Permohonan bagi pendaftaran suatu cap dagangan sebagai suatu objek
harta

Bahagian X

PELESENAN

68. Tafsiran

69. Pelesenan cap dagangan berdaftar

70. Hak pemegang lesen dalam hal pelanggaran

71. Pemegang lesen eksklusif mempunyai hak dan remedi sebagai pemegang
serah hak


-----

_Rang Undang-Undang_

Bahagian XI

CAP KOLEKTIF DAN CAP PERAKUAN


_Fasal_

72. Cap kolektif

73. Cap perakuan

74. Tafsiran


Bahagian XII

PERKARA ANTARABANGSA

Bab 1

_Protokol Madrid_


75. Peraturan-peraturan yang berhubungan dengan Protokol Madrid

Bab 2

_Konvensyen dan Perkiraan Antarabangsa_

76. Perlindungan cap dagangan terkenal

77. Kebenaran penggunaan cap dagangan terkenal

78. Lambang kebangsaan, dsb., bagi negara Konvensyen di bawah Perkara
6ter Konvensyen Paris

79. Lambang, dsb., bagi organisasi antara kerajaan antarabangsa tertentu
di bawah Perkara 6ter Konvensyen Paris

80. Pemberitahuan di bawah Perkara 6ter Konvensyen Paris

Bahagian XIII

LANGKAH-LANGKAH SEMPADAN

81. Tafsiran

82. Sekatan ke atas pengimportan barang-barang yang melanggar

83. Cagaran

84. Penyimpanan selamat barang-barang yang disita

85. Notis


-----

_Cap Dagangan_ 7

_Fasal_

86. Pemeriksaan, pelepasan, dsb., barang-barang yang disita

87. Pelucuthakan barang-barang yang disita dengan keizinan

88. Pelepasan wajib barang-barang yang disita kepada pengimport

89. Pampasan kerana tidak mengambil tindakan

90. Tindakan bagi pelanggaran cap dagangan berdaftar

91. Pelupusan barang-barang yang disita yang diperintahkan supaya
dilucuthakkan

92. Cagaran tidak mencukupi

93. Tindakan _ex-officio_

94. Pengimportan _De Minimis_

Bahagian XIV

EJEN CAP DAGANGAN

95. Pengiktirafan ejen cap dagangan dan hal keadaan yang ejen cap
dagangan berdaftar dikehendaki

96. Daftar Ejen Cap Dagangan

97. Pendaftaran ejen cap dagangan

98. Komunikasi terlindung dengan ejen cap dagangan berdaftar

Bahagian XV

KESALAHAN

99. Pemelancungan cap dagangan

100. Memakaikan dengan salah suatu cap dagangan pada barang-barang
atau perkhidmatan

101. Membuat atau memiliki artikel untuk melakukan kesalahan

102. Mengimport atau menjual, dsb., barang-barang dengan cap dagangan
yang dipakaikan dengan salah

103. Catatan palsu kepada Pejabat Cap Dagangan atau dalam Daftar

104. Menyatakan dengan palsu cap dagangan sebagai berdaftar

105. Kesalahan yang berhubungan dengan ketidakpatuhan terhadap saman
atau keengganan untuk memberikan keterangan


-----

8 _Rang Undang-Undang_

_Fasal_

106. Menyatakan dengan palsu cap dagangan itu sebagai pendaftaran
antarabangsa terlindung yang menamakan Malaysia

107. Penyalahgunaan nama “Pejabat Cap Dagangan”

108. Orang yang tidak berdaftar yang mengamalkan, dsb., sebagai ejen cap
dagangan berdaftar

Bahagian XVI

PENYIASATAN DAN PENGUATKUASAAN

Bab 1

_Penyiasatan dan aduan_

109. Tafsiran

110. Kuasa Pengawal, Timbalan Pengawal atau Penolong Pengawal

111. Kuasa penyiasatan

112. Aduan kepada Penolong Pengawal

Bab 2

_Kuasa mengumpul maklumat_

113. Kuasa Penolong Pengawal untuk menghendaki pemberian maklumat

114. Penolong Pengawal boleh memegang simpan dokumen

115. Kerahsiaan

116. Komunikasi terlindung

117. Memberikan maklumat, keterangan atau dokumen palsu atau yang
mengelirukan

118. Pemusnahan, penyembunyian, pencacatan dan pengubahan rekod

Bab 3

_Kuasa penangkapan, penggeledahan, penyitaan dsb._

119. Kuasa menangkap

120. Kuasa untuk memasuki premis, memeriksa dan menyita barang-barang,
dsb.

121. Majistret boleh mengeluarkan waran geledah

122. Penggeledahan boleh dilakukan tanpa waran


-----

_Cap Dagangan_ 9

_Fasal_

123. Akses kepada maklumat berekod atau data berkomputer, dsb.

124. Pemberian maklumat

125. Waran boleh diterima walaupun cacat

126. Senarai benda yang disita

127. Pelucuthakan barang-barang, dsb.

128. Pelepasan benda yang disita

129. Penyitaan barang-barang mudah musnah

130. Tiada kos atau ganti rugi yang berbangkit daripada penyitaan boleh
didapatkan balik

131. Galangan

132. Keterangan ejen provokasi boleh diterima

133. Mengambil sampel

134. Bidang kuasa untuk membicarakan kesalahan

135. Pemulaan pendakwaan

136. Pengkompaunan kesalahan

137. Prinsipal bertanggungjawab bagi perbuatan pekhidmat atau ejen

138. Kesalahan oleh pertubuhan perbadanan

139. Perlindungan Pengawal, Timbalan Pengawal, Penolong Pengawal atau
mana-mana orang lain

Bahagian XVII

PROSIDING UNDANG-UNDANG DI MAHKAMAH,

KOS DAN KETERANGAN

140. Penyampaian permohonan kepada Mahkamah dengan Pendaftar

141. Kehadiran Pendaftar dalam prosiding yang melibatkan Pendaftar

142. Kos prosiding di hadapan Mahkamah

143. Perakuan kesahan

144. Nilai keterangan bagi salinan yang diperakui oleh Pendaftar

145. Salinan dokumen yang dimeterai hendaklah menjadi keterangan

146. Maklumat elektronik, dsb., yang diperakui oleh Pendaftar boleh diterima
sebagai keterangan

147. Menteri boleh mengisytiharkan dokumen negara asing mengenai cap
dagangan sebagai boleh diterima sebagai keterangan


-----

10 _Rang Undang-Undang_

Bahagian XVIII

PELBAGAI DAN AM

_Fasal_

148. Jurnal Rasmi Harta Intelek

149. Pemfailan elektronik

150. Mengeluarkan dokumen secara elektronik

151. Alamat untuk penyampaian

152. Kuasa Pendaftar untuk membenarkan pindaan dokumen

153. Kuasa Pendaftar untuk membenarkan pelanjutan masa

154. Cara memberikan keterangan

155. Menjalankan kuasa budi bicara

156. Kuasa Pendaftar untuk menetapkan dokumen sebagai rahsia

157. Penyesuaian entri kepada pengelasan baharu

158. Kos yang diaward oleh Pendaftar

159. Cap dagangan tidak berdaftar

160. Garis panduan atau arahan amalan oleh Pendaftar

161. Kuasa untuk meminda Jadual

162. Kuasa untuk membuat peraturan-peraturan

Bahagian XIX

PERUNTUKAN PEMANSUHAN, KECUALIAN DAN PERALIHAN

Bab 1

_Pemansuhan dan kecualian_

163. Pemansuhan dan kecualian

Bab 2

_Peruntukan peralihan bagi cap dagangan_

164. Tafsiran

165. Cap berdaftar sedia ada

166. Kesan pendaftaran berhubung dengan pelanggaran

167. Barang-barang, bahan atau artikel yang melanggar

168. Hak dan remedi pemegang lesen atau pengguna yang dibenarkan


-----

_Cap Dagangan_ 11

_Fasal_

169. Ketuanpunyaan bersama cap berdaftar

170. Penyerahhakan, dsb., cap berdaftar

171. Pelesenan cap berdaftar

172. Permohonan yang belum selesai bagi pendaftaran

173. Penukaran permohonan yang belum selesai

174. Cap dagangan yang didaftarkan mengikut pengelasan lama

175. Tuntutan keutamaan permohonan Konvesyen

176. Tempoh dan pembaharuan pendaftaran

177. Pendaftaran yang belum selesai bagi penukaran cap berdaftar

178. Pembatalan bagi ketiadaan penggunaan

179. Permohonan bagi pembetulan, dsb.

180. Kaedah-kaedah mengenai penggunaan cap perakuan

181. Ejen

182. Garis panduan, dsb., mengenai perkara peralihan

Jadual Pertama

Jadual Kedua


-----

12 _Rang Undang-Undang_


-----

_Cap Dagangan_ 13

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pendaftaran
cap dagangan berhubung dengan barang-barang dan perkhidmatan
dan untuk melaksanakan triti yang berkaitan dan bagi
perkara-perkara lain yang berkaitan dengannya.

[ ]

**DIPERBUAT** oleh Parlimen Malaysia seperti yang berikut:

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Cap Dagangan 2019.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan kuat
kuasa Bahagian atau peruntukan yang berlainan dalam Akta ini.

**Tafsiran**

**2.** (1) Dalam Akta ini, melainkan jika konteksnya menghendaki
makna yang lain—

“Akta ini” termasuklah mana-mana perundangan subsidiari yang
dibuat di bawah Akta ini;


-----

14 _Rang Undang-Undang_

“Akta yang dimansuhkan” ertinya Akta Cap Dagangan 1976

[Akta 175];

“cap dagangan berdaftar” mempunyai erti yang diberikan
kepadanya di bawah seksyen 16;

“cap kolektif” mempunyai erti yang diberikan kepadanya
di bawah subseksyen 72(1);

“cap perakuan” mempunyai erti yang diberikan kepadanya
di bawah subseksyen 73(1);

“ciri distingtif” ertinya cap dagangan itu hendaklah boleh
membezakan barang-barang atau perkhidmatan—

_(a)_ yang tuan punya cap dagangan itu wujud atau mungkin

wujud hubungan dalam penjalanan perdagangan daripada
barang-barang atau perkhidmatan; atau

_(b)_ dalam hal tiada hubungan itu wujud atau jika cap dagangan

itu didaftarkan atau dicadang didaftarkan, tertakluk
kepada syarat, pindaan, ubah suai atau pengehadan;

berhubung dengan penggunaan dalam takat pendaftaran itu;

“Daftar” ertinya Daftar Cap Dagangan yang disimpan di bawah
seksyen 14;

“Daftar Antarabangsa” ertinya pengumpulan rasmi data
berkenaan dengan pendaftaran antarabangsa bagi cap dagangan
yang disenggara oleh Biro Antarabangsa;

“ditetapkan” ertinya, berhubung dengan prosiding di hadapan
Mahkamah atau prosiding permulaan baginya atau prosiding yang
berkaitan dengannya, ditetapkan oleh kaedah-kaedah mahkamah
yang dibuat oleh Jawatankuasa Kaedah-Kaedah yang ditubuhkan
di bawah Akta Mahkamah Kehakiman 1964 [Akta 91], dan dalam
hal lain, ditetapkan oleh Menteri dalam peraturan-peraturan yang
dibuat di bawah Akta ini;

“Konvensyen Paris” ertinya Konvensyen Paris bagi Perlindungan
Harta Perindustrian bertarikh 20 Mac 1883 sebagaimana yang
disemak dari semasa ke semasa;

“Mahkamah” ertinya Mahkamah Tinggi;


-----

_Cap Dagangan_ 15

“negara asing yang diisytiharkan” ertinya suatu negara yang
diisytiharkan oleh Menteri di bawah subseksyen 27(1);

“negara Konvensyen” ertinya suatu negara yang menjadi pihak
kepada mana-mana triti berbilang pihak yang berhubungan dengan
cap dagangan yang Malaysia juga pihak kepadanya;

“pemegang lesen” ertinya orang yang berhak untuk menjalankan
haknya di bawah Bahagian X apabila diberi kuasa oleh tuan
punya, sama ada berdaftar atau tidak, cap dagangan;

“Pendaftar” ertinya orang yang dilantik sebagai seorang Penolong
Pendaftar di bawah subseksyen 10(1);

“pendaftaran antarabangsa” ertinya pendaftaran suatu cap
dagangan dalam Daftar Antarabangsa;

“pendaftaran antarabangsa terlindung yang menamakan Malaysia”
ertinya suatu cap dagangan yang mendapat perlindungan hasil
daripada pendaftaran antarabangsa bagi cap dagangan itu yang
diperluas ke Malaysia;

“pengehadan” ertinya pengehadan hak ke atas penggunaan
eksklusif sesuatu cap dagangan daripada pendaftaran cap dagangan
itu termasuk pengehadan hak ke atas—

_(a)_ cara penggunaan;

_(b)_ penggunaan di dalam sesuatu kawasan wilayah di dalam

Malaysia; atau

_(c)_ penggunaan berhubung dengan barang-barang yang

akan dieksport ke suatu pasaran di luar Malaysia atau
penggunaan berhubung dengan perkhidmatan yang akan
disediakan di suatu tempat di luar Malaysia;

“Penolong Pendaftar” dan “Timbalan Pendaftar” ertinya orang
yang dilantik di bawah subseksyen 10(3) untuk menjadi Penolong
Pendaftar Cap Dagangan atau Timbalan Pendaftar Cap Dagangan;

“Perbadanan” ertinya Perbadanan Harta Intelek Malaysia yang
ditubuhkan di bawah Akta Perbadanan Harta Intelek Malaysia
2002 [Akta 617];


-----

16 _Rang Undang-Undang_

“perdagangan” termasuklah apa-apa perniagaan atau profesion;

“Perjanjian TRIPS” ertinya Perjanjian mengenai Aspek yang
berhubungan dengan Perdagangan bagi Hak Harta Intelek 1994
yang merupakan Lampiran 1C kepada Perjanjian Penubuhan
Pertubuhan Perdagangan Dunia;

“permohonan konvensyen” ertinya suatu permohonan bagi
perlindungan cap dagangan di dalam suatu negara konvensyen;

“perpindahan” ertinya perpindahan dengan—

_(a)_ kuat kuasa undang-undang;

_(b)_ pemberian berwasiat; atau

_(c)_ apa-apa cara pemindahmilikan lain kecuali penyerahhakan;

“petunjuk geografi” mempunyai erti yang sama yang diberikan
kepadanya di bawah seksyen 2 Akta Petunjuk Geografi 2000

[Akta 602];

“tanda” termasuklah apa-apa huruf, perkataan, nama, tandatangan,
angka, logo, jenama, tajuk, label, tiket, bentuk barang-barang atau
bungkusannya, warna, bunyi, bau, hologram, kedudukan, urutan
gerakan atau apa-apa gabungannya;

“transaksi boleh daftar” ertinya transaksi yang ditentukan oleh
Pendaftar dalam garis panduan atau arahan amalan di bawah
seksyen 160;

“tuan punya berdaftar” ertinya orang yang pada masa sekarang
tercatat dalam Daftar sebagai tuan punya berdaftar cap dagangan
itu.

**Takrif “cap dagangan”**

**3.** (1) “Cap dagangan” ertinya apa-apa tanda yang boleh
dinyatakan secara grafik yang boleh membezakan barang-barang
atau perkhidmatan satu perusahaan daripada perusahaan-perusahaan
yang lain.

(2) Suatu tanda boleh menjadi suatu cap dagangan walaupun
tanda itu digunakan berhubung dengan perkhidmatan sampingan
kepada suatu perdagangan atau perniagaan perusahaan dan sama
ada atau tidak perkhidmatan itu disediakan untuk wang atau
nilaian wang.


-----

_Cap Dagangan_ 17

(3) Sebutan mengenai cap dagangan dalam Akta ini, melainkan
jika konteksnya menghendaki makna yang lain, termasuklah
sebutan mengenai cap kolektif atau cap perakuan.

**Takrif “cap dagangan terkenal”**

**4.** (1) “Cap dagangan terkenal” ertinya apa-apa cap dagangan
yang terkenal di Malaysia dan yang dipunyai oleh seseorang
yang—

_(a)_ merupakan rakyat suatu negara Konvensyen; atau

_(b)_ berdomisil, atau mempunyai perusahaan perindustrian

atau komersial yang sebenar dan berhasil, di dalam suatu
negara Konvensyen,

sama ada atau tidak orang itu menjalankan perniagaan, atau
mempunyai nama baik, di Malaysia.

(2) Dalam menentukan sama ada suatu cap dagangan itu ialah
cap dagangan terkenal di Malaysia, Pendaftar atau Mahkamah
hendaklah mengambil kira kriteria sebagaimana yang ditetapkan.

**Takrif “cap dagangan terdahulu”**

**5.** “Cap dagangan terdahulu” ertinya—

_(a)_ suatu cap dagangan berdaftar atau suatu pendaftaran

antarabangsa terlindung yang menamakan Malaysia,
yang permohonan bagi pendaftarannya telah dibuat lebih
dahulu daripada cap dagangan yang dipersoal, setelah
mengambil kira tuntutan keutamaan berkenaan dengan
cap dagangan, mengikut mana-mana yang sesuai; atau

_(b)_ suatu cap dagangan yang, pada tarikh permohonan bagi

pendaftaran cap dagangan yang dipersoal atau bagi
keutamaan yang dituntut berkenaan dengan permohonan
itu, mengikut mana-mana yang sesuai, ialah cap dagangan
terkenal,


-----

18 _Rang Undang-Undang_

dan termasuklah suatu cap dagangan yang berkenaan dengannya
suatu permohonan bagi pendaftaran telah dibuat dan yang, jika
didaftarkan, akan menjadi cap dagangan yang terdahulu menurut
perenggan _(a) tertakluk kepada ia didaftarkan sedemikian._

**Takrif “barang-barang yang melanggar”, “bahan yang**
**melanggar”, “artikel yang melanggar”, “barang-barang**
**lancung” dan “cap dagangan lancung”**

**6.** (1) Barang-barang ialah “barang-barang yang melanggar”,
berhubung dengan suatu cap dagangan berdaftar, jika barang-barang
atau bungkusan barang-barang itu mengandungi tanda yang serupa
atau hampir serupa dengan cap dagangan itu dan—

_(a)_ pemakaian tanda pada barang-barang atau bungkusan

barang-barang itu merupakan pelanggaran cap dagangan
berdaftar itu;

_(b)_ barang-barang itu dicadang untuk diimport ke dalam

Malaysia dan pemakaian tanda pada barang-barang atau
bungkusan barang-barang itu di dalam Malaysia akan
menjadi suatu pelanggaran cap dagangan berdaftar itu;
atau

_(c)_ tanda itu telah digunakan selainnya berhubung dengan

barang-barang itu dengan sedemikian cara sehingga
melanggar cap dagangan berdaftar.

(2) Bahan ialah “bahan yang melanggar”, berhubung dengan
suatu cap dagangan berdaftar, jika bahan itu mengandungi tanda
yang serupa atau hampir serupa dengan cap dagangan itu dan
sama ada—

_(a)_ tanda itu digunakan bagi pelabelan atau pembungkusan

barang-barang, sebagai kertas perniagaan, atau bagi
pengiklanan barang-barang atau perkhidmatan, dengan
sedemikian cara sehingga melanggar cap dagangan
berdaftar itu; atau

_(b)_ tanda itu bertujuan untuk digunakan sedemikian dan

penggunaan itu akan melanggar cap dagangan berdaftar
itu.


-----

_Cap Dagangan_ 19

(3) “Artikel yang melanggar”, berhubung dengan suatu cap
dagangan berdaftar, ertinya artikel—

_(a)_ yang direka khas atau disesuaikan untuk membuat salinan

tanda yang serupa atau hampir serupa dengan cap
dagangan itu; dan

_(b)_ yang orang itu ada dalam milikan, jagaan atau kawalannya,

dengan mengetahui atau mempunyai sebab untuk
mempercayai bahawa artikel itu telah atau akan digunakan
untuk menghasilkan barang-barang atau bahan yang
melanggar.

(4) Barang-barang ialah “barang-barang lancung”, berhubung
dengan suatu cap dagangan berdaftar, jika—

_(a)_ barang-barang itu ialah barang-barang yang melanggar

berhubung dengan cap dagangan itu; dan

_(b)_ tanda yang ditunjukkan pada barang-barang atau bungkusan

barang-barang itu ialah cap dagangan lancung.

(5) Suatu tanda ialah “cap dagangan lancung”, berhubung
dengan suatu cap dagangan berdaftar, jika tanda itu—

_(a)_ serupa dengan cap dagangan berdaftar yang dimaksudkan

untuk memperdaya; dan

_(b)_ dipakai pada barang-barang atau perkhidmatan—

(i) tanpa persetujuan nyata atau tersirat, bersyarat atau

sebaliknya, tuan punya berdaftar; dan

(ii) untuk menggambarkan barang-barang atau

perkhidmatan itu sebagai barang-barang tulen
atau perkhidmatan sebenar tuan punya berdaftar
atau pemegang lesen cap dagangan berdaftar
itu.


-----

20 _Rang Undang-Undang_

**Sebutan kepada penggunaan cap dagangan**

**7.** (1) Sebutan mengenai penggunaan suatu cap dagangan hendaklah
ditafsirkan sebagai sebutan mengenai penggunaan cap dagangan
itu yang bercetak atau gambaran lain cap dagangan berdaftar itu
yang boleh dilihat atau tidak boleh dilihat.

(2) Sebutan mengenai penggunaan suatu cap dagangan berhubung
dengan barang-barang hendaklah ditafsirkan sebagai sebutan
mengenai penggunaan cap dagangan pada, atau yang dihubungkan
secara fizikal atau hubungan lain, dengan barang-barang itu.

(3) Sebutan mengenai penggunaan suatu cap dagangan
berhubung dengan perkhidmatan hendaklah ditafsirkan sebagai
sebutan mengenai penggunaan cap dagangan itu sebagai suatu
pernyataan atau sebagai sebahagian daripada suatu pernyataan
tentang perkhidmatan itu.

(4) Apa-apa persembahan aural suatu cap dagangan hendaklah
ditafsirkan sebagai sebutan mengenai penggunaan cap dagangan
itu.

(5) Jika seseorang telah menggunakan suatu cap dagangan
dengan penambahan atau pengubahan, Pendaftar atau Mahkamah
boleh memutuskan bahawa orang itu telah menggunakan cap
dagangan itu jika ia tidak secara substansial menyentuh identiti
cap dagangan itu sebagaimana yang difikirkan patut oleh Pendaftar
atau Mahkamah.

**Penggunaan cap dagangan bagi dagangan eksport atau jika**
**bentuk perdagangan berubah**

**8.** (1) Jika suatu cap dagangan dipakaikan pada barang-barang
yang akan dieksport dari Malaysia dan apa-apa perbuatan lain
dilakukan di Malaysia berhubung dengan barang-barang itu yang
jika dilakukan berhubung dengan barang-barang yang akan dijual
atau selainnya didagangkan di Malaysia, perbuatan itu terjumlah
sebagai penggunaan suatu cap dagangan di Malaysia berhubung
dengan barang-barang itu.

(2) Penggunaan suatu cap dagangan berdaftar berhubung
dengan barang-barang atau perkhidmatan yang dalam penjalanan
perdagangan wujud suatu bentuk hubungan antara barang-barang
atau perkhidmatan itu dengan orang yang menggunakan cap


-----

_Cap Dagangan_ 21

dagangan itu tidak boleh disifatkan sebagai berkemungkinan
boleh menyebabkan tipu daya atau kekeliruan hanya atas alasan
bahawa cap dagangan itu telah atau digunakan berhubung
dengan barang-barang atau perkhidmatan yang dalam penjalanan
perdagangan telah wujud atau masih wujud suatu bentuk hubungan
antara barang-barang atau perkhidmatan itu dengan orang itu atau
pendulunya dalam hakmilik.

**Penentuan kebarangkalian kekeliruan**

**9.** (1) Dalam menentukan sama ada penggunaan suatu cap dagangan
itu berkemungkinan boleh menyebabkan kekeliruan kepada orang
awam, Pendaftar atau Mahkamah boleh mengambil kira semua
faktor yang berkaitan dalam hal keadaan itu, termasuklah sama
ada penggunaan itu berkemungkinan boleh dikaitkan dengan cap
dagangan terdahulu.

(2) Dalam menentukan sama ada penggunaan suatu tanda itu
berkemungkinan boleh menyebabkan kekeliruan kepada orang
awam, Pendaftar atau Mahkamah boleh mengambil kira semua
faktor yang berkaitan dalam hal keadaan, termasuklah sama
ada penggunaan itu berkemungkinan boleh dikaitkan dengan
suatu cap dagangan berdaftar.

Bahagian II

PENTADBIRAN

**Pendaftar, Timbalan Pendaftar dan Penolong Pendaftar**

**10.** (1) Ketua Pengarah Perbadanan hendaklah menjadi Pendaftar
Cap Dagangan dan mempunyai kawalan terhadap Pejabat Cap
Dagangan.

(2) Pendaftar hendaklah melaksanakan kewajipan yang dikenakan
dan menjalankan kuasa yang diberikan ke atasnya di bawah Akta
ini bagi pentadbiran yang sepatutnya Akta ini.


-----

22 _Rang Undang-Undang_

(3) Perbadanan boleh melantik, atas apa-apa terma dan syarat
sebagaimana Perbadanan boleh tentukan, dalam kalangan orang
dalam penggajian Perbadanan, apa-apa bilangan Timbalan Pendaftar
Cap Dagangan, Penolong Pendaftar Cap Dagangan dan pegawai
lain yang perlu bagi pentadbiran yang sepatutnya Akta ini.

(4) Tertakluk kepada arahan dan kawalan am Pendaftar dan
kepada apa-apa syarat atau sekatan yang dikenakan oleh Pendaftar,
seseorang Timbalan Pendaftar atau seseorang Penolong Pendaftar
boleh menjalankan apa-apa fungsi Pendaftar di bawah Akta ini.

(5) Pendaftar hendaklah mempunyai meterai dengan reka
bentuk yang diluluskan oleh Perbadanan dan teraan meterai itu
hendaklah diberikan pengiktirafan kehakiman dan diterima sebagai
keterangan.

**Perlindungan Pendaftar, Timbalan Pendaftar, Penolong**
**Pendaftar dan pegawai lain**

**11.** Tiada tindakan, guaman, pendakwaan atau prosiding lain
boleh dibawa, dimulakan atau dikekalkan dalam mana-mana
mahkamah terhadap—

_(a)_ Pendaftar, Timbalan Pendaftar, Penolong Pendaftar atau

pegawai lain, berkenaan dengan apa-apa perbuatan yang
diperintahkan atau dilakukan bagi maksud melaksanakan
Akta ini; dan

_(b)_ mana-mana pegawai lain berkenaan dengan apa-apa perbuatan

yang dilakukan atau berupa sebagai dilakukan olehnya
di bawah perintah, arahan atau suruhan Pendaftar jika
perbuatan itu dilakukan dengan suci hati dan kepercayaan
munasabah bahawa ia perlu bagi maksud yang dihasratkan
untuk dicapai dengannya.

**Pejabat Cap Dagangan dan pejabat cawangan lain**

**12.** (1) Pejabat Pusat Cap Dagangan dan pejabat wilayah cap
dagangan yang ditubuhkan di bawah Akta yang dimansuhkan
hendaklah dikenali sebagai Pejabat Cap Dagangan dan pejabat
cawangan, masing-masing.


-----

_Cap Dagangan_ 23

(2) Tambahan kepada subseksyen (1), bagi maksud Akta
ini, apa-apa bilangan pejabat cawangan bagi Pejabat Dagangan
sebagaimana yang perlu boleh ditubuhkan.

(3) Apa-apa dokumen yang dikehendaki di bawah Akta ini
untuk difailkan di Pejabat Cap Dagangan boleh difailkan
di mana-mana bagi pejabat cawangan Pejabat Cap Dagangan dan
sebutan dalam Akta ini mengenai pengemukaan di Pejabat Cap
Dagangan termasuklah sebutan mengenai pengemukaan di sesuatu
pejabat cawangan.

(4) Semua komunikasi dengan Pejabat Cap Dagangan hendaklah
dalam bahasa kebangsaan atau bahasa Inggeris.

**Pendapat dan carian awal oleh Pendaftar**

**13.** (1) Pendaftar boleh memberikan pendapat dan hasil carian
awal kepada mana-mana orang yang bercadang untuk memohon
pendaftaran suatu cap dagangan dalam Daftar sama ada cap dagangan
itu ialah cap dagangan yang _prima facie boleh didaftarkan._

(2) Mana-mana orang boleh memohon bagi suatu pendapat
dan hasil carian awal itu mengikut bentuk sebagaimana yang
ditentukan oleh Pendaftar bersama dengan pembayaran fi yang
ditetapkan.

(3) Walau apa pun suatu permohonan untuk pendaftaran cap
dagangan telah dibuat dalam tempoh yang ditetapkan dan Pendaftar
telah memberikan pendapat atau hasil carian awal dalam bentuk
afirmatif, Pendaftar, selepas penyiasatan atau pertimbangan
selanjutnya, boleh membangkitkan apa-apa penolakan yang
menyebabkan cap dagangan itu tidak boleh didaftarkan.

(4) Dalam hal keadaan di bawah subseksyen (3), pemohon
adalah berhak kepada apa-apa fi yang dibayar atas pemfailan
permohonan dikembalikan kepadanya tertakluk kepada syarat yang
ditetapkan, apabila memberikan notis penarikan balik permohonan
itu dalam tempoh yang ditetapkan.

(5) Permohonan yang dibuat oleh pemohon dalam subseksyen (2),
dan pendapat dan hasil carian awal yang diberikan oleh Pendaftar
adalah rahsia dan tidak boleh dibuka untuk pemeriksaan awam.


-----

24 _Rang Undang-Undang_

Bahagian III

DAFTAR CAP DAGANGAN

**Daftar Cap Dagangan**

**14.** (1) Pendaftar hendaklah menyimpan dan menyenggara suatu
daftar yang dinamakan Daftar Cap Dagangan.

(2) Daftar hendaklah mengandungi semua perkara dan butir-butir
yang berhubungan dengan cap dagangan sebagaimana yang
ditetapkan.

(3) Daftar hendaklah disimpan mengikut bentuk sebagaimana
yang ditentukan oleh Pendaftar.

**Pemeriksaan Daftar**

**15.** (1) Daftar hendaklah terbuka untuk pemeriksaan awam tertakluk
kepada syarat sebagaimana yang ditetapkan, atas permohonan
mengikut bentuk yang ditentukan oleh Pendaftar bersama dengan
pembayaran fi yang ditetapkan.

(2) Tertakluk kepada syarat dalam subseksyen (1), salinan
yang diperaku atau cabutan apa-apa catatan dalam Daftar yang
dimeteraikan dengan meterai Pendaftar hendaklah diberikan
kepada mana-mana orang atas permohonan mengikut bentuk yang
ditentukan oleh Pendaftar bersama dengan pembayaran fi yang
ditetapkan.

Bahagian IV

PENDAFTARAN CAP DAGANGAN

Bab 1

_Pengenalan_

**Cap dagangan berdaftar**

**16.** Suatu cap dagangan berdaftar adalah hak harta yang diperoleh
melalui pendaftaran cap dagangan di bawah Akta ini dan tuan
punya berdaftar bagi suatu cap dagangan mempunyai hak dan
remedi yang diperuntukkan di bawah Akta ini.


-----

_Cap Dagangan_ 25

Bab 2

_Permohonan bagi pendaftaran cap dagangan_

**Permohonan bagi pendaftaran cap dagangan**

**17.** (1) Mana-mana orang yang menuntut bahawa dia ialah tuan
punya yang _bona fide bagi suatu cap dagangan boleh memohon_
bagi pendaftaran cap dagangan itu jika—

_(a)_ orang itu menggunakan atau bercadang untuk menggunakan

cap dagangan itu dalam penjalanan perdagangan; atau

_(b)_ orang itu telah diberi kuasa atau bercadang untuk memberi

kuasa kepada orang lain untuk menggunakan cap dagangan
itu dalam penjalanan perdagangan.

(2) Suatu permohonan bagi pendaftaran cap dagangan hendaklah
dibuat mengikut bentuk sebagaimana yang ditentukan oleh Pendaftar
dalam tempoh yang ditetapkan bersama dengan pembayaran fi
yang ditetapkan.

(3) Jika cap dagangan yang dimohon bagi pendaftaran di bawah
Akta ini mengandungi atau terdiri daripada perkataan yang tidak
ada dalam huruf rumi, atau bahasa kebangsaan atau bahasa
Inggeris, pemohon hendaklah, dalam tempoh yang ditetapkan,
memberi Pendaftar yang berikut:

_(a)_ transliterasi cap dagangan itu;

_(b)_ penterjemahan cap dagangan itu; atau

_(c)_ apa-apa maklumat sebagaimana yang ditentukan oleh

Pendaftar.

(4) Jika kehendak di bawah subseksyen (2) atau (3) tidak
dipatuhi dalam tempoh yang ditetapkan, permohonan itu hendaklah
disifatkan ditarik balik.

(5) Seseorang yang memohon bagi pendaftaran suatu cap
dagangan boleh meminta kepada Pendaftar untuk mempercepat
pemeriksaan dengan memfailkan permohonan mengikut bentuk
yang ditentukan oleh Pendaftar dalam tempoh yang ditetapkan
bersama dengan pembayaran fi yang ditetapkan.


-----

26 _Rang Undang-Undang_

**Permohonan dalam berbilang kelas**

**18.** (1) Permohonan di bawah subseksyen 17(2) boleh dibuat dalam
suatu permohonan tunggal yang menyenaraikan barang-barang
atau perkhidmatan yang tergolong dalam beberapa kelas pengelasan
kepada Pendaftar.

(2) Permohonan yang dibuat di bawah subseksyen (1) hendaklah
diberikan satu pendaftaran.

**Pengelasan barang-barang atau perkhidmatan**

**19.** (1) Barang-barang atau perkhidmatan hendaklah dikelaskan
bagi maksud pendaftaran cap dagangan mengikut sistem pengelasan
sebagaimana yang ditetapkan.

(2) Jika apa-apa persoalan yang timbul tentang kelas yang
apa-apa barang-barang atau perkhidmatan itu sepatutnya terkandung,
soalan itu hendaklah diputuskan oleh Pendaftar.

**Warna cap dagangan**

**20.** (1) Pemohon boleh memohon untuk mengehadkan suatu cap
dagangan, secara keseluruhan atau sebahagian, kepada satu atau
lebih warna tertentu.

(2) Bagi maksud subseksyen (1) atau dalam hal jika pemohon
itu tidak memohon untuk mengehadkan cap dagangan, secara
keseluruhan atau sebahagian, kepada satu atau lebih warna tertentu,
Pendaftar boleh mengehadkan cap dagangan, secara keseluruhan
atau sebahagian, kepada satu atau lebih warna tertentu dalam
menentukan sama ada cap dagangan itu distingtif.

(3) Jika suatu cap dagangan didaftarkan tanpa had tentang
warna, cap dagangan itu hendaklah disifatkan didaftarkan untuk
semua warna.


-----

_Cap Dagangan_ 27

**Siri cap dagangan**

**21.** (1) Seseorang boleh membuat permohonan tunggal di bawah
subseksyen 17(2) bagi pendaftaran beberapa cap dagangan jika
cap dagangan itu—

_(a) menyerupai satu sama lain dalam butir-butir material; dan_

_(b) hanya berbeza berkenaan dengan satu atau lebih perkara_

yang berikut:

(i) pernyataan atau gambaran tentang barang-barang

atau perkhidmatan berhubung dengan cap dagangan
itu digunakan atau dicadang untuk digunakan;

(ii) pernyataan atau gambaran tentang bilangan, harga

atau kualiti;

(iii) fon standard yang tidak menyentuh secara substansial

identiti cap dagangan itu; atau

(iv) warna pada mana-mana bahagian cap dagangan

itu.

(2) Jika permohonan itu memenuhi semua kehendak di bawah
subseksyen (1), Pendaftar hendaklah mendaftarkan cap dagangan
itu sebagai suatu siri dalam satu pendaftaran.

(3) Cap dagangan yang telah didaftarkan sebagai sebahagian
daripada siri cap dagangan boleh digunakan secara berasingan.

**Tarikh pemfailan**

**22.** (1) Pendaftar hendaklah merekodkan tarikh penerimaan suatu
permohonan untuk pendaftaran suatu cap dagangan yang mengikut
seksyen 17 sebagai tarikh pemfailan.

(2) Jika kehendak di bawah seksyen 17 dipenuhi pada hari
yang berlainan, Pendaftar hendaklah merekodkan tarikh pemfailan
pada hari terakhir bagi hari yang berlainan itu.


-----

28 _Rang Undang-Undang_

(3) Mana-mana tarikh keutamaan yang dituntut di bawah
seksyen 26, 27 atau 28 tidak mempunyai kesan pada tarikh
pemfailan permohonan yang direkodkan di bawah subseksyen (1)
atau (2) kecuali bagi maksud carian di bawah subseksyen 29(2).

Bab 3

_Alasan bagi penolakan pendaftaran_

**Alasan mutlak bagi penolakan pendaftaran**

**23.** (1) Tertakluk kepada subseksyen (2), Pendaftar hendaklah
menolak untuk mendaftarkan suatu cap dagangan berdasarkan
alasan mutlak bagi penolakan pendaftaran seperti yang berikut:

_(a)_ tanda yang tidak boleh digambarkan secara grafik dan

tidak boleh membezakan barang-barang atau perkhidmatan
satu perusahaan daripada perusahaan-perusahaan yang
lain;

_(b)_ cap dagangan yang tidak mempunyai ciri distingtif;

_(c)_ cap dagangan yang semata-mata terdiri daripada tanda

atau petunjuk yang boleh digunakan, dalam perdagangan,
untuk menunjukkan jenis, kualiti, kuantiti, tujuan yang
dimaksudkan, nilai, tempat asal geografi, ciri-ciri lain
barang-barang atau perkhidmatan atau masa pengeluaran
barang-barang atau penyampaian perkhidmatan; atau

_(d)_ cap dagangan yang semata-mata terdiri daripada tanda

atau petunjuk yang telah menjadi adat kelaziman dalam
bahasa semasa wilayah itu atau dalam dan menubuhkan
amalan perdagangan yang _bona fide dan telah menjadi_
kebiasaan.

(2) Walau apa pun perenggan (1)(b), _(c) dan_ _(d), Pendaftar_
tidak boleh menolak untuk mendaftarkan suatu permohonan cap
dagangan jika, sebelum tarikh permohonan bagi pendaftaran itu,
cap dagangan itu sebenarnya telah memperoleh ciri distingtif
hasil daripada penggunaannya.


-----

_Cap Dagangan_ 29

(3) Pendaftar hendaklah menolak untuk mendaftarkan suatu
tanda sebagai cap dagangan jika tanda itu semata-mata terdiri
daripada—

_(a)_ bentuk yang terhasil daripada sifat barang-barang itu

sendiri;

_(b)_ bentuk barang-barang yang diperlukan untuk menghasilkan

sesuatu yang teknikal; atau

_(c)_ bentuk yang memberikan nilai yang substansial pada

barang-barang.

(4) Walau apa pun subseksyen (1) dan (2), Pendaftar hendaklah
menolak untuk mendaftarkan yang berikut sebagai suatu cap
dagangan jika:

_(a)_ cap dagangan itu semata-mata terdiri daripada nama

suatu negara; atau

_(b)_ cap dagangan itu mengandungi atau terdiri daripada

petunjuk geografi yang diiktiraf.

(5) Sebagai tambahan kepada alasan dalam subseksyen (1), (3)
dan (4), Pendaftar hendaklah menolak untuk mendaftarkan suatu
cap dagangan berdasarkan mana-mana alasan mutlak untuk
penolakan pendaftaran yang berikut:

_(a)_ jika penggunaan cap dagangan itu berkemungkinan

memperdayakan atau menyebabkan kekeliruan kepada
orang awam atau bertentangan dengan mana-mana
undang-undang bertulis;

_(b)_ jika cap dagangan itu adalah sedemikian rupa sehingga

memperdayakan atau mengelirukan orang awam tentang
sifat, kualiti atau tempat asal geografi barang-barang
atau perkhidmatan itu;

_(c)_ cap dagangan yang bertentangan dengan kepentingan

awam atau moral;

_(d)_ cap dagangan itu mengandungi atau terdiri daripada

apa-apa perkara yang tidak sepatutnya atau yang
menyinggung atau sebaliknya tidak berhak mendapat
perlindungan oleh mana-mana mahkamah undang-undang;


-----

30 _Rang Undang-Undang_

_(e)_ cap dagangan itu mengandungi perkara yang pada pendapat

Pendaftar adalah atau berkemungkinan memudaratkan
kepentingan atau keselamatan negara;

_(f)_ cap dagangan itu mengandungi atau terdiri daripada nama

atau gambaran lain tentang seseorang sama ada orang itu
masih hidup atau telah mati, melainkan jika pemohon
itu memberi Pendaftar persetujuan orang itu, jika orang
itu masih hidup, atau persetujuan wakil orang itu jika
orang itu telah mati;

_(g)_ cap dagangan itu mengandungi atau terdiri daripada

bendera suatu negara, lambang kebangsaan, lambang,
lambang kebesaran atau jata diraja melainkan jika pemohon
memberi Pendaftar pemberikuasaan daripada pihak
berkuasa yang berwibawa atau organisasi antara kerajaan
antarabangsa seperti yang dinyatakan dalam seksyen 78
atau 79, mengikut mana-mana yang berkenaan;

_(h)_ cap dagangan itu mengandungi atau terdiri daripada

suatu perkataan yang biasa digunakan sebagai atau ialah
nama mana-mana unsur kimia tunggal atau sebatian kimia
tunggal yang diterima, yang dibezakan dengan campuran,
atau yang diisytiharkan oleh Pertubuhan Kesihatan
Sedunia sebagai nama ketakpunyaan antarabangsa atau
yang kelihatan hampir serupa dengan nama itu melainkan
jika ia digunakan—

(i) untuk menandakan hanya suatu jenama atau untuk

membuat unsur atau sebatian sebagaimana yang
dibuat oleh tuan punya cap dagangan atau pemegang
lesen untuk membezakan elemen atau sebatian itu
daripada yang dibuat oleh orang lain; dan

(ii) berkaitan dengan nama atau perihalan yang sesuai

untuk kegunaan umum; atau

_(i)_ cap dagangan itu mengandungi atau terdiri daripada

mana-mana tanda yang berikut atau tanda yang hampir
serupa dengan mana-mana tanda itu hingga berkemungkinan
disalah anggap sebagai tanda itu:

(i) perkataan “Paten”, “Dipaten”, “Dengan Paten Surat

Diraja”, “Didaftarkan”, “Reka Bentuk Berdaftar”,
dan “Hak Cipta” atau perkataan-perkataan yang
bermaksud sedemikian dalam apa-apa jua bahasa;
atau


-----

_Cap Dagangan_ 31

(ii) apa-apa tanda sebagaimana yang ditetapkan.

**Alasan relatif bagi penolakan pendaftaran**

**24.** (1) Pendaftar hendaklah menolak untuk mendaftarkan suatu
cap dagangan jika cap dagangan itu serupa dengan cap dagangan
terdahulu dan barang-barang atau perkhidmatan yang baginya
cap dagangan itu dipakai adalah serupa dengan barang atau
perkhidmatan bagi cap dagangan terdahulu.

(2) Pendaftar hendaklah menolak untuk mendaftarkan suatu
cap dagangan jika wujud keberangkalian kekeliruan dipihak orang
awam—

_(a)_ jika cap dagangan itu serupa dengan cap dagangan

terdahulu dan hendak didaftarkan bagi barang-barang atau
perkhidmatan yang hampir serupa dengan cap dagangan
terdahulu itu; atau

_(b)_ jika cap dagangan itu hampir serupa dengan suatu

cap dagangan terdahulu dan hendak didaftarkan bagi
barang-barang atau perkhidmatan yang serupa atau hampir
serupa dengan cap dagangan terdahulu itu.

(3) Pendaftar hendaklah menolak untuk mendaftarkan suatu
cap dagangan jika—

_(a)_ cap dagangan itu serupa atau hampir serupa dengan

suatu cap dagangan terkenal yang tidak didaftarkan
di Malaysia bagi barang-barang atau perkhidmatan yang
serupa kepunyaan tuan punya cap dagangan terkenal
itu; atau

_(b)_ cap dagangan itu serupa atau hampir serupa dengan suatu

cap dagangan terkenal dan didaftarkan di Malaysia bagi
barang-barang atau perkhidmatan yang tidak serupa atau
tidak hampir serupa dengan cap dagangan yang berkenaan
dengan cap dagangan terkenal itu didaftarkan dan—

(i) penggunaan cap dagangan itu berhubung dengan

barang-barang atau perkhidmatan itu akan
menunjukkan suatu hubungan antara barang-barang
atau perkhidmatan itu dengan tuan punya cap
dagangan terkenal itu;


-----

32 _Rang Undang-Undang_

(ii) wujud kebarangkalian kekeliruan di pihak orang

awam kerana penggunaan sedemikian; dan

(iii) kepentingan tuan punya cap dagangan terkenal

itu berkemungkinan terjejas akibat penggunaan
sedemikian.

(4) Tertakluk kepada subseksyen (6), Pendaftar hendaklah
menolak untuk mendaftarkan suatu cap dagangan jika, atau setakat
mana, penggunaannya di Malaysia dihalang—

_(a)_ menurut mana-mana rukun undang-undang yang melindungi

cap dagangan tidak berdaftar atau tanda lain yang
digunakan dalam penjalanan perdagangan termasuk
di bawah undang-undang bagi kelirupaan; atau

_(b)_ menurut hak terdahulu selain yang disebut dalam

perenggan _(a) atau dalam subseksyen (1) hingga (3)_
termasuk di bawah undang-undang hak cipta atau reka
bentuk perindustrian.

(5) Seseorang yang berhak untuk menghalang penggunaan suatu
cap dagangan yang disebut dalam Akta ini sebagai tuan punya
“hak terdahulu” berhubung dengan cap dagangan dalam
subseksyen (4).

(6) Pendaftar boleh menolak untuk mendaftarkan suatu cap
dagangan atas apa-apa alasan di bawah subseksyen (4) jika alasan
itu dibangkitkan dalam prosiding bangkangan terhadap pendaftaran
di bawah seksyen 35 oleh tuan punya hak terdahulu.

(7) Walau apa pun alasan relatif bagi penolakan pendaftaran
di bawah subseksyen (1), (2), (3) dan (4), Pendaftar boleh
mendaftarkan suatu cap dagangan jika tuan punya cap dagangan
terdahulu itu atau hak terdahulu yang lain bersetuju dengan
pendaftaran itu mengikut cara yang ditetapkan dan hendaklah
mengambil kira kepentingan orang awam dan kebarangkalian
kekeliruan dalam kalangan orang awam.

(8) Bagi maksud seksyen ini, jika pendaftaran cap dagangan
terdahulu habis tempoh, Pendaftar, dalam menentukan kebolehdaftaran
suatu cap dagangan hendaklah terus mengambil kira cap dagangan
terdahulu untuk tempoh dua belas bulan selepas habis tempohnya.


-----

_Cap Dagangan_ 33

**Penggunaan bersama yang jujur, dsb.**

**25.** (1) Tiada apa-apa jua dalam seksyen 24 boleh menghalang
pendaftaran cap dagangan jika Pendaftar atau Mahkamah
berpuas hati—

_(a)_ bahawa terdapat penggunaan bersama yang jujur bagi cap

dagangan itu dan cap dagangan yang terdahulu itu atau
hak terdahulu yang lain; atau

_(b)_ bahawa atas alasan hal keadaan khas yang lain adalah

wajar untuk cap dagangan itu didaftarkan.

(2) Pendaftaran cap dagangan di bawah subseksyen (1) adalah
tertakluk kepada apa-apa pengehadan dan syarat sebagaimana
yang difikirkan patut dikenakan oleh Pendaftar atau Mahkamah.

(3) Tiada apa-apa dalam seksyen ini—

_(a)_ boleh menghalang Pendaftar daripada menolak untuk

mendaftarkan suatu cap dagangan berdasarkan mana-mana
alasan di bawah seksyen 23; atau

_(b)_ boleh memberikan kesan kepada permohonan bagi

pengisytiharan ketidaksahan di bawah subseksyen 47(3).

Bab 4

_Keutamaan_

**Tuntutan keutamaan bagi permohonan Konvensyen**

**26.** (1) Seseorang, atau pengganti dalam hakmiliknya, yang telah
memfailkan permohonan Konvensyen, mempunyai hak keutamaan,
bagi maksud memfailkan permohonan bagi pendaftaran cap
dagangan yang sama bagi beberapa atau semua barang-barang
atau perkhidmatan yang sama, bagi tempoh enam bulan dari tarikh
pemfailan permohonan pertama itu.

(2) Bagi maksud subseksyen (1)—

_(a)_ tarikh pemfailan permohonan Konvensyen yang pertama

hendaklah tarikh yang berkaitan dalam menetapkan hak
yang mempunyai keutamaan; dan


-----

34 _Rang Undang-Undang_

_(b)_ kebolehdaftaran permohonan cap dagangan tidak disentuh

oleh apa-apa penggunaan cap dagangan di Malaysia dalam
tempoh antara tarikh pemfailan permohonan pertama
Konvensyen dengan tarikh permohonan cap dagangan
yang sama di bawah Akta ini.

(3) Jika hak keutamaan dituntut disebabkan permohonan suatu
Konvensyen di bawah subseksyen (1), permohonan bagi pendaftaran
cap dagangan yang sama itu hendaklah menyatakan—

_(a)_ tarikh pemfailan permohonan Konvensyen yang pertama;

_(b)_ negara Konvensyen yang mana permohonan Konvensyen

itu pertama kali difailkan;

_(c)_ nombor permohonan atau pendaftaran bagi permohonan

Konvensyen yang diberikan oleh pihak berkuasa pendaftaran
atau pihak berkuasa kompeten bagi negara Konvensyen
yang berkaitan; dan

_(d)_ barang-barang atau perkhidmatan yang baginya tuntutan

itu berkaitan.

(4) Apa-apa pemfailan yang di dalam negara Konvensyen adalah
bersamaan dengan pemfailan biasa mengikut negara, di bawah
perundangan domestik negara itu atau suatu perjanjian antarabangsa,
hendaklah dianggap sebagai memberikan hak keutamaan.

(5) Permohonan terkemudian mengenai subjek yang sama
dengan permohonan Konvensyen yang pertama, yang difailkan
di dalam negara Konvensyen yang sama, hendaklah dianggap
sebagai permohonan Konvensyen yang pertama (yang tarikh
pemfailan itu ialah tarikh permulaan bagi tempoh keutamaan),
jika pada masa permohonan terkemudian itu—

_(a)_ permohonan sebelumnya telah ditarik balik, tidak diteruskan

atau ditolak, tanpa dibuka bagi pemeriksaan awam dan
tanpa meninggalkan apa-apa hak yang belum diselesaikan;
dan

_(b)_ ia belum lagi dijadikan sebagai asas untuk menuntut hak

keutamaan.


-----

_Cap Dagangan_ 35

(6) Bagi maksud subseksyen (5), permohonan sebelumnya tidak
boleh dijadikan sebagai asas untuk menuntut hak keutamaan.

(7) Hak keutamaan yang timbul daripada permohonan
Konvensyen boleh diserah hak atau dihantar bersama dengan
permohonan itu atau secara berasingan dan sebutan dalam
subseksyen (1) mengenai “pengganti dalam hakmilik” bagi pemohon
hendaklah ditafsirkan dengan sewajarnya.

(8) Bagi maksud seksyen ini, suatu “pemfailan biasa mengikut
negara” bermaksud pemfailan yang mencukupi untuk menetapkan
tarikh permohonan itu difailkan di dalam negara itu, walau apa
pun ketentuan permohonan itu kemudiannya.

**Tuntutan keutamaan daripada permohonan luar negara lain**
**yang berkaitan**

**27.** (1) Menteri boleh, melalui perintah yang disiarkan dalam Warta,
mengisytiharkan suatu negara sebagai telah membuat perkiraan
dengan Malaysia bagi perlindungan salingan cap dagangan.

(2) Berhubung dengan suatu pengisytiharan negara asing,
seksyen ini hendaklah terpakai selama tempoh perintah itu terus
berkuat kuasa berkenaan dengan negara itu.

(3) Bagi maksud seksyen ini, semua kehendak dan tatacara
dalam seksyen 26 hendaklah terpakai.

**Tuntutan keutamaan daripada perlindungan sementara cap**
**dagangan yang menjadi hal perkara bagi pameran antarabangsa**
**yang diberikan di bawah Perkara 11 Konvensyen Paris**

**28.** (1) Walau apa pun apa-apa jua dalam Akta ini, seseorang
pemohon bagi pendaftaran cap dagangan boleh memohon
perlindungan sementara yang hendaklah diberikan kepada suatu
cap dagangan yang menjadi hal perkara bagi pameran di suatu
pameran antarabangsa rasmi atau yang secara rasminya diiktiraf
yang diadakan di Malaysia atau di mana-mana negara Konvensyen
atau negara asing yang diisytiharkan.


-----

36 _Rang Undang-Undang_

(2) Perlindungan sementara yang diberikan di bawah
subseksyen (1) tidak melanjutkan apa-apa tempoh keutamaan
yang dituntut oleh seseorang pemohon dalam seksyen 26 dan
jika hak keutamaan dituntut oleh pemohon selepas perlindungan
sementara itu, tempoh keutamaan itu hendaklah kekal enam
bulan dan hendaklah bermula dari tarikh yang barang-barang atau
perkhidmatan itu dimasukkan dalam pameran itu.

(3) Seseorang pemohon bagi pendaftaran cap dagangan yang
barang-barang atau perkhidmatannya menjadi hal perkara bagi
pameran di suatu pameran antarabangsa rasmi atau yang secara
rasminya diiktiraf di Malaysia atau di mana-mana negara Konvensyen
atau negara asing diisytiharkan dan yang memohon bagi pendaftaran
cap dagangan itu di Malaysia dalam tempoh enam bulan dari
tarikh yang barang-barang atau perkhidmatan itu mula-mula
menjadi hal perkara pameran itu, atas permintaannya, hendaklah
dikira sebagai memberikan hak keutamaan bagi maksud carian
di bawah subseksyen 29(2) apabila barang-barang atau perkhidmatan
itu mula-mula menjadi hal perkara pameran itu.

(4) Keterangan bahawa barang-barang atau perkhidmatan
yang mengandungi cap dagangan itu menjadi hal perkara bagi
pameran di suatu pameran antarabangsa rasmi atau yang secara
rasminya diiktiraf hendaklah melalui perakuan yang dikeluarkan
oleh pihak berkuasa yang kompeten pameran itu dan hendaklah
difailkan dengan Pendaftar apabila memfailkan permohonan untuk
pendaftaran cap dagangan di Malaysia.

Bab 5

_Pemeriksaan_

**Pemeriksaan permohonan**

**29.** (1) Pendaftar hendaklah memeriksa sama ada suatu permohonan
bagi pendaftaran suatu cap dagangan memenuhi kehendak
di bawah seksyen ini.

(2) Bagi maksud suatu pemeriksaan di bawah subseksyen (1),
Pendaftar hendaklah membuat suatu carian, setakat yang difikirkannya
perlu, mengenai cap dagangan terdahulu.


-----

_Cap Dagangan_ 37

(3) Selepas pemeriksaan, jika permohonan itu memenuhi
kehendak bagi pendaftaran cap dagangan, Pendaftar hendaklah
menyetuju terima permohonan itu.

(4) Jika Pendaftar menyetuju terima permohonan bagi pendaftaran
cap dagangan, Pendaftar hendaklah merekodkan tarikh pemfailan
permohonan di bawah seksyen 22 sebagai tarikh pemfailan.

(5) Jika permohonan bagi pendaftaran suatu cap dagangan tidak
memenuhi apa-apa kehendak bagi pendaftaran cap dagangan,
Pendaftar hendaklah memberitahu alasan penolakan sementara
kepada pemohon melalui suatu notis bertulis dan pemohon
hendaklah mempunyai peluang untuk—

_(a)_ membuat representasi;

_(b)_ meminda permohonan itu untuk memenuhi syarat, pindaan,

ubah suaian atau pengehadan, sebagaimana yang difikirkan
patut oleh Pendaftar untuk dikenakan; atau

_(c)_ memberikan maklumat tambahan atau apa-apa maklumat

lain atau keterangan,

dalam apa-apa tempoh sebagaimana yang dinyatakan oleh Pendaftar
dalam notis bertulis itu.

(6) Bagi maksud subseksyen (5)—

_(a) permohonan itu hendaklah disifatkan ditarik balik jika_

pemohon tidak menjawab dalam tempoh yang dinyatakan
oleh Pendaftar dalam notis bertulis itu; dan

_(b) Pendaftar hendaklah menolak permohonan itu jika_

jawapan pemohon tidak memuaskan Pendaftar bahawa
kehendak itu telah dipenuhi dan Pendaftar hendaklah,
jika dikehendaki oleh pemohon, menyatakan secara
bertulis alasan mengenai penolakan sementara dengan
sepenuhnya itu.

(7) Pendaftar, atas permintaan oleh pemohon, boleh menangguhkan
apa-apa tindakan berhubung dengan permohonan bagi pendaftaran
cap dagangan dalam hal keadaan yang ditetapkan dan bagi suatu
tempoh yang ditetapkan.


-----

38 _Rang Undang-Undang_

(8) Jika suatu rayuan terletak pada Mahkamah terhadap
keputusan Pendaftar berhubungan dengan penolakan sementara
dengan sepenuhnya di bawah perenggan (6)(b)—

_(a)_ rayuan itu hendaklah dibuat mengikut cara yang ditetapkan;

_(b)_ Mahkamah hendaklah, jika perlu, mendengar pemohon

dan Pendaftar; dan

_(c)_ rayuan itu hendaklah didengar berdasarkan bahan yang

dinyatakan oleh Pendaftar telah digunakan oleh Pendaftar
dalam membuat keputusannya dan alasan lanjut bagi
penolakan sementara bagi penyetujuterimaan permohonan
itu tidak boleh dibenarkan oleh Pendaftar selain yang
dinyatakan sedemikian kecuali dengan kebenaran
Mahkamah.

(9) Bagi maksud perenggan (8)(c), jika mana-mana alasan lanjut
bagi penolakan sementara itu diterima, pemohon berhak menarik
balik permohonannya tanpa membayar kos dengan memberikan
notis mengikut cara yang ditetapkan.

(10) Dalam memutuskan suatu rayuan di bawah subseksyen (8),
Mahkamah hendaklah membuat suatu perintah tertakluk kepada
apa-apa syarat, pindaan, ubah suaian atau pengehadan, jika ada,
permohonan bagi pendaftaran cap dagangan itu disetuju terima.

(11) Apa-apa permohonan bagi pendaftaran cap dagangan yang
difailkan dan disetuju terima di bawah seksyen ini hendaklah,
walau apa pun syarat, pindaan, ubah suaian atau pengehadan yang
dibenarkan oleh Pendaftar atau Mahkamah yang akan dibuat bagi
permohonan itu, disifatkan telah dibuat pada tarikh permohonan.

(12) Tanpa menjejaskan subseksyen (11), jika selepas
penyetujuterimaan permohonan bagi pendaftaran cap dagangan
tetapi sebelum pendaftaran cap dagangan itu, Pendaftar berpuas
hati—

_(a)_ bahawa permohonan itu telah disetuju terima secara

khilaf; atau


-----

_Cap Dagangan_ 39

_(b)_ bahawa dalam hal keadaan khas kes itu, cap dagangan itu

tidak akan didaftarkan atau akan didaftarkan tertakluk
kepada syarat atau pengehadan tambahan atau berlainan,

Pendaftar boleh membatalkan penyetujuterimaan itu dan meneruskan
seolah-olah permohonan itu tidak pernah disetuju terima atau,
berkenaan dengan hanya suatu cap dagangan yang didaftarkan
tertakluk kepada syarat atau pengehadan tambahan atau berlainan,
mengeluarkan semula penyetujuterimaan baharu tertakluk kepada
syarat atau pengehadan tambahan atau berlainan.

**Penafian, syarat atau pengehadan sukarela**

**30.** (1) Seseorang pemohon bagi pendaftaran suatu cap dagangan
boleh memohon mengikut bentuk yang ditentukan oleh Pendaftar—

_(a)_ untuk menafikan apa-apa hak bagi penggunaan eksklusif

bagi mana-mana elemen yang dinyatakan dalam cap
dagangan itu; atau

_(b)_ untuk bersetuju bahawa hak yang timbul daripada

pendaftaran itu adalah tertakluk kepada syarat atau
pengehadan tertentu yang dikenakan oleh Pendaftar.

(2) Pendaftar boleh menolak apa-apa permohonan di bawah
perenggan (1)(a) jika permohonan itu mengandungi atau terdiri
daripada apa-apa perkara yang tidak dibenarkan di bawah
alasan mutlak dan relatif bagi penolakan pendaftaran di bawah
seksyen 23 dan 24.

(3) Penafian yang dibuat oleh pemohon, atau syarat atau
pengehadan yang dikenakan oleh Pendaftar, di bawah subseksyen (1),
tidak boleh dibatalkan jika permohonan itu telah disetuju terima
oleh Pendaftar.

**Penyiaran penyetujuterimaan**

**31.** (1) Jika permohonan bagi pendaftaran cap dagangan disetuju
terima, Pendaftar hendaklah menyiarkan permohonan itu dalam
Jurnal Rasmi Harta Intelek.


-----

40 _Rang Undang-Undang_

(2) Penyiaran di bawah subseksyen (1) hendaklah mengandungi
semua penafian, syarat, pindaan, ubah suaian atau pengehadan
yang tertakluk kepadanya permohonan itu telah disetuju terima.

Bab 6

_Penarikan balik, sekatan atau pindaan permohonan_

_bagi pendaftaran cap dagangan_

**Penarikan balik atau sekatan permohonan bagi pendaftaran**
**cap dagangan**

**32.** (1) Seseorang pemohon boleh, sebelum pendaftaran cap
dagangan yang berkaitan dengan permohonannya, menarik balik
permohonannya atau menyekat barang-barang atau perkhidmatan
yang terliput dalam permohonan itu dengan memfailkan permintaan
mengikut bentuk yang ditentukan oleh Pendaftar.

(2) Mana-mana orang boleh menarik balik permohonan itu
atau menyekat barang-barang atau perkhidmatan itu jika hak atau
kepentingan yang terhadapnya pemohon itu bergantung untuk
pemfailan permohonan itu, notis atau permintaan itu telah menjadi
terletak hak kepadanya.

(3) Orang yang disebut dalam subseksyen (2) hendaklah
memberitahu Pendaftar mengikut cara yang ditetapkan bahawa
hak atau kepentingan itu telah terletak hak kepadanya.

(4) Jika penyetujuterimaan permohonan bagi pendaftaran suatu
cap dagangan telah disiarkan di bawah seksyen 31, notis
penarikanbalikan atau sekatan barang-barang atau perkhidmatan
bagi permohonan itu juga hendaklah disiarkan.

(5) Apa-apa penarikan balik atau sekatan yang dibuat di bawah
seksyen ini tidak boleh dibatalkan jika permohonan bagi
penarikbalikan atau sekatan itu telah dikuatkuasakan oleh Pendaftar.

**Pindaan permohonan bagi pendaftaran cap dagangan**

**33.** (1) Pendaftar boleh, atas permintaan pemohon, meminda
suatu permohonan bagi pendaftaran cap dagangan pada bila-bila
masa sebelum pendaftaran.


-----

_Cap Dagangan_ 41

(2) Permintaan di bawah subseksyen (1) hendaklah dibuat
mengikut bentuk sebagaimana yang ditentukan oleh Pendaftar
bersama dengan pembayaran fi yang ditetapkan.

(3) Apa-apa pindaan kepada suatu permohonan bagi pendaftaran
cap dagangan hanya boleh dibuat berhubung dengan—

_(a)_ nama atau alamat pemohon;

_(b)_ kesilapan perbahasaan atau penyalinan; atau

_(c)_ kekhilafan ketara,

dan hanya jika pindaan itu tidak menjejaskan secara substansial
identiti cap dagangan itu atau memperluas barang-barang atau
perkhidmatan yang diliputi dalam permohonan itu.

Bab 7

_Bangkangan_

**Alasan bangkangan**

**34.** (1) Tertakluk kepada subseksyen 35(3) pendaftaran cap dagangan
boleh dibangkang oleh tuan punya berdaftar cap dagangan jika
dia atau pendulunya dalam perniagaan atau orang yang berada
di bawah kawalan atau kuasanya telah menggunakan cap dagangan
itu secara berterusan—

_(a)_ dari tarikh sebelum penggunaan cap dagangan pemohon

atau pendulunya dalam perniagaan atau oleh seseorang
yang berada di bawah kawalan atau kuasanya; atau

_(b)_ dari tarikh sebelum tarikh pemfailan permohonan oleh

pemohon.

(2) Pendaftaran cap dagangan boleh dibangkang—

_(a) atas apa-apa alasan di bawah seksyen 23 atau 24;_

_(b)_ atas alasan bahawa pemohon bukan tuan punya

cap dagangan itu; atau


-----

42 _Rang Undang-Undang_

_(c) tertakluk kepada subseksyen (3), atas alasan bahawa—_

(i) cap dagangan itu serupa dengan cap dagangan

terkenal di Malaysia dan ia hendak didaftarkan
untuk barang-barang atau perkhidmatan yang
serupa dengan cap dagangan terkenal di Malaysia
itu; atau

(ii) cap dagangan itu hampir serupa dengan cap dagangan

terkenal di Malaysia dan ia hendak didaftarkan
untuk barang-barang atau perkhidmatan yang
hampir serupa dengan cap dagangan terkenal yang
terdahulu di Malaysia itu.

(3) Alasan bangkangan di bawah perenggan (2)(c) boleh
dibangkitkan jika penggunaan cap dagangan yang dibangkang itu
berhubung dengan barang-barang atau perkhidmatan yang baginya
cap dagangan yang dibangkang itu hendak didaftarkan—

_(a)_ akan menunjukkan hubungan antara barang-barang atau

perkhidmatan itu dengan tuan punya cap dagangan
terkenal yang terdahulu itu;

_(b)_ akan mewujudkan kebarangkalian kekeliruan di pihak

orang awam kerana penggunaan sedemikian cap dagangan
yang dibangkang itu; dan

_(c)_ berkemungkinan akan menjejaskan kepentingan tuan punya

cap dagangan terkenal yang terdahulu itu.

(4) Alasan bangkangan yang disebut dalam perenggan (1)(c)
hanya boleh ditimbulkan untuk membangkang pendaftaran suatu
permohonan bagi pendaftaran cap dagangan yang dibuat pada
atau selepas permulaan kuat kuasa Akta ini.

**Prosiding bangkangan**

**35.** (1) Mana-mana orang boleh memfailkan suatu notis bangkangan
mengikut bentuk sebagaimana yang ditentukan oleh Pendaftar
bersama dengan pembayaran fi yang ditetapkan dan menghantar
notis bangkangan itu kepada pemohon dalam tempoh yang ditetapkan
dari tarikh penyiaran penyetujuterimaan suatu permohonan bagi
pendaftaran cap dagangan yang dibangkang.


-----

_Cap Dagangan_ 43

(2) Notis bangkangan hendaklah termasuk suatu pernyataan
mengenai alasan bangkangan yang mengandungi apa-apa alasan
yang dinyatakan di bawah seksyen 34.

(3) Bangkangan itu boleh diteruskan atas nama seseorang selain
orang yang memfailkan notis itu jika—

_(a)_ selepas orang itu memfailkan notis bangkangan itu, hak

atau kepentingan yang padanya orang itu bergantung
untuk memfailkan notis bangkangan menjadi terletak
hak kepada orang lain; dan

_(b)_ orang lain dalam perenggan _(a)—_

(i) memberitahu Pendaftar mengikut cara yang ditetapkan

bahawa hak atau kepentingan itu terletak hak
kepadanya; dan

(ii) tidak menarik balik bangkangan.

(4) Pemohon hendaklah memfailkan suatu pernyataan balas
mengikut bentuk yang ditentukan oleh Pendaftar bersama dengan
pembayaran fi yang ditetapkan, dalam tempoh yang ditetapkan
selepas penerimaan notis bangkangan dan jika pemohon tidak
berbuat demikian, permohonan itu hendaklah disifatkan ditarik
balik.

(5) Pernyataan balas dalam subseksyen (4) hendaklah termasuk
alasan yang padanya pemohon bergantung dalam permohonan itu.

(6) Pembangkang dan pemohon hendaklah memfailkan keterangan
dan ekshibit mengikut cara yang ditetapkan dalam tempoh yang
ditetapkan untuk menyokong bangkangan atau pernyataan balas,
mengikut mana-mana yang berkenaan, dan jika pembangkang atau
pemohon tidak berbuat demikian, bangkangan atau permohonan
itu, mengikut mana-mana yang berkenaan, hendaklah disifatkan
ditarik balik.

(7) Jika pemohon memfailkan keterangan dan ekshibit di bawah
subseksyen (6), pembangkang itu boleh memfailkan keterangan
jawapan mengikut bentuk yang ditetapkan.


-----

44 _Rang Undang-Undang_

(8) Dalam menimbangkan keterangan dan ekshibit dan selepas
memberikan kepada pemohon dan pembangkang peluang untuk
membuat membuat hujahan bertulis, Pendaftar hendaklah memutuskan
sama ada—

_(a)_ untuk menolak untuk mendaftarkan cap dagangan itu;

_(b)_ untuk mendaftarkan cap dagangan itu secara mutlak; atau

_(c)_ untuk mendaftarkan cap dagangan itu tertakluk kepada

syarat, pindaan, ubah suaian, penafian atau pengehadan
sebagaimana yang difikirkan patut olehnya.

(9) Pendaftar, atas permintaan pembangkang atau pemohon
mengikut bentuk yang ditentukan oleh Pendaftar bersama dengan
pembayaran fi yang ditetapkan, boleh menangguhkan apa-apa
tindakan berhubungan dengan prosiding bangkangan dalam hal
keadaan yang ditetapkan dan bagi suatu tempoh yang ditetapkan.

(10) Jika suatu rayuan terletak pada Mahkamah terhadap
keputusan Pendaftar yang menolak untuk mendaftarkan suatu
cap dagangan atau menolak untuk mendaftar suatu cap dagangan
secara mutlak, atau mendaftarkan suatu cap dagangan tertakluk
kepada syarat, pindaan, ubah suaian, penafian atau pengehadan
di bawah seksyen ini—

_(a)_ rayuan itu hendaklah dibuat mengikut cara yang ditetapkan;

_(b)_ Mahkamah hendaklah, jika perlu, mendengar pihak-pihak

dan Pendaftar; dan

_(c)_ mana-mana pihak boleh, sama ada mengikut cara yang

ditetapkan atau dengan kebenaran khas Mahkamah,
mengemukakan bahan lanjut bagi pertimbangan Mahkamah
tetapi tiada apa-apa alasan lanjut bagi bangkangan
terhadap pendaftaran cap dagangan boleh dibenarkan
untuk dikemukakan oleh pembangkang selain alasan
yang telah dinyatakan oleh pembangkang kecuali dengan
kebenaran Mahkamah.

(11) Jika apa-apa alasan bangkangan lanjut dikemukakan,
pemohon berhak menarik balik permohonannya tanpa membayar
kos pembangkang dengan memberikan notis sebagaimana yang
ditetapkan.


-----

_Cap Dagangan_ 45

(12) Dalam mana-mana rayuan di bawah seksyen ini, Mahkamah
boleh, selepas mendengar Pendaftar, membenarkan cap dagangan
yang dicadang untuk didaftarkan itu untuk diubah suai dengan
apa-apa cara yang tidak secara substansial menyentuh identiti
cap dagangan itu, tetapi dalam apa-apa hal yang demikian cap
dagangan sebagaimana diubah suai hendaklah disiarkan dalam
Jurnal Rasmi Harta Intelek sebelum didaftarkan.

(13) Jika seseorang yang memberikan notis bangkangan, pemohon
yang menghantar suatu pernyataan balas, atau perayu, tidak tinggal
dan juga tidak menjalankan perniagaan di Malaysia, Pendaftar
atau Mahkamah boleh menghendakinya memberikan sekuriti bagi
kos prosiding yang berkaitan dengan bangkangan, permohonan
atau rayuan itu, mengikut mana-mana yang berkenaan, dan jika
sekiranya sekuriti itu tidak diberikan dengan sewajarnya, Pendaftar
atau Mahkamah boleh menyifatkan bangkangan, permohonan atau
rayuan itu, mengikut mana-mana yang berkenaan, sebagai ditarik
balik.

Bab 8

_Pendaftaran_

**Pendaftaran**

**36.** (1) Apabila suatu permohonan untuk pendaftaran cap dagangan
telah disetuju terima dan sama ada—

_(a)_ permohonan itu tidak dibangkang dan tempoh bangkangan

telah habis; atau

_(b)_ permohonan itu telah dibangkang dan bangkangan yang

telah diputuskan dengan memihak kepada pemohon,

Pendaftar hendaklah, melainkan jika permohonan itu telah
disetuju terima dengan khilaf, mendaftarkan cap dagangan itu
dalam Daftar atas nama tuan punyanya, dan cap dagangan yang
didaftarkan sedemikian hendaklah didaftarkan pada tarikh pemfailan
permohonan bagi pendaftaran dan tarikh itu hendaklah disifatkan
sebagai tarikh pendaftaran.

(2) Selepas pendaftaran suatu cap dagangan, Pendaftar hendaklah
mengeluarkan kepada tuan punyanya suatu pemberitahuan mengenai
pendaftaran cap dagangan itu dengan meterai Pendaftar.


-----

46 _Rang Undang-Undang_

(3) Jika tuan punya berdaftar itu berhasrat untuk mendapatkan suatu
perakuan pendaftaran, Pendaftar hendaklah mengeluarkan perakuan
pendaftaran yang hendaklah bersamaan dengan pemberitahuan
pendaftaran yang dikeluarkan di bawah subseksyen (2).

(4) Suatu permohonan bagi suatu perakuan pendaftaran
di bawah subseksyen (3) hendaklah dibuat oleh tuan punya berdaftar
mengikut bentuk yang ditentukan oleh Pendaftar bersama dengan
pembayaran fi yang ditetapkan.

Bahagian V

PEMBAHAGIAN DAN PENGGABUNGAN

**Permohonan bagi pembahagian**

**37.** (1) Suatu permohonan bagi pendaftaran cap dagangan atau
pendaftaran cap dagangan boleh, atas permintaan pemohon atau tuan
punya berdaftar, dibahagikan kepada dua atau lebih permohonan
berasingan bagi pendaftaran atau pendaftaran cap dagangan.

(2) Permintaan di bawah subseksyen (1) hendaklah dibuat kepada
Pendaftar sebelum atau selepas cap dagangan itu didaftarkan,
mengikut bentuk sebagaimana yang ditentukan oleh Pendaftar
bersama mengikut pembayaran fi yang ditetapkan.

**Permohonan bagi penggabungan**

**38.** (1) Dua atau lebih permohonan berasingan bagi pendaftaran
cap dagangan atau pendaftaran cap dagangan boleh, atas permintaan
pemohon atau tuan punya berdaftar, digabungkan menjadi satu
permohonan bagi pendaftaran cap dagangan atau satu pendaftaran
cap dagangan.

(2) Permintaan di bawah subseksyen (1) hendaklah dibuat
kepada Pendaftar sebelum atau selepas cap dagangan didaftarkan,
mengikut bentuk yang ditentukan oleh Pendaftar bersama dengan
pembayaran fi yang ditetapkan.


-----

_Cap Dagangan_ 47

Bahagian VI

TEMPOH DAN PEMBAHARUAN CAP DAGANGAN BERDAFTAR

**Tempoh dan pembaharuan pendaftaran**

**39.** (1) Pendaftaran cap dagangan hendaklah bagi tempoh sepuluh
tahun dari tarikh pendaftaran dan boleh dibaharui di bawah
subseksyen (2) bagi suatu tempoh lanjutan sepuluh tahun.

(2) Pendaftaran cap dagangan boleh dibaharui, bagi beberapa
atau semua kelas atau kelas barang-barang atau perkhidmatan, atas
permintaan tuan punya berdaftar mengikut bentuk yang ditentukan
oleh Pendaftar bersama dengan pembayaran fi yang ditetapkan.

(3) Jika beberapa kelas barang-barang atau perkhidmatan
pendaftaran perlu dibaharui, seksyen 37 boleh terpakai.

(4) Jika permintaan bagi pembaharuan dibuat pada atau sebelum
tarikh habis tempoh pendaftaran, fi yang kena dibayar ialah fi
pembaharuan sebagaimana yang ditetapkan.

(5) Jika permintaan bagi pembaharuan dibuat dalam tempoh
enam bulan selepas tarikh habis tempoh pendaftaran, fi yang kena
dibayar ialah fi pembaharuan sebagaimana yang ditetapkan dan
suatu surcaj boleh dikenakan.

(6) Permintaan bagi pembaharuan hendaklah dibuat tidak lewat
dari enam bulan selepas tarikh habis tempoh pendaftaran.

(7) Pembaharuan hendaklah berkuat kuasa dari habis tempoh
pendaftaran terdahulu.

(8) Jika pendaftaran tidak dibaharui mengikut seksyen ini dan
peraturan-peraturan yang disebut dalam subseksyen (4) atau (5),
cap dagangan itu hendaklah disifatkan dikeluarkan.

(9) Jika cap dagangan itu telah disifatkan dikeluarkan, tuan punya
berdaftar boleh memohon bagi kemasukan semula pendaftaran yang
dikeluarkan itu dalam masa enam bulan dari tarikh dikeluarkan
mengikut bentuk yang ditentukan oleh Pendaftar bersama dengan
pembayaran fi kemasukan semula sebagaimana yang ditetapkan.


-----

48 _Rang Undang-Undang_

(10) Jika kemasukan semula di bawah subseksyen (9) tidak
dimohon dalam tempoh enam bulan dari tarikh cap dagangan itu
disifatkan dikeluarkan, pendaftaran itu hendaklah terhenti.

(11) Pembaharuan atau kemasukan semula pendaftaran suatu
cap dagangan hendaklah disiarkan dalam Jurnal Rasmi Harta
Intelek.

**Status cap dagangan yang tidak dibaharui**

**40.** Dalam hal keadaan cap dagangan tidak dibaharui yang—

_(a)_ pendaftaran cap dagangan itu tidak dibaharui; atau

_(b)_ pendaftaran cap dagangan disifatkan dikeluarkan dan tidak

dimasukkan semula,

seseorang selain orang yang berdaftar sebagai tuan punya cap
dagangan yang tidak dibaharui itu boleh memohon bagi pendaftaran
cap dagangan.

(2) Jika suatu permohonan bagi pendaftaran suatu cap dagangan
yang tidak dibaharui dibuat oleh seseorang selain orang yang
telah didaftarkan sebagai tuan punya cap dagangan yang tidak
dibaharui itu, cap dagangan yang tidak dibaharui itu dikira
sebagai cap dagangan berdaftar bagi maksud suatu pemeriksaan
di bawah subseksyen 29(2) bagi permohonan itu pada bila-bila
masa yang pendaftaran cap dagangan yang tidak dibaharui itu
sepatutnya boleh dibaharui dan dimasukkan semula di bawah
seksyen 39.

**Pemberhentian pendaftaran**

**41.** Pendaftaran cap dagangan terhenti jika—

_(a)_ cap dagangan itu telah terhenti di bawah subseksyen 39(10),

telah dibatalkan di bawah seksyen 45 atau 46 atau telah
menjadi tidak sah di bawah seksyen 47; atau

_(b)_ pendaftaran cap dagangan itu dipotong di bawah

seksyen 44.


-----

_Cap Dagangan_ 49

Bahagian VII

PENGUBAHAN, PEMBETULAN, PEMOTONGAN,

PEMBATALAN DAN KETIDAKSAHAN

**Pengubahan cap dagangan berdaftar**

**42.** (1) Tertakluk kepada subseksyen (2), suatu cap dagangan
berdaftar tidak boleh diubah dalam Daftar.

(2) Pendaftar boleh, atas permintaan tuan punya berdaftar
mengikut bentuk yang ditentukan oleh Pendaftar bersama dengan
pembayaran fi yang ditetapkan, membenarkan pengubahan cap
dagangan berdaftar, dan jika cap dagangan itu termasuk nama atau
alamat tuan punyanya, pengubahan itu terhad kepada pengubahan
nama atau alamat itu.

(3) Pengubahan suatu cap dagangan berdaftar tidak boleh
menyentuh identiti cap dagangan itu secara substansial.

**Pembetulan Daftar**

**43.** (1) Pendaftar boleh, atas permintaan tuan punya berdaftar itu
mengikut bentuk yang ditentukan oleh Pendaftar bersama dengan
pembayaran fi yang ditetapkan—

_(a)_ membetulkan suatu kesilapan atau mencatatkan apa-apa

perubahan tentang nama, alamat atau perihal tuan punya
berdaftar;

_(b)_ membetulkan butir-butir perihal barang-barang atau

perkhidmatan yang berkenaan dengannya cap dagangan
didaftarkan tanpa memperluas dalam apa-apa cara hak
yang diberikan dengan pendaftaran cap dagangan sedia
ada; atau

_(c)_ mencatatkan suatu penafian yang berhubungan dengan cap

dagangan itu tanpa memperluas dalam apa-apa cara hak
yang diberikan dengan pendaftaran cap dagangan sedia
ada.


-----

50 _Rang Undang-Undang_

(2) Pendaftar boleh, atas permintaan oleh seorang pemegang
lesen suatu cap dagangan mengikut bentuk yang ditentukan
oleh Pendaftar bersama dengan pembayaran fi yang ditetapkan,
membetulkan suatu kesilapan atau mencatatkan apa-apa perubahan
tentang nama, alamat atau perihal pemegang lesen itu.

(3) Pendaftar boleh membuat apa-apa pembetulan dalam Daftar
yang berbangkit daripada subseksyen (1) dan (2) dan boleh, atas
budi bicaranya, membetulkan apa-apa kesilapan atau peninggalan
dari segi perkeranian berkenaan dengan apa-apa pendaftaran cap
dagangan dalam Daftar.

(4) Suatu pemberitahuan mengenai pendaftaran hendaklah
dikeluarkan oleh Pendaftar mengenai kelulusan pembetulan
sebagaimana yang diminta di bawah subseksyen (1) dan (2),
dan pembuatan, jika ada, pembetulan di bawah subseksyen (3).

**Pemotongan sukarela cap dagangan berdaftar**

**44.** (1) Pendaftar hendaklah memotong pendaftaran cap dagangan
berkenaan dengan beberapa atau semua barang-barang atau
perkhidmatan atas permintaan tuan punya berdaftar mengikut
bentuk yang ditentukan oleh Pendaftar bersama dengan pembayaran
fi yang ditetapkan.

(2) Sebelum memotong pendaftaran cap dagangan itu, Pendaftar
hendaklah memberitahu—

_(a)_ mana-mana orang yang direkodkan di bawah Bahagian IX

sebagai menuntut hak berkenaan dengan, atau kepentingan
dalam, cap dagangan itu; dan

_(b)_ orang yang kepadanya cap dagangan itu telah diserah

hak atau dipindahkan dalam hal yang penyerahhakan
atau perpindahan cap dagangan itu belum direkodkan
oleh Pendaftar selepas suatu permohonan dibuat kepada
Pendaftar untuk merekodkan penyerahhakan atau
perpindahan cap dagangan itu.


-----

_Cap Dagangan_ 51

**Pembatalan pendaftaran oleh Pendaftar**

**45.** (1) Pendaftar hendaklah membatalkan pendaftaran suatu cap
dagangan—

_(a)_ jika suatu notis bangkangan terhadap pendaftaran telah

difailkan, mengikut subseksyen 35(1), Pendaftar tidak
mengambil kira bangkangan itu dalam membuat keputusan
untuk mendaftarkan cap dagangan itu; atau

_(b)_ jika sebelum pendaftaran, mana-mana orang telah

memohon suatu perlanjutan tempoh bagi pemfailan
suatu notis bangkangan terhadap pendaftaran, Pendaftar
tidak mengambil kira permohonan bagi perlanjutan masa
itu dalam membuat keputusan untuk mendaftarkan cap
dagangan itu.

(2) Pembatalan di bawah subseksyen (1) hendaklah tertakluk
kepada bila Pendaftar menyedari kegagalannya untuk mengambil
kira bangkangan atau permohonan bagi perlanjutan masa untuk
memfailkan notis bangkangan dalam masa dua bulan dari notis
itu difailkan atau permohonan itu telah dibuat.

(3) Pendaftar hendaklah membatalkan pendaftaran cap dagangan
itu dalam masa satu bulan dari masa dia menyedari kegagalan untuk
mengambil kira bangkangan atau permohonan bagi perlanjutan
masa.

(4) Walau apa pun subsekyen (1), (2) dan (3), Pendaftar boleh
membatalkan pendaftaran cap dagangan, dalam tempoh dua belas
bulan dari tarikh pendaftaran cap dagangan, jika Pendaftar berpuas
hati bahawa adalah munasabah untuk membatalkan pendaftaran
itu, dengan mengambil kira—

_(a)_ apa-apa obligasi Malaysia yang berkaitan di bawah

perjanjian atau konvensyen antarabangsa; atau

_(b)_ apa-apa hal keadaan khas yang menjadikannya sesuai—

(i) untuk tidak mendaftarkan cap dagangan itu; atau

(ii) untuk mendaftarkan cap dagangan itu hanya jika

pendaftaran itu tertakluk kepada penafian, syarat,
pindaan, pengubahsuaian atau pengehadan yang
baginya pendaftaran itu tidak tertakluk.


-----

52 _Rang Undang-Undang_

(5) Walau apa pun subseksyen (2), jika Pendaftar menyedari
kegagalan itu terkemudian, dia boleh membatalkan pendaftaran
di bawah subseksyen (4).

(6) Sebelum pembatalan cap dagangan, Pendaftar hendaklah
memberikan suatu notis mengenai cadangan pembatalan mengikut
cara sebagaimana yang ditentukan oleh Pendaftar kepada orang
yang berikut:

_(a)_ tuan punya berdaftar cap dagangan itu; dan

_(b)_ mana-mana orang yang direkodkan di bawah Bahagian

IX sebagai menuntut suatu hak berkenaan dengan, atau
suatu kepentingan dalam, cap dagangan itu.

(7) Pendaftar tidak boleh membatalkan pendaftaran cap dagangan
tanpa memberikan peluang untuk didengar kepada orang yang
berikut:

_(a)_ tuan punya berdaftar cap dagangan itu; atau

_(b)_ mana-mana orang yang direkodkan di bawah Bahagian IX

sebagai menuntut suatu hak berkenaan dengan, atau suatu
kepentingan dalam, cap dagangan itu.

(8) Jika Pendaftar membatalkan pendaftaran di bawah seksyen
ini—

_(a)_ pendaftaran itu hendaklah disifatkan tidak pernah

berlaku; dan

_(b)_ pendaftaran yang dibatalkan hendaklah tertakluk kepada

pemeriksaan atau prosiding lanjut sebagaimana yang
ditentukan oleh Pendaftar.

(9) Pendaftar tidak mempunyai kewajipan untuk menimbangkan
sama ada atau tidak untuk membatalkan apa-apa pendaftaran
walau apa pun apa-apa permintaan kepada Pendaftar untuk berbuat
demikian.


-----

_Cap Dagangan_ 53

**Pembatalan pendaftaran oleh Mahkamah atas ketiadaan**
**penggunaan cap dagangan**

**46.** (1) Pendaftaran cap dagangan boleh dibatalkan oleh Mahkamah
atas suatu permohonan oleh seseorang yang terkilan atas apa-apa
alasan yang berikut:

_(a)_ jika dalam tempoh tiga tahun berikutan tarikh pengeluaran

pemberitahuan pendaftaran, cap dagangan itu tidak
digunakan dengan suci hati di Malaysia, oleh tuan punya
berdaftar atau dengan persetujuannya, berhubung dengan
barang-barang atau perkhidmatan yang baginya cap
dagangan itu didaftarkan, dan tiada sebab yang wajar
untuk tidak menggunakannya;

_(b)_ jika penggunaan barang-barang atau perkhidmatan yang

baginya cap dagangan itu didaftarkan telah digantung
bagi tempoh tiga tahun berturut-turut, dan tiada sebab
yang wajar untuk tidak menggunakannya;

_(c)_ jika berbangkit daripada perbuatan tidak aktif tuan

punya berdaftar, ia telah menjadi nama lazim dalam
perdagangan bagi produk atau perkhidmatan yang baginya
ia didaftarkan; atau

_(d)_ jika berbangkit daripada penggunaan cap dagangan itu

oleh tuan punya berdaftar atau dengan persetujuannya
berhubung dengan barang-barang atau perkhidmatan
yang baginya cap dagangan itu didaftarkan, ia boleh
mengelirukan orang awam, termasuk berkenaan dengan
sifat, kualiti atau tempat asal geografi barang-barang
atau perkhidmatan itu.

(2) Tertakluk kepada subseksyen (3), pendaftaran cap dagangan
tidak boleh dibatalkan atas alasan di bawah perenggan (1)(a) atau
_(b) jika penggunaan itu sebagaimana yang disebut dalam perenggan_
itu dimulakan atau disambung semula selepas habis tempoh tiga
tahun dan sebelum permohonan pembatalan itu dibuat.

(3) Apa-apa penggunaan yang disebut dalam perenggan (1)(a)
atau _(b) yang telah dimulakan atau disambung semula selepas_
habis tempoh tiga tahun tetapi dalam tempoh tiga bulan sebelum
permohonan dibuat bagi pembatalan tidak boleh diambil kira


-----

54 _Rang Undang-Undang_

melainkan jika persediaan bagi penggunaan itu bermula sebelum
tuan punya menyedari bahawa permohonan bagi pembatalan boleh
dibuat.

(4) Jika alasan bagi pembatalan wujud berkenaan dengan hanya
beberapa barang-barang atau perkhidmatan yang baginya cap
dagangan itu didaftarkan, pembatalan hendaklah berkaitan dengan
barang-barang atau perkhidmatan itu sahaja.

(5) Jika pendaftaran cap dagangan itu dibatalkan sehingga
apa-apa takat, hak tuan punya berdaftar itu hendaklah disifatkan
telah terhenti pada takat itu dari—

_(a)_ tarikh permohonan bagi pembatalan; atau

_(b)_ jika Mahkamah berpuas hati bahawa alasan bagi pembatalan

wujud pada tarikh yang lebih awal, tarikh itu.

**Ketidaksahan pendaftaran oleh Mahkamah**

**47.** (1) Pendaftaran cap dagangan boleh diisytiharkan tidak sah
oleh Mahkamah atas permohonan oleh seseorang yang terkilan atas
alasan bahawa cap dagangan itu didaftarkan dengan melanggar
seksyen 23.

(2) Walau apa pun subseksyen (1), jika cap dagangan itu
didaftarkan dengan melanggar perenggan 23(1)(b), _(c)_ atau _(d),_
cap dagangan itu tidak boleh diisytiharkan tidak sah jika, pendaftaran
suatu cap dagangan itu telah memperoleh ciri distingtif selepas
pendaftarannya akibat daripada penggunaannya berhubung dengan
barang-barang atau perkhidmatan yang baginya ia didaftarkan.

(3) Pendaftaran cap dagangan boleh diisytiharkan tidak sah
oleh Mahkamah atas permohonan oleh orang yang terkilan atas
alasan bahawa—

_(a)_ terdapat cap dagangan terdahulu di bawah subseksyen 24(1),

(2) atau (3); atau

_(b)_ terdapat hak terdahulu di bawah subseksyen 24(4).


-----

_Cap Dagangan_ 55

(4) Pendaftaran cap dagangan tidak boleh diisytiharkan tidak sah
di bawah subseksyen (3) jika tuan punya cap dagangan terdahulu
atau hak terdahulu telah bersetuju dengan pendaftaran.

(5) Jika suatu cap dagangan telah didaftarkan atas alasan
bahawa terdapat penggunaan bersama yang jujur bagi cap
dagangan itu dan cap dagangan terdahulu atau hak terdahulu
yang lain, sebagaimana yang diperuntukkan oleh seksyen 25,
pendaftaran cap dagangan tidak boleh diisytiharkan tidak sah
di bawah subseksyen (3) melainkan jika Pendaftar atau Mahkamah
berpuas hati bahawa pada hakikatnya tiada penggunaan bersama
yang jujur bagi cap dagangan itu dan cap dagangan terdahulu
atau hak terdahulu yang lain.

(6) Pendaftaran cap dagangan boleh diisytiharkan tidak sah oleh
Mahkamah atas permohonan oleh seseorang yang terkilan atau
Pendaftar atas alasan fraud dalam pendaftaran atau pendaftaran
itu diperoleh dengan salah nyataan.

(7) Jika alasan ketidaksahan wujud berkenaan dengan hanya
beberapa barang-barang atau perkhidmatan yang baginya cap
dagangan itu didaftarkan, cap dagangan itu hendaklah diisytiharkan
tidak sah berkenaan dengan barang-barang atau perkhidmatan itu
sahaja.

(8) Jika pendaftaran cap dagangan diisytiharkan tidak sah
sehingga apa-apa takat, pendaftaran itu hendaklah disifatkan tidak
pernah dibuat, tetapi ini tidak menyentuh transaksi yang lalu dan
yang telah ditutup.

Bahagian VIII

KESAN CAP DAGANGAN BERDAFTAR

Bab 1

_Hak tuan punya berdaftar cap dagangan berdaftar_

**Hak yang diberikan oleh cap dagangan berdaftar**

**48.** (1) Tuan punya berdaftar cap dagangan mempunyai hak
eksklusif—

_(a)_ untuk menggunakan cap dagangan itu; dan


-----

56 _Rang Undang-Undang_

_(b)_ untuk membenarkan orang lain untuk menggunakan cap

dagangan itu,

berhubung dengan barang-barang atau perkhidmatan yang baginya
cap dagangan itu didaftarkan.

(2) Tuan punya berdaftar mempunyai hak untuk mendapatkan
relief bagi pelanggaran cap dagangannya.

(3) Perbuatan yang terjumlah kepada pelanggaran cap dagangan
dinyatakan dalam seksyen 54 dan sebutan mengenai pelanggaran
suatu cap dagangan berdaftar hendaklah ditafsirkan dengan
sewajarnya.

(4) Hak itu hendaklah terakru kepada tuan punya dari tarikh
pendaftaran cap dagangan itu kecuali bahawa—

_(a)_ tiada prosiding pelanggaran boleh dimulakan sebelum

tarikh cap dagangan itu sebenarnya didaftarkan; dan

_(b)_ tiada kesalahan di bawah seksyen 99 hingga 102 dilakukan

oleh apa-apa yang dibuat sebelum tarikh cap dagangan
itu sebenarnya didaftarkan.

(5) Jika cap dagangan didaftarkan tertakluk kepada apa-apa
penafian, syarat, pindaan, pengubahsuaian atau pengehadan, hak
tuan punya disekat oleh penafian, syarat, pindaan, pengubahsuaian
atau pengehadan itu.

**Pengehadan atas hak jika cap dagangan yang hampir serupa,**
**dsb., didaftarkan oleh orang berlainan**

**49.** Jika cap dagangan yang secara substansial adalah serupa atau
hampir serupa telah didaftarkan oleh lebih daripada satu orang
sama ada berkenaan dengan barang-barang atau perkhidmatan yang
sama atau berbeza di bawah seksyen 25, tuan punya berdaftar
mana-mana satu cap dagangan itu tidak mempunyai hak untuk
menghalang tuan punya berdaftar mana-mana cap dagangan yang
lain daripada menggunakan cap dagangan itu kecuali setakat
yang tuan punya pertama yang disebutkan dibenarkan untuk
melakukannya di bawah pendaftaran cap dagangannya.


-----

_Cap Dagangan_ 57

**Cap dagangan yang terdiri daripada tanda yang diterima**
**sebagai tanda yang memperihalkan artikel, dsb.**

**50.** (1) Seksyen ini terpakai jika cap dagangan berdaftar
mengandungi atau terdiri daripada, suatu tanda yang, selepas
tarikh pendaftaran cap dagangan, diterima secara amnya dalam
perdagangan yang berkaitan sebagai tanda yang memperihalkan
atau ialah nama suatu artikel, bahan atau perkhidmatan.

(2) Bagi maksud subseksyen (1), jika cap dagangan itu terdiri
daripada tanda itu, tuan punya berdaftar—

_(a)_ tidak mempunyai apa-apa hak eksklusif untuk menggunakan,

atau membenarkan orang lain untuk menggunakan, cap
dagangan itu berhubungan dengan—

(i) artikel atau bahan atau barang-barang lain dengan

perihal yang sama; atau

(ii) perkhidmatan atau perkhidmatan lain dengan perihal

yang sama, dan

_(b)_ dikira sebagai tidak lagi mempunyai hak eksklusif itu

dari dan termasuk hari yang ditentukan oleh Mahkamah
di bawah subseksyen (4).

(3) Bagi maksud subseksyen (1), jika cap dagangan itu
mengandungi tanda itu, tuan punya berdaftar—

_(a)_ tidak mempunyai apa-apa hak eksklusif untuk menggunakan,

atau membenarkan orang lain untuk menggunakan, tanda
itu berhubung dengan—

(i) artikel atau bahan atau barang-barang lain dengan

perihal yang sama; atau

(ii) perkhidmatan atau perkhidmatan lain dengan perihal

yang sama; dan

_(b)_ dikira sebagai terhenti untuk mempunyai hak eksklusif

itu dari hari yang ditentukan oleh Mahkamah
di bawah subseksyen (4).


-----

58 _Rang Undang-Undang_

(4) Bagi maksud subseksyen (2) dan (3), Mahkamah boleh
menentukan hari yang suatu tanda mula-mula diterima secara
amnya dalam perdagangan yang berkaitan sebagaimana tanda yang
memperihalkan atau ialah nama artikel, bahan atau perkhidmatan.

**Cap dagangan yang berhubungan dengan artikel, dsb., yang**
**dahulunya dihasilkan di bawah paten**

**51.** (1) Seksyen ini terpakai jika—

_(a)_ suatu cap dagangan berdaftar mengandungi atau terdiri

daripada cap dagangan yang memperihalkan atau ialah
nama bagi—

(i) suatu artikel atau bahan yang dahulunya dieksploitasi

di bawah suatu paten; atau

(ii) perkhidmatan yang dahulunya disediakan sebagai

proses yang dipatenkan;

_(b)_ sekurang-kurangnya sudah dua tahun sejak paten habis

tempoh atau terhenti; dan

_(c)_ tanda itu merupakan satu-satunya cara yang diketahui

umum untuk memperihalkan atau mengenal pasti artikel,
bahan atau perkhidmatan.

(2) Jika cap dagangan itu mengandungi atau terdiri daripada
tanda dalam perenggan (1)(a), tuan punya berdaftar—

_(a)_ tidak mempunyai apa-apa hak eksklusif untuk menggunakan,

atau membenarkan orang lain untuk menggunakan, cap
dagangan atau tanda itu berhubungan dengan—

(i) artikel atau bahan atau barang-barang lain dengan

perihal yang sama; atau

(ii) perkhidmatan atau perkhidmatan lain dengan perihal

yang sama; dan

_(b)_ dikira terhenti dari mempunyai hak eksklusif itu dari akhir

tempoh dua tahun selepas paten itu tamat tempoh atau
terhenti.


-----

_Cap Dagangan_ 59

**Pendaftaran ialah keterangan** **_prima facie_**

**52.** Dalam semua prosiding undang-undang yang berhubungan
dengan cap dagangan berdaftar—

_(a)_ Daftar itu hendaklah menjadi keterangan _prima facie_

mengenai apa-apa yang terkandung dalam Daftar;

_(b)_ pendaftaran butir-butir yang ditetapkan bagi apa-apa

transaksi yang boleh didaftarkan di bawah seksyen 65
hendaklah menjadi keterangan _prima facie_ mengenai
transaksi itu; dan

_(c)_ pendaftaran seseorang sebagai tuan punya berdaftar cap

dagangan hendaklah menjadi keterangan _prima facie­_
mengenai—

(i) kesahan pendaftaran asal cap dagangan itu; dan

(ii) apa-apa penyerahhakan atau perpindahan terkemudian.

**Pendaftaran muktamad**

**53.** Dalam semua prosiding undang-undang yang berhubungan
dengan suatu cap dagangan dalam Daftar, pendaftaran asal cap
dagangan itu hendaklah, selepas habis lima tahun dari tarikh
pendaftaran itu, dikira sebagai sah mengenai semua perkara
melainkan jika dibuktikan bahawa—

_(a)_ pendaftaran asal itu telah diperoleh secara fraud;

_(b)_ cap dagangan itu bersalahan dengan perenggan 23(5)(a),

_(c), (d) atau_ _(e); atau_

_(c)_ cap dagangan itu, pada permulaan prosiding, lagi tidak

distingtif bagi barang-barang atau perkhidmatan tuan
punya berdaftar itu.


-----

60 _Rang Undang-Undang_

Bab 2

_Pelanggaran Cap Dagangan_

**Perbuatan yang terjumlah sebagai pelanggaran cap dagangan**
**berdaftar**

**54.** (1) Seseorang melanggar suatu cap dagangan berdaftar
jika dia menggunakan tanda yang serupa dengan cap dagangan
berhubungan dengan barang-barang atau perkhidmatan yang serupa
dengan orang yang baginya ia didaftarkannya, dalam penjalanan
perdagangan, tanpa persetujuan tuan punya berdaftar.

(2) Seseorang melanggar suatu cap dagangan berdaftar jika,
tanpa persetujuan tuan punya cap dagangan itu, dia menggunakan
dalam penjalanan perdagangan suatu tanda—

_(a)_ yang serupa dengan cap dagangan itu dan digunakan

berhubungan dengan barang-barang atau perkhidmatan yang
hampir serupa dengan barang-barang atau perkhidmatan
yang baginya cap dagangan itu didaftarkan; atau

_(b)_ hampir serupa dengan cap dagangan itu dan digunakan

berhubung dengan barang-barang atau perkhidmatan
yang serupa dengan atau hampir serupa dengan barangbarang atau perkhidmatan yang baginya cap dagangan
itu didaftarkan,

menyebabkan kebarangkalian kekeliruan di pihak orang awam.

(3) Bagi maksud seksyen ini, seseorang menggunakan suatu
tanda jika dia—

_(a)_ memakaikan tanda itu pada barang-barang atau pembungkusan

barang-barang;

_(b)_ menawarkan atau mendedahkan barang-barang dengan

tanda itu bagi jualan;

_(c)_ meletakkan barang-barang di pasaran dengan tanda itu;

_(d)_ menyimpan barang-barang dengan tanda itu bagi maksud

menawarkan atau mendedahkan barang-barang itu bagi
jualan atau meletakkannya di pasaran;


-----

_Cap Dagangan_ 61

_(e)_ menawarkan atau membekalkan perkhidmatan dengan

tanda itu;

_(f)_ mengimport atau mengeksport barang-barang dengan tanda

itu;

_(g)_ menggunakan tanda itu pada invois, katalog, surat

perniagaan, kertas kerja perniagaan, senarai harga atau
dokumen komersial lain, termasuk apa-apa dokumen
dalam apa-apa perantara; atau

_(h)_ menggunakan tanda itu dalam iklan.

(4) Seseorang yang—

_(a)_ memakaikan cap dagangan berdaftar pada apa-apa bahan

yang digunakan atau diniatkan untuk digunakan bagi
pelabelan atau pembungkusan barang-barang; atau

_(b)_ menggunakan suatu tanda pada apa-apa dokumen yang

diperihalkan dalam perenggan (3)(g) atau _(h),_

hendaklah dikira sebagai pihak yang menggunakan bahan yang
melanggar cap dagangan berdaftar itu jika semasa dia memakaikan
cap dagangan itu, dia mengetahui atau mempunyai alasan untuk
mempercayai bahawa pemakaian cap dagangan itu tidak mendapat
kebenaran daripada tuan punya berdaftar cap dagangan itu atau
pemegang lesennya.

**Perbuatan yang tidak terjumlah sebagai pelanggaran**

**55.** (1) Walau apa pun seksyen 54, seseorang tidak melanggar
suatu cap dagangan berdaftar apabila—

_(a)_ dia menggunakan dengan suci hati—

(i) namanya sendiri atau nama tempat perniagaannya;

atau

(ii) nama pendahulunya dalam perniagaan atau nama

tempat perniagaan pendahulunya;


-----

62 _Rang Undang-Undang_

_(b)_ dia menggunakan dengan suci hati suatu tanda untuk

menunjukkan—

(i) jenis, kualiti, kuantiti, kegunaan spesifik, nilai,

tempat asal geografi atau ciri-ciri lain barang-barang
atau perkhidmatan; atau

(ii) masa pengeluaran barang-barang atau pemberian

perkhidmatan; atau

_(c)_ dia menggunakan cap dagangan itu untuk menunjukkan

kegunaan barang-barang itu yang termasuklah aksesori
atau alat ganti atau perkhidmatan,

dan penggunaan itu adalah mengikut amalan jujur ​​dalam perkara
perindustrian atau komersial.

(2) Walau apa pun seksyen 54, seseorang tidak melanggar suatu
cap dagangan berdaftar apabila menggunakan suatu cap dagangan
tidak berdaftar yang serupa dengan atau hampir serupa dengan
cap dagangan berdaftar itu berhubungan dengan barang-barang
atau perkhidmatan yang serupa dengan atau hampir serupa dengan
barang-barang atau perkhidmatan yang baginya cap dagangan
itu didaftarkan jika dia telah, atau dia dan pendahulunya dalam
perniagaan telah, secara terus menggunakan dalam perdagangan
cap dagangan yang tidak berdaftar berkenaan dengan barang-barang
atau perkhidmatan dari masa sebelum—

_(a)_ tarikh pendaftaran cap dagangan berdaftar itu; atau

_(b)_ tarikh tuan punya berdaftar, atau yang pendulunya dalam

perniagaan, atau orang yang merupakan pengguna
berdaftar di bawah Akta yang dimansuhkan, mula-mula
menggunakan cap dagangan itu,

mengikut mana-mana yang lebih awal.

(3) Walau apa pun apa-apa jua yang terkandung dalam Akta ini,
seseorang yang menggunakan cap dagangan berdaftar tidak
melanggar cap dagangan itu jika penggunaan itu—

_(a)_ adalah bagi maksud bukan komersial;

_(b)_ adalah bagi maksud pelaporan berita atau ulasan berita;


-----

_Cap Dagangan_ 63

_(c)_ telah pada bila-bila masa secara nyata atau tersirat telah

dipersetujui oleh tuan punya berdaftar atau pemegang
lesen; atau

_(d)_ bagi cap dagangan, yang merupakan salah satu daripada dua

atau lebih cap dagangan berdaftar yang secara substansial
adalah serupa, pada pelaksanaan hak penggunaan cap
dagangan yang diberikan itu oleh pendaftaran sebagaimana
yang diperuntukkan oleh Akta ini.

(4) Walau apa pun apa-apa jua yang terkandung dalam Akta ini,
suatu cap dagangan berdaftar tidak dilanggar oleh penggunaan
cap dagangan berdaftar lain berhubung dengan barang-barang atau
perkhidmatan yang didaftarkan olehnya terkemudian itu.

**Tindakan ke atas pelanggaran**

**56.** (1) Tuan punya berdaftar berhak untuk memulakan prosiding
Mahkamah terhadap mana-mana orang yang telah melanggar atau
sedang melanggar cap dagangan berdaftarnya.

(2) Tuan punya berdaftar hendaklah mempunyai hak tindakan
yang sama dalam subseksyen (1) terhadap mana-mana orang
yang telah melakukan perbuatan yang berkemungkinan akan
menyebabkan bahawa pelanggaran berlaku.

(3) Dalam tindakan ke atas pelanggaran, Mahkamah boleh
memberikan relief termasuk yang berikut:

_(a)_ suatu injunksi tertakluk kepada apa-apa syarat yang

difikirkan patut oleh Mahkamah yang termasuk untuk
menghalang barang-barang yang melibatkan pelanggaran
daripada memasuki saluran perdagangan;

_(b)_ ganti rugi;

_(c)_ akaun keuntungan; atau

_(d)_ dalam apa-apa hal yang subseksyen (7) terpakai, award

bagi apa-apa ganti rugi tambahan sebagaimana yang
difikirkan sesuai dalam hal keadaan itu oleh Mahkamah.


-----

64 _Rang Undang-Undang_

(4) Walau apa pun perenggan (3)(a), atas permohonan plaintif
bagi injunksi interim, apabila Mahkamah berpuas hati bahawa
pelanggaran itu melibatkan penggunaan suatu cap dagangan lancung
berhubung dengan barang-barang atau perkhidmatan, Mahkamah
boleh memerintahkan—

_(a)_ penyitaan atau pengambilan jagaan barang-barang, bahan

atau artikel yang disyaki adalah berkaitan dengan
pelanggaran itu; dan

_(b)_ pembelian bukti dokumentasi yang berkaitan dengan

pelanggaran itu.

(5) Apabila Mahkamah mengaward apa-apa ganti rugi di bawah
perenggan (3)(b), Mahkamah boleh juga membuat suatu perintah
di bawah perenggan (3)(c) bagi suatu akaun keuntungan yang
boleh dikaitkan dengan pelanggaran itu yang tidak diambil kira
dalam pengiraan ganti rugi itu.

(6) Kecuali sebagaimana yang diperuntukkan dalam
subseksyen (5), relief yang disebut dalam perenggan (3)(b), _(c)_
dan _(d) adalah saling eksklusif._

(7) Dalam apa-apa tindakan ke atas pelanggaran suatu cap
dagangan berdaftar jika pelanggaran melibatkan penggunaan
cap dagangan lancung berhubung dengan barang-barang atau
perkhidmatan, plaintif adalah berhak, atas pilihannya, kepada—

_(a)_ ganti rugi dan akaun keuntungan yang boleh dikaitkan

dengan pelanggaran itu yang tidak diambil kira dalam
pengiraan ganti rugi;

_(b)_ akaun keuntungan; atau

_(c)_ ganti rugi tambahan yang dipertimbangkan sesuai dalam

keadaan.

(8) Menurut perenggan (7) _(c), Mahkamah hendaklah_
mengambil kira—

_(a)_ pelanggaran cap dagangan berdaftar itu secara

terang-terangan;

_(b)_ apa-apa manfaat yang ditunjukkan telah terakru kepada

defendan oleh sebab pelanggaran itu;

_(c)_ keperluan untuk menghukum defendan bagi tindakan

pelanggaran itu; dan


-----

_Cap Dagangan_ 65

_(d)_ semua perkara lain yang berkaitan.

(9) Walau apa pun tuntutan bagi keutamaan yang dibuat
di bawah seksyen 26, 27 atau 28, tiada apa-apa jua dalam seksyen
ini memberikan hak kepada tuan punya berdaftar untuk mendapatkan
apa-apa relief di bawah subseksyen (3) ke atas pelanggaran atau
apa-apa yang berlaku sebelum tarikh permohonan perlindungan
cap dagangan itu dibuat dan tidak didaftarkan di Malaysia.

**Hal keadaan yang tindakan tidak boleh dimulakan**

**57.** Tindakan bagi pelanggaran tidak boleh dimulakan berkenaan
dengan suatu perbuatan yang dilakukan selepas pendaftaran cap
dagangan telah habis tempoh atau telah disifatkan dikeluarkan
dan sebelum ia dibaharui atau dimasukkan semula di bawah
seksyen 39.

**Perintah bagi pemadaman, dsb., tanda yang menyalahi**

**58.** (1) Tertakluk kepada subseksyen (3), jika seseorang didapati
melanggar suatu cap dagangan berdaftar, Mahkamah boleh membuat
suatu perintah yang menghendakinya—

_(a)_ menyebabkan tanda yang menyalahi itu dipadam, dihapuskan

atau dihancurkan daripada apa-apa barang, bahan atau
artikel yang melanggar yang dalam milikan, jagaan atau
kawalannya; atau

_(b)_ jika adalah tidak semunasabahnya praktikal bagi tanda yang

menyalahi itu dipadamkan, dihapuskan atau dihancurkan,
memastikan pemusnahan barang-barang, bahan atau
artikel yang dipersoal itu.

(2) Jika suatu perintah di bawah subseksyen (1) tidak dipatuhi
atau ternyata kepada Mahkamah bahawa ada kemungkinan yang
perintah itu tidak akan dipatuhi, Mahkamah boleh memerintahkan
supaya barang-barang, bahan atau artikel yang melanggar itu
diserahkan kepada mana-mana orang sebagaimana yang diarahkan
oleh Mahkamah untuk memadamkan, menghapuskan atau
menghancurkan tanda itu, atau selainnya memusnahkan tanda itu.


-----

66 _Rang Undang-Undang_

(3) Jika seseorang yang didapati telah melanggar suatu cap
dagangan berdaftar mempunyai dalam milikan, jagaan atau
kawalannya apa-apa barang-barang lancung, Mahkamah hendaklah
memerintahkan supaya barang-barang lancung itu diserahkan
kepada orang itu sebagaimana yang diarahkan oleh Mahkamah
bagi pemusnahan jika—

_(a)_ plaintif memohon kepada Mahkamah untuk mendapatkan

perintah itu; dan

_(b)_ Mahkamah berpendapat bahawa tidak ada keadaan luar

biasa yang membenarkan penolakan terhadap perintah
itu.

**Perintah bagi penyerahan barang-barang, bahan atau artikel**
**yang melanggar**

**59.** (1) Mahkamah boleh, sebagai tambahan kepada
apa-apa relief yang diberikan di bawah seksyen 56 dan 58 dalam
apa-apa tindakan ke atas pelanggaran suatu cap dagangan berdaftar,
memerintahkan supaya apa-apa barang-barang, bahan atau artikel
yang melanggar yang dalam milikan defendan atau di hadapan
Mahkamah diserahkan kepada plaintif.

(2) Jika Mahkamah membuat suatu perintah di bawah subseksyen (1),
Mahkamah juga hendaklah membuat suatu perintah di bawah
seksyen 60 melainkan jika Mahkamah menentukan bahawa terdapat
alasan untuk tidak membuat apa-apa perintah itu.

(3) Seseorang yang kepadanya apa-apa barang-barang, bahan
atau artikel yang melanggar diserahkan menurut suatu perintah
di bawah subseksyen (1) hendaklah, jika suatu perintah di
bawah seksyen 60 tidak dibuat pada masa pembuatan perintah di
bawah subseksyen (1), memegang simpan barang-barang, bahan
atau artikel itu sementara menunggu keputusan permohonan
di bawah seksyen 60.


-----

_Cap Dagangan_ 67

**Perintah bagi pelupusan barang-barang, bahan atau artikel**
**yang melanggar**

**60.** (1) Jika barang-barang, bahan atau artikel yang
melanggar telah diserahkan menurut suatu perintah di bawah
seksyen 59, suatu permohonan boleh dibuat kepada Mahkamah—

_(a)_ bagi suatu perintah bahawa barang-barang, bahan atau

artikel itu dimusnahkan, atau dilucuthakkan kepada orang
yang difikirkan patut oleh Mahkamah; atau

_(b)_ bagi suatu keputusan bahawa tiada apa-apa perintah

di bawah perenggan _(a) hendaklah dibuat._

(2) Dalam menimbangkan perintah, jika ada, yang hendak
dibuat, Mahkamah hendaklah mengambil kira—

_(a)_ sama ada remedi lain yang ada untuk suatu tindakan

pelanggaran cap dagangan berdaftar adalah mencukupi
sebagai pampasan kepada plaintif dan melindungi
kepentingannya; dan

_(b)_ keperluan untuk memastikan bahawa tiada barang-barang,

bahan atau artikel yang melanggar dilupuskan dengan
cara yang akan menjejaskan plaintif.

(3) Walau apa pun subseksyen (2), jika barang-barang
yang melanggar adalah barang lancung, Mahkamah hendaklah
memerintahkan supaya barang-barang itu dimusnahkan jika—

_(a)_ plaintif memohon kepada Mahkamah untuk mendapatkan

perintah itu; dan

_(b)_ Mahkamah berpendapat bahawa tidak ada keadaan luar

biasa yang membenarkan penolakan perintah itu.

(4) Mahkamah hendaklah mengeluarkan arahan mengenai
penyampaian notis kepada orang yang mempunyai kepentingan
dalam barang-barang, bahan atau artikel yang melanggar.


-----

68 _Rang Undang-Undang_

(5) Mana-mana orang yang mempunyai kepentingan dalam
barang-barang, bahan atau artikel yang melanggar adalah berhak—

_(a)_ untuk hadir dalam prosiding bagi suatu permohonan untuk

mendapatkan suatu perintah di bawah seksyen ini, sama
ada atau tidak notis disampaikan kepada orang itu; dan

_(b)_ untuk merayu terhadap apa-apa perintah yang dibuat, sama

ada atau tidak orang itu hadir dalam prosiding itu.

(6) Sesuatu perintah yang dibuat di bawah seksyen ini tidak
akan berkuat kuasa sehingga akhir tempoh yang suatu notis rayuan
boleh diberikan atau, jika sebelum akhir tempoh itu notis rayuan
diberikan dengan sewajarnya, sehingga keputusan muktamad
ke atas atau pembehentian prosiding rayuan itu.

(7) Tertakluk kepada subseksyen (3), jika terdapat lebih daripada
seorang yang berminat dengan barang-barang, bahan atau artikel
yang melanggar itu, Mahkamah boleh mengarahkan supaya
barang-barang, bahan atau artikel itu dijual, atau diluluskan
selainnya, dan hasilnya dibahagikan, dan hendaklah dibuat
apa-apa perintah lain yang difikirkannya patut.

(8) Jika Mahkamah memutuskan bahawa tiada perintah dibuat
di bawah seksyen ini, orang yang ada dalam milikan, jagaan atau
kawalannya barang-barang, bahan atau artikel yang melanggar
sebelum diserahkan, adalah berhak untuk mendapatkan kembali
barang-barang, bahan atau artikel itu.

**Remedi bagi ancaman tidak berasas prosiding pelanggaran**

**61.** (1) Jika seseorang mengancam orang lain dengan prosiding
pelanggaran cap dagangan berdaftar selain—

_(a)_ pemakaian cap dagangan pada barang-barang atau bahan

yang digunakan atau diniatkan untuk digunakan bagi
pelabelan atau pembungkusan barang-barang;

_(b)_ pengimportan barang-barang yang kepadanya, atau kepada

pembungkusan yang kepadanya, cap dagangan telah
dipakaikan; atau


-----

_Cap Dagangan_ 69

_(c)_ pembekalan perkhidmatan di bawah cap dagangan,

mana-mana orang yang terkilan boleh membawa prosiding untuk
relief di bawah seksyen ini.

(2) Relief yang boleh dipohon adalah bagi mana-mana yang
berikut:

_(a)_ perisytiharan bahawa ancaman itu tidak boleh dibenarkan;

_(b)_ injunksi terhadap penerusan ancaman; atau

_(c)_ ganti rugi berkenaan dengan apa-apa kerugian yang dia

telah tanggung olehnya akibat ancaman itu.

(3) Plaintif adalah berhak kepada relief dalam subseksyen (2)
melainkan jika defendan menunjukkan bahawa perbuatan yang
berkenaan dengannya prosiding itu terancam merupakan atau jika
dilakukan akan menjadi suatu pelanggaran terhadap cap dagangan
berdaftar berkenaan.

(4) Jika defendan menunjukkan bahawa perbuatan yang
berkenaan dengannya prosiding itu terancam merupakan atau
jika dilakukan akan menjadi pelanggaran terhadap cap dagangan
berdaftar berkenaan, plaintif bagaimanapun adalah berhak untuk
mendapat relief jika dia menunjukkan bahawa pendaftaran cap
dagangan itu tidak sah atau boleh dibatalkan dalam hal yang
berkaitan.

(5) Pemberitahuan semata-mata bahawa suatu cap dagangan
telah didaftarkan, atau suatu permohonan bagi pendaftaran telah
dibuat, tidak boleh menjadi ancaman prosiding bagi maksud
seksyen ini.

(6) Tiada apa-apa jua dalam seksyen ini boleh menyebabkan
seseorang peguam bela dan peguam cara dikenakan suatu tindakan
di bawah seksyen ini berkenaan dengan sesuatu perbuatan yang
dilakukan olehnya dalam keupayaan profesionalnya bagi pihak
pelanggan.


-----

70 _Rang Undang-Undang_

Bahagian IX

CAP DAGANGAN SEBAGAI OBJEK HARTA

**Sifat cap dagangan berdaftar sebagai harta**

**62.** Suatu cap dagangan berdaftar hendaklah menjadi harta peribadi
atau harta alih dan boleh menjadi subjek kepentingan bercagar
dengan cara yang sama sebagaimana harta peribadi atau harta
alih yang lain.

**Ketuanpunyaan bersama cap dagangan berdaftar**

**63.** (1) Jika cap dagangan berdaftar diberikan kepada dua
atau lebih orang secara bersesama, setiap orang adalah berhak,
tertakluk kepada apa-apa perjanjian yang bertentangan, kepada
suatu bahagian yang tak dipecahkan yang sama rata bagi cap
dagangan berdaftar itu.

(2) Seksyen ini terpakai jika dua atau lebih orang ialah tuan punya
bersama suatu cap dagangan berdaftar di bawah subseksyen (1).

(3) Tertakluk kepada subseksyen (4) atau apa-apa perjanjian
yang bertentangan, setiap tuan punya bersama hendaklah berhak,
dengan sendirinya atau melalui ejennya, untuk melakukan bagi
faedahnya sendiri dan tanpa persetujuan atau keperluan untuk
bertanggungjawab kepada yang lain, apa-apa perbuatan yang
selainnya akan terjumlah kepada pelanggaran cap dagangan
berdaftar.

(4) Seorang tuan punya bersama tidak boleh tanpa persetujuan
yang lain—

_(a)_ memberikan lesen untuk menggunakan cap dagangan

berdaftar; atau

_(b)_ menyerah hak atau menggadiakan sahamnya dalam cap

dagangan berdaftar.

(5) Prosiding pelanggaran boleh dibawa oleh mana-mana tuan
punya bersama, tetapi dia tidak boleh, tanpa kebenaran Mahkamah,
meneruskan tindakan itu melainkan jika yang lain, atau setiap
yang lain, sama ada dimasukkan sebagai plaintif atau ditambahkan
sebagai defendan.


-----

_Cap Dagangan_ 71

(6) Seorang tuan punya bersama yang kemudiannya ditambah
sebagai defendan tidak bertanggungan ke atas apa-apa kos dalam
tindakan melainkan jika dia mengambil bahagian dalam prosiding
itu.

(7) Tiada apa-apa jua dalam subseksyen ini yang menyentuh
pemberian relief interlokutori atas permohonan seorang tuan punya
bersama tunggal.

(8) Tiada apa-apa jua dalam seksyen ini yang menyentuh hak
dan kewajipan para pemegang amanah atau wakil peribadi, atau
hak dan kewajipan mereka.

**Penyerahhakan, dsb., cap dagangan berdaftar**

**64.** (1) Suatu cap dagangan berdaftar hendaklah dipindahkan
dengan penyerahhakan atau perpindahan dengan cara yang sama
sebagaimana harta peribadi atau harta alih lain, dan hendaklah
dipindahkan sama ada berkaitan dengan nama baik perniagaan
atau secara berasingan.

(2) Suatu penyerahhakan atau perpindahan lain cap dagangan
berdaftar boleh untuk sebahagian yang terhad supaya terpakai
berhubung dengan beberapa tetapi bukan semua barang-barang
atau perkhidmatan yang baginya cap dagangan itu didaftarkan.

(3) Suatu penyerahhakan cap dagangan berdaftar, atau persetujuan
berhubungan dengan cap dagangan berdaftar, tidak boleh berkuat
kuasa melainkan jika ia dibuat secara bertulis dan ditandatangani
oleh atau bagi pihak penyerah hak dan pemegang serah hak, atau
seseorang wakil peribadi, mengikut mana-mana yang berkenaan.

(4) Subseksyen (1), (2) dan (3) hendaklah terpakai bagi suatu
penyerahhakan sebagai jaminan yang berkaitan dengan apa-apa
penyerahhakan lain.

(5) Cap dagangan berdaftar boleh menjadi subjek gadaian
dengan cara yang sama sebagaimana harta peribadi atau alih.

(6) Tiada apa-apa jua dalam Akta ini boleh ditafsirkan sebagai
menyentuh penyerahhakan atau perpindahan lain suatu cap dagangan
yang tidak berdaftar sebagai sebahagian daripada nama baik suatu
perniagaan.


-----

72 _Rang Undang-Undang_

**Pendaftaran transaksi yang menyentuh cap dagangan berdaftar**

**65.** (1) Butir-butir mengenai suatu transaksi yang boleh didaftarkan
sebagaimana yang ditentukan oleh Pendaftar hendaklah dicatatkan
dalam Daftar apabila kelulusan oleh Pendaftar atas permohonan
dibuat mengikut bentuk yang ditentukan oleh Pendaftar bersama
dengan pembayaran fi yang ditetapkan oleh—

_(a)_ seseorang yang mendakwa berhak kepada suatu kepentingan

dalam atau di bawah suatu cap dagangan berdaftar
menurut transaksi yang boleh didaftarkan itu; atau

_(b)_ mana-mana orang lain yang mendakwa terjejas oleh

apa-apa transaksi.

(2) Sehingga suatu permohonan dibuat di bawah subseksyen (1)
dan diluluskan oleh Pendaftar, transaksi itu tidak berkuat kuasa
terhadap seseorang yang memperoleh kepentingan yang bercanggah
dalam atau bawah cap dagangan berdaftar dalam ketidaktahuan
transaksi itu.

(3) Seseorang yang menjadi tuan punya cap dagangan berdaftar
menurut mana-mana transaksi yang boleh didaftarkan tidak berhak
kepada ganti rugi atau akaun keuntungan berkenaan dengan
apa-apa pelanggaran cap dagangan berdaftar yang berlaku selepas
tarikh transaksi dan sebelum tarikh permohonan bagi pendaftaran
yang dibuat di bawah subseksyen (1).

(4) Subseksyen (2) dan (3) tidak terpakai bagi apa-apa transaksi
yang boleh didaftarkan berhubung dengan suatu lesen di bawah
suatu cap dagangan berdaftar atau apa-apa hak dalam atau
di bawah lesen itu.

(5) Pendaftar boleh meminda atau mengeluarkan apa-apa butir
yang berhubungan dengan kepentingan bercagar atas permohonan
tuan punya berdaftar dan dengan persetujuan orang yang berhak
untuk mendapat manfaat dan kepentingan itu mengikut bentuk
yang ditentukan oleh Pendaftar bersama dengan pembayaran fi
yang ditetapkan.


-----

_Cap Dagangan_ 73

**Amanah dan ekuiti**

**66.** (1) Notis mengenai apa-apa amanah tersirat atau konstruktif
tidak boleh dicatatkan dalam Daftar.

(2) Walau apa pun notis itu mengenai suatu amanah nyata atau
benefisiari suatu amanah nyata boleh dicatatkan dalam Daftar—

_(a)_ Pendaftar tidak disentuh oleh notis sedemikian dalam

Daftar; dan

_(b)_ bagi mengelakkan keraguan, kegagalan untuk mencatat

notis itu dalam Daftar tidak menyentuh apa-apa hak
atau kewajipan di bawah amanah itu.

(3) Tertakluk kepada peruntukan Akta ini, ekuiti berkenaan
dengan cap dagangan berdaftar boleh dikuatkuasakan dengan cara
yang sama sebagaimana yang berkenaan dengan harta peribadi
atau harta alih yang lain.

**Permohonan bagi pendaftaran suatu cap dagangan sebagai**
**suatu objek harta**

**67.** (1) Seksyen 62 hingga 66 hendaklah terpakai berhubung dengan
suatu permohonan bagi pendaftaran cap dagangan sebagaimana
yang ia terpakai berhubungan dengan suatu cap dagangan berdaftar.

(2) Bagi maksud subseksyen (1), sebutan dalam seksyen 63(1)
mengenai pemberian suatu pendaftaran hendaklah ditafsirkan
sebagai sebutan mengenai pembuatan suatu permohonan bagi
pendaftaran cap dagangan.

(3) Dalam seksyen 65 sebagaimana yang terpakai berhubung
dengan suatu transaksi yang menyentuh permohonan bagi pendaftaran
cap dagangan, sebutan mengenai catatan butir-butir dalam Daftar
itu, dan sebutan mengenai pembuatan suatu permohonan untuk
mendaftarkan butir-butir, hendaklah ditafsirkan sebagai sebutan
mengenai pemberian notis kepada Pendaftar mengenai butir-butir
itu.


-----

74 _Rang Undang-Undang_

Bahagian X

PELESENAN

**Tafsiran**

**68.** Dalam Bahagian ini—

_(a)_ “lesen” termasuklah suatu sublesen dan “pemegang lesen”

hendaklah ditafsirkan dengan sewajarnya dan
sebutan mengenai suatu lesen atau pemegang lesen
termasuk sebutan mengenai suatu sublesen atau pemegang
lesen; dan

_(b)_ “lesen eksklusif” ertinya suatu lesen, sama ada umum atau

terhad, yang membenarkan pemegang lesen, sehingga
mengetepikan semua orang lain termasuk orang yang
memberikan lesen itu, menggunakan cap dagangan
berdaftar itu mengikut cara yang dibenarkan oleh lesen
itu, dan ungkapan “pemegang lesen eksklusif” hendaklah
ditafsirkan sewajarnya.

**Pelesenan cap dagangan berdaftar**

**69.** (1) Suatu lesen untuk menggunakan cap dagangan berdaftar
boleh jadi umum atau terhad.

(2) Lesen terhad boleh terpakai—

_(a)_ berhubungan dengan beberapa tetapi bukan semua

barang-barang atau perkhidmatan yang baginya cap
dagangan itu didaftarkan; atau

_(b)_ berhubungan dengan penggunaan cap dagangan mengikut

cara tertentu atau tempat tertentu.

(3) Suatu lesen tidak boleh berkuat kuasa melainkan jika lesen
itu dalam bentuk bertulis dan ditandatangani oleh atau bagi pihak
pemberi.


-----

_Cap Dagangan_ 75

(4) Suatu lesen untuk menggunakan cap dagangan berdaftar
hendaklah mengikat setiap pengganti dalam hakmilik kepada
kepentingan pihak pemberi—

_(a)_ kecuali mana-mana orang yang, dengan suci hati dan

tanpa apa-apa notis, sebenar atau konstruktif, mengenai
lesen itu, telah memberikan balasan yang berharga bagi
kepentingan dalam cap dagangan berdaftar itu; atau

_(b)_ melainkan jika lesen itu memperuntukkan selainnya,

dan apa-apa sebutan mengenai melakukan apa-apa dengan, atau
tanpa, persetujuan tuan punya berdaftar cap dagangan hendaklah
ditafsirkan dengan sewajarnya.

(5) Tiap-tiap orang hendaklah disifatkan mempunyai notis
mengenai suatu lesen jika butir-butir yang ditentukan oleh Pendaftar
mengenai pemberian lesen itu dicatatkan dalam Daftar di bawah
subseksyen 65(1).

(6) Sekiranya lesen memperuntukkan sedemikian, suatu sublesen
boleh diberikan oleh pemegang lesen.

(7) Seksyen ini hendaklah terpakai, dengan pengubahsuaian
yang perlu, bagi suatu lesen eksklusif.

**Hak pemegang lesen dalam hal pelanggaran**

**70.** (1) Seksyen ini berkuat kuasa berkenaan dengan hak
pemegang lesen berhubung dengan pelanggaran cap dagangan
berdaftar kecuali bagi seseorang pemegang lesen eksklusif di bawah
subseksyen 71(1) dan (2), pemegang lesen berhak untuk membawa
prosiding pelanggaran atas namanya sendiri.

(2) Seseorang pemegang lesen adalah berhak, melainkan jika
lesennya atau mana-mana lesen yang dalamnya kepentingannya
diperoleh, memperuntukkan selainnya, untuk meminta tuan
punya berdaftar cap dagangan itu untuk mengambil prosiding
pelanggaran berkenaan dengan apa-apa perkara yang menyentuh
kepentingannya.


-----

76 _Rang Undang-Undang_

(3) Bagi maksud subseksyen (2), jika tuan punya berdaftar
enggan atau tidak membawa prosiding pelanggaran dalam masa
dua bulan selepas diminta, pemegang lesen boleh membawa
prosiding itu atas namanya sendiri seolah-olah dia ialah tuan
punya berdaftar.

(4) Jika prosiding pelanggaran dibawa oleh seseorang pemegang
lesen menurut seksyen ini, pemegang lesen itu tidak boleh, tanpa
kebenaran Mahkamah, meneruskan tindakan itu melainkan jika
tuan punya berdaftar itu dimasukkan sama ada sebagai plaintif
atau ditambah sebagai defendan.

(5) Subseksyen (4) tidak menyentuh pemberian relief interlokutori
ke atas suatu permohonan oleh pemegang lesen bersendirian.

(6) Seorang tuan punya berdaftar yang ditambah sebagai defendan
di bawah subseksyen (4) tidak boleh dipertanggungkan dengan
apa-apa kos dalam tindakan itu melainkan jika dia mengambil
bahagian dalam prosiding itu.

(7) Dalam prosiding pelanggaran yang dibawa oleh tuan punya
berdaftar, apa-apa kerugian yang dialami atau berkemungkinan
dialami oleh seseorang pemegang lesen hendaklah diambil kira dan
Mahkamah boleh memberikan apa-apa arahan sebagaimana yang
difikirkan patut oleh Mahkamah setakat yang plaintif memegang
hasil apa-apa remedi kewangan bagi pihak seorang pemegang lesen.

(8) Peruntukan seksyen ini terpakai berhubung dengan
pemegang lesen eksklusif jika atau setakat yang dia ada, di bawah
subseksyen 71(1) dan (2), hak dan remedi pemegang serah hak
seolah-olah dia ialah tuan punya berdaftar cap dagangan itu.

**Pemegang lesen eksklusif mempunyai hak dan remedi pemegang**
**serah hak**

**71.** (1) Suatu lesen eksklusif boleh memperuntukkan bahawa
pemegang lesen hendaklah, setakat yang diperuntukkan oleh
lesen itu, hak dan remedi yang sama berkenaan dengan perkara
yang berlaku selepas pemberian lesen seolah-olah lesen itu telah
menjadi suatu penyerahhakan.


-----

_Cap Dagangan_ 77

(2) Jika atau setakat peruntukan yang disebut dalam
subseksyen (1), pemegang lesen adalah berhak, tertakluk kepada
peruntukan lesen dan seksyen ini, untuk membawa prosiding
pelanggaran terhadap mana-mana orang selain tuan punya berdaftar,
atas namanya sendiri.

(3) Mana-mana hak dan remedi hak pemegang lesen eksklusif
adalah bersamaan dengan tuan punya berdaftar dan sebutan mengenai
tuan punya berdaftar yang berhubungan dengan pelanggaran
hendaklah ditafsirkan dengan sewajarnya.

(4) Dalam suatu tindakan yang dibawa oleh pemegang lesen
eksklusif di bawah seksyen ini, seorang defendan boleh menggunakan
untuk dirinya apa-apa pembelaan yang boleh digunakan olehnya
seolah-olah tindakan itu dibawa oleh tuan punya berdaftar cap
dagangan itu.

(5) Jika prosiding bagi pelanggaran cap dagangan berdaftar
yang dibawa oleh tuan punya berdaftar atau pemegang lesen
eksklusif itu berkaitan keseluruhannya atau sebahagiannya dengan
suatu pelanggaran yang berkenaan dengannya mereka mempunyai
hak tindakan bersama, tuan punya berdaftar atau pemegang lesen
eksklusif itu tidak boleh, tanpa kebenaran Mahkamah, meneruskan
tindakan itu melainkan jika yang satu sama ada dimasukkan
sebagai plaintif atau ditambah sebagai defendan.

(6) Subseksyen (5) tidak menyentuh pemberian relief interlokutori
atas permohonan oleh tuan punya berdaftar cap dagangan atau
pemegang lesen eksklusif bersendirian.

(7) Seseorang yang ditambah sebagai defendan di bawah
subseksyen (4) tidaklah boleh dikenakan apa-apa kos dalam tindakan
itu melainkan jika dia mengambil bahagian dalam prosiding itu.

(8) Jika suatu tindakan bagi pelanggaran suatu cap dagangan
berdaftar yang dibawa berkaitan secara keseluruhannya atau
sebahagiannya dengan pelanggaran yang berkenaan dengannya
tuan punya berdaftar dan pemegang lesen eksklusif mempunyai
atau pernah mempunyai hak tindakan bersama—

_(a)_ Mahkamah hendaklah menilai ganti rugi dengan

mengambil kira—

(i) syarat lesen; dan


-----

78 _Rang Undang-Undang_

(ii) apa-apa remedi kewangan yang telah diawardkan

atau tersedia kepada mana-mana daripada mereka
berkenaan dengan pelanggaran itu;

_(b)_ tiada akaun keuntungan boleh diarahkan sekiranya award

ganti rugi telah dibuat, atau akaun keuntungan telah
diarahkan, dengan memihak kepada orang yang lain
berkenaan dengan pelanggaran itu; dan

_(c)_ Mahkamah hendaklah, jika suatu akaun keuntungan diarahkan,

membahagikan keuntungan antara mereka sebagaimana
yang difikirkan adil oleh Mahkamah, tertakluk kepada
apa-apa perjanjian antara mereka.

(9) Subseksyen (8) hendaklah terpakai sama ada atau tidak
tuan punya berdaftar dan pemegang lesen eksklusif kedua-dua
merupakan pihak dalam tindakan itu, dan jika kedua-duanya bukan
merupakan pihak, Mahkamah boleh memberikan apa-apa arahan
sebagaimana yang difikirkan patut olehnya setakat yang pihak
kepada prosiding itu memegang hasil apa-apa remedi kewangan
bagi pihak yang lain.

(10) Subseksyen (5) hingga (8) berkuat kuasa tertakluk kepada
apa-apa perjanjian yang bertentangan antara pemegang lesen
eksklusif dengan tuan punya berdaftar cap dagangan itu.

Bahagian XI

CAP KOLEKTIF DAN CAP PERAKUAN

**Cap kolektif**

**72.** (1) Suatu cap kolektif ialah suatu tanda yang membezakan
barang-barang atau perkhidmatan anggota persatuan yang merupakan
tuan punya tanda daripada anggota persatuan yang lain.

(2) Peruntukan Akta ini terpakai bagi cap kolektif tertakluk
kepada peruntukan Jadual Pertama.

**Cap perakuan**

**73.** (1) Suatu cap perakuan hendaklah menjadi suatu tanda yang
menunjukkan bahawa barang-barang atau perkhidmatan itu yang
berkaitan dengan tanda itu hendaklah digunakan adalah diperakui


-----

_Cap Dagangan_ 79

oleh tuan punya cap berkenaan dengan tempat asal, bahan, cara
pengilangan barang-barang atau pelaksanaan perkhidmatan, kualiti,
ketepatan atau ciri-ciri lain.

(2) Peruntukan Akta ini terpakai bagi cap perakuan tertakluk
kepada peruntukan Jadual Kedua.

Bahagian XII

PERKARA ANTARABANGSA

Bab 1

_Protokol Madrid_

**Tafsiran**

**74.** Bagi maksud Bahagian ini “Protokol Madrid” ertinya
Protokol yang berhubungan dengan Perjanjian Madrid berkenaan
dengan Pendaftaran Antarabangsa bagi Cap, yang diterima pakai
di Madrid pada 27 Jun 1989.

**Peraturan-peraturan yang berhubungan dengan Protokol**
**Madrid**

**75.** (1) Menteri boleh membuat peraturan-peraturan
untuk menguatkuasakan peruntukan Protokol Madrid
di Malaysia.

(2) Tanpa menjejaskan keluasan subseksyen (1),
peraturan-peraturan boleh mengadakan peruntukan bagi semua
atau mana-mana maksud yang berikut:

_(a)_ semua perkara yang berhubungan dengan permohonan

pendaftaran antarabangsa cap dagangan termasuk jika
permohonan asas pendaftaran Malaysia atau pendaftaran
gagal atau terhenti berkuat kuasa dan pembaharuannya;

_(b)_ semua perkara yang berkaitan dengan permintaan untuk

memanjangkan perlindungan ke Malaysia disebabkan
daripada pendaftaran antarabangsa cap dagangan dan
termasuk kesan daripada permintaan itu;


-----

80 _Rang Undang-Undang_

_(c)_ semua perkara yang berkaitan dengan perlindungan kepada

pendaftaran antarabangsa terlindung yang menamakan
Malaysia termasuk pemberhentian perlindungan itu;

_(d)_ semua perkara yang berkaitan dengan transformasi

permohonan bagi pendaftaran antarabangsa, atau suatu
pendaftaran antarabangsa, menjadi permohonan negara
itu bagi pendaftaran termasuk kesan transformasi itu;

_(e)_ semua perkara yang berkaitan dengan pemotongan

pendaftaran antarabangsa termasuk kesan pemotongan
itu;

_(f)_ semua perkara yang berkaitan dengan pendaftaran

antarabangsa terlindung yang menamakan Malaysia
termasuk permohonan bagi seksyen 61 dan
Bahagian XIII dan XV;

_(g)_ pembayaran fi dan amaun yang ditetapkan berkenaan

dengan permohonan bagi pendaftaran antarabangsa,
pelanjutan perlindungan dan pembaharuan; dan

_(h)_ semua perkara lain yang perlu atau suai manfaat yang

ditetapkan bagi menguatkuasakan Akta ini.

Bab 2

_Konvensyen dan Perkiraan Antarabangsa_

**Perlindungan cap dagangan terkenal**

**76.** (1) Cap dagangan terkenal berhak mendapat perlindungan
di bawah seksyen ini—

_(a)_ sama ada atau tidak cap dagangan telah didaftarkan

di Malaysia, atau suatu permohonan bagi pendaftaran
cap dagangan telah dibuat kepada Pendaftar; dan

_(b)_ sama ada atau tidak tuan punya cap dagangan itu

menjalankan perniagaan, atau mempunyai nama baik,
di Malaysia.


-----

_Cap Dagangan_ 81

(2) Tertakluk kepada subseksyen (5) dan (6), tuan punya suatu
cap dagangan terkenal berhak untuk menahan dengan injunksi
penggunaan di dalam Malaysia, dalam perjalanan perdagangan
dan tanpa persetujuan tuan punya, apa-apa cap dagangan yang,
atau yang penting sebahagian daripadanya, serupa atau hampir
serupa dengan tuan punya cap dagangan—

_(a)_ berhubung dengan barang-barang atau perkhidmatan yang

serupa atau hampir serupa, yang penggunaan itu mungkin
menyebabkan kekeliruan; atau

_(b)_ berhubung dengan apa-apa barang atau perkhidmatan,

di mana penggunaan cap dagangan itu menunjukkan
hubungan antara barang atau perkhidmatan itu dan tuan
punya, dan mungkin merosakkan kepentingan tuan punya.

(3) Tuan punya suatu cap dagangan terkenal boleh memohon
kepada Mahkamah bagi pengisytiharan ketidaksahan cap dagangan
berdaftar atas alasan bahawa cap dagangan berdaftar itu serupa atau
hampir serupa dengan cap dagangan terkenal di dalam Malaysia dan
cap dagangan berdaftar itu didaftarkan bagi apa-apa barang-barang
atau perkhidmatan yang tidak serupa atau tidak hampir serupa
dengan barang-barang dan perkhidmatkan yang berkenaan dengan
cap dagangan terkenal—

_(a)_ jika penggunaan cap dagangan berdaftar berhubung dengan

barang atau perkhidmatan itu akan menunjukkan suatu
kaitan antara barang-barang atau perkhidmatan itu dengan
tuan punya cap dagangan terkenal itu;

_(b)_ jika wujud kebarangkalian kekeliruan bagi pihak orang

awam kerana penggunaan sedemikian; dan

_(c)_ kepentingan tuan punya cap dagangan terkenal itu mungkin

dirosakkan dengan penggunaan itu.

(4) Seorang tuan punya cap dagangan terkenal boleh memohon
kepada Mahkamah bagi pengisytiharan ketidaksahan suatu cap
dagangan berdaftar atas alasan pendaftaran itu diperoleh secara
fraud atau dengan salah nyataan.


-----

82 _Rang Undang-Undang_

(5) Tuan punya suatu cap dagangan terkenal itu tidak berhak
kepada hak yang disebut dalam subseksyen (2) jika penggunaan
cap dagangan itu digunakan sebelum tuan punya cap dagangan
menjadi terkenal di dalam Malaysia melainkan jika cap dagangan
itu telah digunakan dalam niat jahat.

(6) Tuan punya suatu cap dagangan terkenal itu hendaklah
terhenti mendapat hak yang disebut dalam subseksyen (2) jika
tuan punya cap dagangan terkenal itu telah bersetuju bagi tempoh
lima tahun berturut-turut cap dagangan itu digunakan di dalam
Malaysia, menyedari tentang penggunaan itu, melainkan jika cap
dagangan telah digunakan dalam niat jahat.

(7) Dalam menentukan sama ada cap dagangan itu, telah
digunakan dengan niat jahat, ia hendaklah relevan kepada Mahkamah
untuk mempertimbangkan sama ada orang yang menggunakan cap
dagangan itu, pada masa dia mula menggunakan cap dagangan,
mengetahui, atau mempunyai sebab untuk mengetahui, tuan punya
cap dagangan yang terkenal.

(8) Tiada apa-apa jua dalam subseksyen (2) boleh menjejaskan
apa-apa penggunaan yang berterusan suatu cap dagangan itu dengan
suci hati yang digunakan sebelum 1 Disember 1997 (apabila
peruntukan yang berkaitan dengan Perjanjian TRIPS berhubung
dengan Malaysia mula berkuat kuasa).

(9) Tiada apa-apa jua dalam subseksyen (3) boleh menjejaskan
penerusan mana-mana penggunaan bona fide suatu cap dagangan
yang digunakan sebelum permulaan kuat kuasa Akta ini.

(10) Bagi maksud seksyen ini, “penggunaan”, berhubung
dengan suatu cap dagangan, ertinya kegunaan dalam erti
subseksyen 54(3).

**Kebenaran penggunaan cap dagangan terkenal**

**77.** (1) Walau apa pun seksyen 76, tuan punya suatu cap dagangan
terkenal tidak berhak untuk menahan dengan injuksi penggunaan
di dalam Malaysia, mengikut amalan jujur dalam perkara perindustrian
atau komersial, oleh mana-mana orang yang—

_(a)_ nama—

(i) orang itu sendiri;


-----

_Cap Dagangan_ 83

(ii) tempat perniagaan orang itu;

(iii) pendahulunya orang dalam perniagaan; atau

(iv) tempat perniagaan pendahulunya dalam perniagaan.

_(b)_ mana-mana tanda untuk menunjukkan—

(i) jenis, kualiti, kuantiti, kegunaan spesifik, nilai,

asal geografi atau ciri-ciri lain barang-barang
atau perkhidmatan; atau

(ii) masa pengeluaran barang-barang atau pemberian

perkhidmatan; atau

_(c)_ cap dagangan untuk menunjukkan kegunaan spesifik

barang-barang termasuk aksesori atau alat ganti atau
perkhidmatan.

(2) Walau apa pun seksyen 76, tuan punya suatu cap dagangan
terkenal tidak berhak untuk menahan dengan injunksi penggunaan
di dalam Malaysia bagi—

_(a)_ apa-apa cap dagangan berdaftar berhubung dengan

barang-barang atau perkhidmatan yang didaftarkan olehnya
kemudiannya; atau

_(b)_ cap dagangan jika penggunaan itu—

(i) adalah untuk tujuan bukan komersial;

(ii) adalah untuk tujuan pelaporan berita atau ulasan

berita; atau

(iii) pada bila-bila masa secara nyata atau tersirat telah

dipersetujui oleh tuan punya cap dagangan terkenal
itu.

**Lambang kebangsaan, dsb., bagi negara Konvensyen di bawah**
**Perkara** **_6ter_** **Konvensyen Paris**

**78.** (1) Cap dagangan yang terdiri daripada atau mengandungi
bendera negara Konvensyen tidak boleh didaftarkan tanpa kebenaran
pihak berkuasa kompeten di negara itu, melainkan jika ternyata


-----

84 _Rang Undang-Undang_

kepada Pendaftar bahawa penggunaan bendera itu dengan cara
yang dicadangkan adalah dibenarkan tanpa kebenaran sedemikian.

(2) Cap dagangan yang terdiri daripada atau mengandungi
lambang kebangsawanan atau lambang negeri lain bagi negara
Konvensyen yang dilindungi di bawah Konvensyen Paris atau
Perjanjian TRIPS tidak akan didaftarkan tanpa kebenaran pihak
berkuasa kompeten negara itu.

(3) Cap dagangan yang terdiri daripada atau mengandungi
tanda rasmi atau cap kempa yang diterima pakai oleh negara
Konvensyen dan menunjukkan kawalan dan waranti tidak boleh,
jika tanda atau cap kempa itu dilindungi di bawah Konvensyen
Paris atau Perjanjian TRIPS, didaftarkan dengan sama, atau
jenis yang hampir serupa, sebagai yang berhubung dengan yang
menunjukkan kawalan dan waranti, tanpa kebenaran pihak berkuasa
kompeten negara berkenaan.

(4) Sebutan mengenai bendera negara dan lambang negeri lain,
dan tanda rasmi atau cap kempa di bawah seksyen ini, terpakai
sama rata bagi apa-apa yang dari sudut pandangan heraldik meniru
mana-mana bendera atau lambang itu, atau tanda atau cap kempa
itu.

(5) Tiada apa-apa jua dalam seksyen ini yang menghalang
pendaftaran cap dagangan atas permohonan seseorang warganegara
suatu negara yang diberi kuasa untuk menggunakan lambang
negara, atau tanda atau cap kempa rasmi negara itu, walau apa
pun bahawa ia hampir serupa dengan negara lain.

(6) Jika menurut seksyen ini, kebenaran pihak berkuasa kompeten
negara Konvensyen itu adalah atau dikehendaki untuk pendaftaran
cap dagangan, pihak berkuasa itu berhak untuk menahan dengan
injunksi apa-apa penggunaan cap dagangan di dalam Malaysia
tanpa kebenaran mereka.

**Lambang, dsb., bagi organisasi antara kerajaan antarabangsa**
**tertentu di bawah Perkara 6ter Konvensyen Paris**

**79.** (1) Cap dagangan yang terdiri daripada atau mengandungi
apa-apa lambang kebangsawanan, bendera, lambang, singkatan atau
nama organisasi antara kerajaan antarabangsa yang satu atau lebih


-----

_Cap Dagangan_ 85

negara-negara Konvensyen adalah anggota dan dilindungi di bawah
Konvenyen Paris atau Perjanjian TRIPS tidak akan didaftarkan
tanpa kebenaran dari organisasi antara kerajaan antarabangsa
yang berkenaan, melainkan jika didapati oleh Pendaftar bahawa
penggunaan lambang kebangsawanan, bendera, lambang, singkatan
atau nama dengan cara yang dicadangkan—

_(a)_ akan menunjukkan kepada orang awam bahawa wujud

kaitan antara organisasi dengan cap dagangan itu; atau

_(b)_ berkemungkinan tidak mengelirukan orang awam tentang

wujud kaitan antara pengguna dengan organisasi itu.

(2) Sebutan kepada lambang kebangsawanan, bendera, lambang,
singkatan atau nama organisasi antara kerajaan antarabangsa
di bawah seksyen ini, terpakai sama rata dengan apa-apa yang
dari sudut pandangan heraldik meniru apa-apa lambang itu.

(3) Jika di bawah seksyen ini, kebenaran suatu organisasi
antara kerajaan antarabangsa hendaklah atau dikehendaki untuk
pendaftaran cap dagangan, organisasi itu hendaklah berhak untuk
menahan dengan injunksi apa-apa penggunaan cap dagangan
di dalam Malaysia tanpa kebenarannya.

(4) Tiada apa-apa jua dalam seksyen ini menjejaskan hak
seseorang yang menggunakannya dengan suci hati tentang cap
dagangan yang dipersoalkan sebelum 1 Januari 1989 (apabila
peruntukan yang berkaitan dalam Konvensyen Paris mula berkuat
kuasa berhubung dengan Malaysia).

**Pemberitahuan di bawah Perkara 6ter Konvensyen Paris**

**80.** (1) Bagi maksud seksyen 78, lambang negeri bagi negara
Konvensyen, selain bendera negara, dan tanda atau cap kempa
rasmi, hendaklah dikira sebagai dilindungi di bawah Konvensyen
Paris atau Perjanjian TRIPS hanya jika, atau setakat bahawa—

_(a)_ negara dalam persoalan telah memberitahu Malaysia

mengikut Perkara 6ter(3) Konvensyen Paris, atau
di bawah Perkara itu terpakai oleh Perjanjian TRIPS,
bahawa ia berhasrat untuk melindungi lambang, tanda
atau cap kempa itu;


-----

86 _Rang Undang-Undang_

_(b)_ pemberitahuan itu masih berkuat kuasa; dan

_(c)_ Malaysia tidak membuat membantah mengikut

Perkara 6ter(4) Konvensyen Paris atau di bawah Perkara
itu sebagaimana yang terpakai oleh Perjanjian TRIPS,
atau sebarang bantahan sedemikian telah ditarik balik.

(2) Bagi maksud seksyen 79, lambang kebangsawanan, bendera,
lambang, singkatan dan nama organisasi antara kerajaan antarabangsa
hendaklah dikira sebagai dilindungi di bawah Konvensyen Paris atau
di bawah Perkara itu sebagaimana yang terpakai oleh Perjanjian
TRIPS hanya jika, atau setakat itu—

_(a)_ organisasi yang berkenaan telah memberitahu Malaysia

mengikut Perkara 6ter(3) Konvensyen Paris atau di bawah
Perkara yang terpakai oleh Perjanjian TRIPS, bahawa
ia berhasrat untuk melindungi lambang kebagsawanan,
bendera, lambang, singkatan atau nama;

_(b)_ pemberitahuan itu masih berkuat kuasa; dan

_(c)_ Malaysia tidak membuat bantahan mengikut

Perkara 6ter(4) Konvensyen Paris atau di bawah Perkara
itu sebagaimana yang terpakai oleh Perjanjian TRIPS,
atau apa-apa bantahan sedemikian telah ditarik balik.

(3) Pemberitahuan di bawah Perkara 6ter(3) Konvensyen
Paris atau di bawah Perkara itu sebagaimana yang terpakai oleh
Perjanjian TRIPS, hanya akan berkuat kuasa hanya berhubungan
dengan permohonan untuk pendaftaran cap dagangan di bawah
subseksyen 17(2) dibuat lebih daripada dua bulan selepas penerimaan
pemberitahuan.

(4) Pendaftar hendaklah menyimpan dan menyediakan
pemeriksaan pada semua masa yang munasabah dan dengan tidak
dikenakan apa-apa bayaran, suatu senarai—

_(a)_ lambang negeri dan tanda atau cap kempa rasmi; dan

_(b)_ lambang kebangsawanan, bendera, lambang, singkatan

dan nama organisasi antara kerajaan antarabangsa,

yang pada masa ini dilindungi di bawah Konvensyen Paris
atau di bawah Perkara itu sebagaimana yang terpakai oleh


-----

_Cap Dagangan_ 87

Perjanjian TRIPS melalui pemberitahuan yang dibuat di bawah
Perkara 6ter(3) Konvensyen Paris atau di bawah Perkara itu
sebagaimana terpakai oleh Perjanjian TRIPS.

Bahagian XIII

LANGKAH-LANGKAH SEMPADAN

**Tafsiran**

**81.** Dalam Bahagian ini—

_(a)_ “barang-barang dalam transit” ertinya barang-barang

yang diimport, sama ada atau tidak didaratkan atau
dipindahkan ke pengangkut lain di Malaysia, yang akan
dibawa ke suatu negara lain sama ada dengan kenderaan
yang sama atau lain;

_(b)_ “barang-barang yang disita” ertinya barang-barang yang

disita di bawah seksyen 82;

_(c)_ “cagaran” ertinya apa-apa jumlah wang bentuk tunai

atau apa-apa instrument kewangann sebagaimana yang
ditentukan oleh Pendaftar;

_(d)_ “import” ertinya membawa atau menyebabkan dibawa

masuk ke dalam Malaysia dengan apa-apa cara;

_(e)_ “pegawai diberi kuasa” ertinya—

(i) seorang pegawai kastam yang hak sebagaimana

yang ditakrifkan di bawah Akta Kastam 1967

[Akta 235]; atau

(ii) mana-mana pegawai awam atau mana-mana orang

dalam penggajian Perbadanan yang dilantik oleh
Menteri untuk menjalankan kuasa dan melaksanakan
kewajipan yang diberi dan dikenakan ke atas
seseorang pegawai diberi kuasa oleh Bahagian
ini;


-----

88 _Rang Undang-Undang_

_(f)_ “tempoh simpanan”, berhubung dengan barang-barang

yang disita, ertinya—

(i) tempoh yang dinyatakan dalam notis yang

diberikan di bawah seksyen 85 berkenaan dengan
barang-barang itu; atau

(ii) jika tempoh itu telah dilanjutkan di bawah

seksyen 85, tempoh yang dilanjutkan itu.

**Sekatan ke atas pengimportan barang-barang yang melanggar**

**82.** Mana-mana orang boleh mengemukakan suatu permohonan
kepada Pendaftar dengan menyatakan—

_(a)_ bahawa dia ialah tuan punya suatu cap dagangan berdaftar,

atau pemegang lesen itu yang mempunyai kuasa untuk
mengemukakan permohonan itu;

_(b)_ bahawa, pada masa dan tempat yang dinyatakan dalam

permohonan itu, barang-barang yang, berhubung dengan
cap dagangan berdaftar itu, barang-barang yang melanggar
dijangka akan diimport bagi maksud perdagangan; dan

_(c)_ bahawa dia membantah pengimportan itu.

(2) Suatu permohonan di bawah subseksyen (1) hendaklah
disokong oleh dokumen dan maklumat sebagaimana yang
ditentukan oleh Pendaftar yang berhubungan dengan
barang-barang itu bagi membolehkan barang-barang itu dikenal
pasti oleh pegawai diberi kuasa, dan disertakan dengan bayaran
apa-apa fi yang ditetapkan.

(3) Selepas menerima permohonan di bawah subseksyen (1),
Pendaftar hendaklah menentukan permohonan itu, dan Pendaftar
hendaklah dalam tempoh yang munasabah memberitahu pemohon
sama ada permohonan itu telah diluluskan.

(4) Dalam menentukan tempoh yang munasabah di bawah
subseksyen (3), Pendaftar hendaklah mengambil kira semua hal
keadaan yang berkaitan bagi kes itu.


-----

_Cap Dagangan_ 89

(5) Suatu kelulusan di bawah subseksyen (3) hendaklah terus
berkuat kuasa sehingga akhir tempoh enam puluh hari mulai hari
kelulusan itu diberikan, melainkan jika kelulusan itu ditarik balik
sebelum berakhirnya tempoh itu oleh pemohon dengan memberikan
notis secara bertulis kepada Pendaftar.

(6) Jika suatu kelulusan telah diberikan di bawah seksyen
ini dan belum luput atau ditarik balik, pengimportan apa-apa
barang-barang yang melanggar ke dalam Malaysia bagi jangka
masa yang dinyatakan dalam kelulusan itu adalah dilarang.

(7) Apabila memberikan kelulusannya di bawah subseksyen (3)
Pendaftar hendaklah dengan serta merta mengambil langkah-langkah
yang perlu untuk memaklumkan pegawai diberi kuasa.

(8) Jika seseorang pegawai diberi kuasa telah diberitahu oleh
Pendaftar di bawah subseksyen (7), pegawai diberi kuasa hendaklah
mengambil tindakan yang perlu untuk melarang mana-mana orang
daripada mengimport barang-barang yang melanggar yang dikenal
pasti dalam notis itu, yang bukan barang-barang dalam perjalanan,
dan hendaklah menyita dan menahan barang-barang yang dikenal
pasti itu.

**Cagaran**

**83.** Pendaftar hendaklah, selepas memberikan kelulusannya
di bawah seksyen 82, menghendaki pemohon untuk mendepositkan
dengan Pendaftar suatu cagaran yang pada pendapat Pendaftar
mencukupi untuk—

_(a) membayar ganti kepada Pendaftar bagi apa-apa liabiliti_

atau perbelanjaan yang mungkin ditanggung disebabkan
penyitaan barang-barang yang melanggar itu;

_(b) menghalang penyalahgunaan dan melindungi pengimport;_

atau

_(c) membayar apa-apa pampasan sebagaimana yang diperintahkan_

oleh Mahkamah di bawah Bahagian ini.


-----

90 _Rang Undang-Undang_

**Penyimpanan selamat barang-barang yang disita**

**84.** (1) Barang-barang yang disita hendaklah dibawa ke mana-mana
tempat yang selamat sebagaimana yang diarahkan oleh Pendaftar
atau sebagaimana yang difikirkan patut oleh pegawai diberi kuasa.

(2) Jika ia disimpan atas arahan pegawai diberi kuasa, pegawai
diberi kuasa itu hendaklah memberitahu Pendaftar tentang tempat
barang-barang yang disita itu berada.

**Notis**

**85.** (1) Dengan seberapa segera yang semunasabahnya dapat
dilaksanakan selepas barang-barang yang melanggar itu disita
di bawah seksyen 82, pegawai diberi kuasa itu hendaklah
memberi kepada Pendaftar, pengimport dan pemohon, sama ada
dengan sendiri atau melalui pos berdaftar, suatu notis bertulis
yang mengenal pasti barang-barang yang melanggar itu, yang
menyatakan bahawa barang-barang itu telah disita dan tempat
barang-barang itu berada.

(2) Suatu notis di bawah subseksyen (1) hendaklah juga
menyatakan bahawa barang-barang yang melanggar itu akan
dilepaskan kepada pengimport melainkan jika suatu tindakan bagi
pelanggaran berkenaan dengan barang-barang itu dimulakan oleh
pemohon dalam tempoh yang dinyatakan dari tarikh notis itu.

(3) Jika pada masa notis itu diterima suatu tindakan bagi
pelanggaran telah dimulakan oleh pemohon, pemohon itu
hendaklah memberitahu Pendaftar akan hakikat itu mengikut
bentuk sebagaimana yang ditentukan oleh Pendaftar.

(4) Pemohon boleh, melalui notis bertulis yang diberikan kepada
Pendaftar sebelum tamat tempoh yang dinyatakan dalam notis
(tempoh permulaan itu), meminta supaya tempoh itu dilanjutkan.

(5) Tertakluk kepada subseksyen (6), Pendaftar boleh melanjutkan
tempoh permulaan apabila suatu permintaan dibuat mengikut
subseksyen (4) jika Pendaftar berpuas hati bahawa adalah munasabah
untuk membenarkan permintaan itu.

(6) Suatu keputusan atas permintaan yang dibuat mengikut
subseksyen (4) hendaklah dibuat dalam masa dua hari bekerja


-----

_Cap Dagangan_ 91

selepas permintaan itu dibuat, tetapi keputusan itu tidak boleh
dibuat selepas tamatnya tempoh permulaan yang dengannya
permintaan itu berkaitan.

**Pemeriksaan, pelepasan dsb., barang-barang yang disita**

**86.** (1) Pendaftar boleh membenarkan pemohon atau pengimport
memeriksa barang-barang yang disita jika pemohon atau pengimport
bersetuju untuk memberikan aku janji yang diperlukan.

(2) Aku janji yang diperlukan di bawah subseksyen (1) ialah
aku janji secara bertulis bahawa orang yang memberi aku janji
itu akan—

_(a)_ memulangkan sampel barang-barang yang disita itu kepada

Pendaftar pada masa yang dinyatakan yang memuaskan
Pendaftar; dan

_(b)_ mengambil penjagaan yang munasabah untuk mencegah

kerosakan kepada sampel itu.

(3) Jika pemohon memberikan aku janji yang diperlukan,
Pendaftar boleh membenarkan pemohon mengambil sampel
barang-barang yang disita itu daripada jagaan Pendaftar untuk
pemeriksaan oleh pemohon.

(4) Jika pengimport memberikan aku janji yang diperlukan,
Pendaftar boleh membenarkan pengimport mengambil sampel
barang-barang yang disita itu daripada jagaan Pendaftar untuk
pemeriksaan oleh pengimport.

(5) Jika Pendaftar membenarkan pemeriksaan barang-barang
yang disita itu, atau pengambilan sampel barang-barang yang
disita itu, oleh pemohon mengikut seksyen ini, Pendaftar tidaklah
bertanggungan kepada pengimport bagi apa-apa kerugian atau
kerosakan yang ditanggung oleh pengimport yang berbangkit
daripada—

_(a)_ kerosakan kepada mana-mana barang-barang yang disita

itu yang berlaku semasa pemeriksaan itu; atau


-----

92 _Rang Undang-Undang_

_(b)_ apa-apa jua yang dilakukan oleh pemohon atau mana-mana

orang lain kepada, atau berhubung dengan, sampel
yang diambil daripada jagaan Pendaftar atau apa-apa
penggunaan sampel itu yang dibuat oleh pemohon atau
mana-mana orang lain.

**Pelucuthakan barang-barang yang disita dengan keizinan**

**87.** (1) Tertakluk kepada subseksyen (2), pengimport boleh, dengan
notis bertulis kepada Pendaftar, mengizinkan barang-barang yang
disita itu dilucuthakkan.

(2) Notis itu hendaklah diberikan sebelum apa-apa tindakan
bagi pelanggaran berhubung dengan barang-barang yang disita
itu dimulakan.

(3) Jika pengimport memberikan notis itu, barang-barang yang
disita itu adalah terlucut hak dan hendaklah dilupuskan dengan
apa-apa cara yang ditentukan oleh Pendaftar.

**Pelepasan wajib barang-barang yang disita kepada pengimport**

**88.** (1) Pendaftar hendaklah melepaskan barang-barang yang
disita itu kepada pengimport apabila tamat tempoh simpanan bagi
barang-barang itu jika pemohon—

_(a)_ tidak memulakan tindakan bagi pelanggaran berhubung

dengan barang-barang itu; dan

_(b)_ tidak memberikan notis bertulis kepada Pendaftar yang

menyatakan bahawa tindakan bagi pelanggaran itu telah
dimulakan.

(2) Jika—

_(a)_ suatu tindakan bagi pelanggaran telah dimulakan berhubung

dengan barang-barang yang disita itu; dan

_(b)_ pada akhir tempoh tiga puluh hari bermula pada hari

tindakan bagi pelanggaran itu dimulakan, tidak boleh


-----

_Cap Dagangan_ 93

berkuat kuasanya suatu perintah Mahkamah yang
di hadapannya tindakan itu dimulakan yang menghalang
pelepasan barang-barang itu,

Pendaftar hendaklah melepaskan barang-barang itu kepada
pengimport.

(3) Jika pemohon memberikan suatu notis bertulis kepada
Pendaftar yang menyatakan bahawa dia mengizinkan pelepasan
barang-barang yang disita itu, Pendaftar hendaklah melepaskan
barang-barang itu kepada pengimport.

**Pampasan kerana tidak mengambil tindakan**

**89.** (1) Jika barang-barang telah disita menurut suatu notis yang
diberikan di bawah seksyen 82 dan pemohon tidak mengambil
tindakan bagi pelanggaran dalam tempoh simpanan, seseorang
yang terkilan dengan penyitaan itu boleh memohon kepada
Mahkamah untuk mendapatkan suatu perintah pampasan terhadap
pemohon.

(2) Jika Mahkamah berpuas hati bahawa orang yang terkilan
itu telah menanggung kerugian atau kerosakan akibat daripada
penyitaan barang-barang itu, Mahkamah boleh memerintahkan
pemohon untuk membayar pampasan dalam apa-apa amaun
sebagaimana yang difikirkan patut oleh Mahkamah kepada orang
yang terkilan itu.

**Tindakan bagi pelanggaran cap dagangan berdaftar**

**90.** (1) Jika suatu tindakan bagi pelanggaran telah dimulakan
oleh pemohon, Mahkamah boleh sebagai tambahan kepada apa-apa
relief yang boleh diberikan—

_(a)_ memerintahkan supaya barang-barang yang disita itu

dilepaskan kepada pengimport tertakluk kepada apa-apa
syarat, jika ada, sebagaimana yang difikirkan patut oleh
Mahkamah;


-----

94 _Rang Undang-Undang_

_(b)_ memerintahkan supaya barang-barang yang disita itu tidak

dilepaskan kepada pengimport sebelum berakhir tempoh
yang dinyatakan; atau

_(c)_ memerintahkan supaya barang-barang yang disita itu

dilucuthakkan,

bergantung kepada hal keadaan kes itu.

(2) Pendaftar atau pegawai diberi kuasa hendaklah berhak untuk
didengar semasa pendengaran sesuatu tindakan bagi pelanggaran.

(3) Suatu Mahkamah tidak boleh membuat suatu perintah
di bawah perenggan (1)(a) jika Mahkamah itu berpuas hati
bahawa Pendaftar atau mana-mana pihak berkuasa dikehendaki
atau dibenarkan di bawah mana-mana undang-undang lain untuk
mengekalkan pengawalan barang-barang yang disita itu.

(4) Pendaftar hendaklah mematuhi suatu perintah yang dibuat
di bawah subseksyen (1).

(5) Mahkamah boleh memerintahkan pemohon itu untuk
membayar pampasan dalam apa-apa amaun sebagaimana difikirkan
patut oleh Mahkamah kepada defendan itu jika—

_(a)_ tindakan itu ditolak atau dihentikan, atau jika Mahkamah

memutuskan bahawa cap dagangan berdaftar yang berkaitan
itu tidak dilanggar dengan pengimportan barang-barang
yang disita itu; dan

_(b)_ seseorang defendan kepada tindakan bagi pelanggaran

itu memuaskan hati Mahkamah bahawa dia telah
menanggung kerugian atau kerosakan akibat daripada
penyitaan barang-barang itu.

**Pelupusan barang-barang yang disita yang diperintahkan**
**supaya dilucuthakkan**

**91.** Jika Mahkamah memerintahkan bahawa barang-barang yang
disita itu hendaklah dilucuthakkan, barang-barang itu hendaklah


-----

_Cap Dagangan_ 95

dilupuskan mengikut cara sebagaimana yang diarahkan oleh
Mahkamah.

**Cagaran tidak mencukupi**

**92.** (1) Jika perbelanjaan yang munasabah yang ditanggung oleh
Pendaftar berhubung dengan mana-mana tindakan yang diambil
oleh Pendaftar di bawah Bahagian ini, atau diambil mengikut
suatu perintah Mahkamah di bawah Bahagian ini, melebihi amaun
cagaran yang didepositkan di bawah seksyen 83, amaun yang
lebih itu itu hendaklah menjadi hutang yang kena dibayar kepada
Pendaftar.

(2) Hutang di bawah subseksyen (1) hendaklah kena dibayar
oleh pemohon, atau, jika terdapat dua atau lebih pemohon, oleh
pemohon bersesama dan berasingan.

**Tindakan** **_ex-officio_**

**93.** (1) Berdasarkan keterangan _prima_ facie, mana-mana
pegawai diberi kuasa boleh menahan atau menggantung pelepasan
barang-barang yang mempunyai tanpa kebenaran cap dagangan
yang serupa dengan cap dagangan berdaftar dan barang-barang
itu serupa dengan barang-barang cap dagangan berdaftar, yang
akan diimport atau dalam perjalanan bagi eksport.

(2) Jika barang-barang itu telah ditahan, pegawai diberi kuasa
itu—

_(a)_ hendaklah memberitahu Pendaftar, pengimport dan tuan

punya berdaftar; dan

_(b)_ boleh pada bila-bila masa meminta daripada tuan punya

berdaftar itu apa-apa maklumat yang boleh membantunya
untuk menjalankan kuasanya.

(3) Tertakluk kepada seksyen 88, seseorang pengimport boleh
mengemukakan suatu rayuan kepada Ketua Pengarah di bawah
Akta Kastam 1967 terhadap penahanan barang-barang atau
penggantungan pelepasan barang-barang di bawah subseksyen (1).


-----

96 _Rang Undang-Undang_

(4) Pegawai diberi kuasa hanya boleh dikecualikan daripada
liabiliti jika tindakannya di bawah subseksyen (1) dilakukan
dengan suci hati.

(5) Dalam perjalanan bagi eksport yang disebut dalam
subseksyen (1) ertinya barang-barang yang dieksport dari Malaysia
ke negara lain melalui mana-mana cara pengangkutan.

**Pengimportan** **_De Minimis_**

**94.** (1) Peruntukan Bahagian ini tidak terpakai bagi barang-barang
bukan bersifat komersial dalam kuantiti yang kecil dalam bagasi
pengembaraan peribadi pengembara atau yang dihantar dalam
konsainan kecil.

(2) Kuantiti yang kecil yang disebut dalam subseksyen (1)
ertinya tidak melebihi dua barang.

Bahagian XIV

EJEN CAP DAGANGAN

**Pengiktirafan ejen cap dagangan dan hal keadaan yang ejen**
**cap dagangan berdaftar dikehendaki**

**95.** (1) Apa-apa perbuatan yang dikehendaki atau dibenarkan
oleh Akta ini untuk dilakukan oleh atau kepada seseorang yang
berkaitan dengan tatacara permulaan, atau permohonan bagi
pendaftaran cap dagangan, atau apa-apa tatacara yang berhubungan
dengan suatu cap dagangan berdaftar, boleh dilakukan oleh atau
kepada seorang ejen cap dagangan berdaftar yang diberi kuasa
oleh orang itu mengikut cara sebagaimana yang ditentukan oleh
Pendaftar.

(2) Jika seseorang yang hadir di hadapan Pendaftar dalam
suatu tatacara permulaan atau memohon bagi pendaftaran cap
dagangan atau apa-apa tatacara yang berhubungan dengan suatu
cap dagangan berdaftar, tidak bermastautin atau menjalankan
perniagaan utamanya di Malaysia, dia hendaklah melantik dan
memberi kuasa kepada ejen cap dagangan berdaftar untuk bertindak
baginya .


-----

_Cap Dagangan_ 97

(3) Apabila dilantik dan diberi kuasa oleh orang itu untuk
bertindak baginya di bawah subseksyen (2), ejen cap dagangan
berdaftar itu hendaklah—

_(a)_ terus menjadi ejen orang itu; dan

_(b)_ bertanggungjawab untuk segala tindakan, perkara dan

benda yang dikehendaki dilakukan oleh orang itu
di bawah Akta ini,

melainkan jika dia ditamatkan oleh orang itu atau terhenti untuk
bertindak baginya mengikut cara yang ditetapkan.

(4) Jika ejen cap dagangan berdaftar yang bertindak bagi
seseorang di bawah Akta ini berniat untuk berhenti bertindak
bagi pihak orang itu—

_(a)_ ejen cap dagangan berdaftar itu hendaklah memfailkan

notis niat untuk berhenti bertindak bagi pihak orang
itu dengan Pendaftar mengikut cara sebagaimana yang
ditentukan oleh Pendaftar;

_(b)_ ejen cap dagangan berdaftar hendaklah memberitahu orang

itu; dan

_(c)_ setelah mematuhi subperenggan _(a) dan_ _(b), ejen itu_

hendaklah terhenti menjadi ejen bagi orang itu.

**Daftar Ejen Cap Dagangan**

**96.** (1) Pendaftar hendaklah menyimpan dan menyenggarakan
suatu daftar yang disebut Daftar Ejen Cap Dagangan.

(2) Daftar Ejen Cap Dagangan Berdaftar hendaklah mengandungi
nama, alamat dan lain-lain perkara yang ditetapkan mengenai
ejen cap dagangan berdaftar yang hendaklah bertindak bagi pihak
mana-mana orang bagi maksud seksyen 95.


-----

98 _Rang Undang-Undang_

**Pendaftaran ejen cap dagangan**

**97.** (1) Pendaftar hendaklah mendaftarkan seseorang sebagai ejen
cap dagangan berdaftar jika dia memenuhi kehendak yang ditetapkan
dan mencatatkan namanya dalam Daftar Ejen Cap Dagangan.

(2) Bagi maksud Bahagian ini, Pendaftar boleh—

_(a)_ memotong pendaftaran ejen cap dagangan atas alasan

sebagaimana yang ditetapkan;

_(b)_ membenarkan pemotongan secara sukarela pendaftaran

ejen cap dagangan atas permohonan yang dibuat oleh
ejen cap dagangan berdaftar;

_(c)_ membenarkan suatu pertukaran nama atau alamat bagi

penyampaian ejen cap dagangan berdaftar itu atas
permohonan yang dibuat oleh ejen cap dagangan berdaftar;

_(d)_ mengeluarkan pendaftaran ejen cap dagangan setelah

kematian ejen cap dagangan berdaftar itu; dan

_(e)_ menolak untuk mengiktiraf mana-mana orang sebagai

ejen cap dagangan berdaftar tertakluk kepada apa-apa
keadaan sebagaimana yang ditetapkan.

(3) Apa-apa pemotongan pendaftaran ejen cap dagangan hendaklah
menyebabkan nama ejen cap dagangan berdaftar dikeluarkan
daripada Daftar Ejen Cap Dagangan.

(4) Pengeluaran ejen cap dagangan berdaftar dari Daftar
Ejen Cap Dagangan dan semua permohonan bagi pendaftaran
atau pendaftaran cap dagangan yang dikendalikan oleh ejen cap
dagangan berdaftar hendaklah disiarkan oleh Pendaftar mengikut
cara sebagaimana yang ditentukan oleh Pendaftar dalam Jurnal
Rasmi Harta Intelek.

(5) Pendaftar hendaklah mendaftarkan perkongsian dan pertubuhan
perbadanan sebagai ejen cap dagangan jika ia memenuhi kehendak
yang ditetapkan dan apabila didaftarkan, ia hendaklah terikat
dengan kehendak yang dinyatakan dalam subseksyen (2), (3)
dan (4).


-----

_Cap Dagangan_ 99

**Komunikasi terlindung dengan ejen cap dagangan berdaftar**

**98.** (1) Suatu komunikasi yang dibuat antara ejen cap dagangan
berdaftar dengan orang yang melantik dan membenarkan ejen
dalam perkara yang berhubungan dengan cap dagangan, dan
apa-apa rekod atau dokumen yang dibuat bagi maksud komunikasi
itu, adalah terlindung sehingga takat yang sama sebagaimana
komunikasi antara peguam cara dengan pelanggannya.

(2) Ejen cap dagangan berdaftar mempunyai, berhubung
dengan dokumen dan harta orang yang melantik dan memberi
kuasa kepada ejen dalam perkara yang berhubungan dengan cap
dagangan, hak lien yang sama sebagaimana yang peguam cara
itu ada berhubungan dengan dokumen dan harta pelanggan.

Bahagian XV

KESALAHAN

**Pemelancungan cap dagangan**

**99.** (1) Mana-mana orang yang melancungkan suatu cap dagangan
berdaftar dengan—

_(a) membuat suatu tanda yang serupa atau hampir serupa_

dengan cap dagangan berdaftar dengan niat untuk menipu;
atau

_(b) memalsukan cap dagangan berdaftar tulen, sama ada_

dengan perubahan, penambahan, pemadaman, penghapusan
separa atau sebaliknya,

tanpa persetujuan tuan punya berdaftar cap dagangan itu melakukan
suatu kesalahan dan boleh, apabila disabitkan, didenda tidak
melebihi satu juta ringgit atau dipenjarakan selama tempoh tidak
melebihi lima tahun atau kedua-duanya.

(2) Dalam suatu pendakwaan di bawah seksyen ini, beban untuk
membuktikan persetujuan tuan punya berdaftar cap dagangan itu
hendaklah terletak pada tertuduh.


-----

100 _Rang Undang-Undang_

**Memakaikan dengan salah suatu cap dagangan pada**
**barang-barang atau perkhidmatan**

**100.** (1) Bagi maksud seksyen ini dan seksyen 102, seseorang
dengan salah memakaikan suatu cap dagangan berdaftar pada
barang-barang atau perkhidmatan itu apabila—

_(a)_ dia memakaikan cap dagangan atau tanda yang mungkin

menyebabkan kesilapan cap dagangan itu dengan
barang-barang atau perkhidmatan tanpa persetujuan tuan
punya cap dagangan berdaftar; dan

_(b)_ dalam hal pemakaian pada barang-barang, barang-barang

itu bukan barang-barang tulen tuan punya berdaftar atau
pemegang lesen cap dagangan itu.

(2) Bagi maksud subseksyen (1), suatu cap dagangan hendaklah
disifatkan dipakaikan pada barang-barang atau perkhidmatan jika
ia digunakan dalam—

_(a)_ apa-apa tanda atau iklan; atau

_(b)_ apa-apa invois, katalog, surat perniagaan, kertas perniagaan,

senarai harga atau dokumen komersial lain, termasuk
apa-apa dokumen sedemikian dalam apa-apa medium,

dan barang-barang itu dihantar, atau perkhidmatan yang disediakan,
kepada seseorang menurut permintaan atau perintah yang dibuat
dengan merujuk kepada cap dagangan sebagaimana yang digunakan.

(3) Bagi maksud subseksyen (1)—

_(a)_ suatu tanda hendaklah disifatkan dipakaikan pada barang
barang jika—

(i) ia dipakaikan pada barang-barang itu sendiri; atau

(ii) ia dipakaikan pada apa-apa pembalut, label,

gelendong atau benda di dalam atau dengan
yang barang-barang itu dijual, ditawarkan atau
didedahkan bagi jualan atau dalam milikan bagi
maksud perdagangan atau pengilangan; dan


-----

_Cap Dagangan_ 101

_(b)_ suatu tanda hendaklah disifatkan sebagai dipakaikan pada

barang-barang atau perkhidmatan jika ia digunakan dalam
cara yang mungkin membawa orang untuk mempercayai
bahawa ia merujuk, memperihalkan atau menamakan
barang-barang atau perkhidmatan itu.

(4) Mana-mana orang dengan salah—

_(a)_ memakaikan cap dagangan berdaftar pada barang-barang

di bawah subseksyen (1) melakukan suatu kesalahan dan
boleh, apabila disabitkan—

(i) jika orang itu ialah suatu pertubuhan perbadanan,

didenda tidak melebihi lima belas ribu ringgit
bagi setiap barang-barang yang diletakkan suatu
cap dagangan berdaftar yang dipakaikan dengan
salah, dan bagi kesalahan yang kedua atau yang
berikutnya, didenda tidak melebihi tiga puluh ribu
ringgit bagi setiap barang-barang yang diletakkan
suatu cap dagangan berdaftar yang dipakaikan
dengan salah; atau

(ii) jika orang itu bukan suatu pertubuhan perbadanan,

didenda tidak melebihi sepuluh ribu ringgit bagi
setiap barang-barang yang diletakkan suatu cap
dagangan berdaftar yang dipakaikan dengan salah
atau dipenjarakan selama tempoh tidak melebihi
tiga tahun atau kedua-duanya, dan bagi kesalahan
kedua atau yang berikutnya, didenda tidak melebihi
dua puluh ribu ringgit bagi setiap barang yang
diletakkan suatu cap dagangan berdaftar yang
dipakaikan dengan salah, atau dipenjarakan
selama tempoh tidak melebihi lima tahun atau
kedua-duanya; atau

_(b)_ memakaikan cap dagangan berdaftar pada perkhidmatan

di bawah subseksyen (1) melakukan suatu kesalahan dan
boleh, apabila disabitkan—

(i) jika orang itu ialah suatu pertubuhan perbadanan,

didenda tidak melebihi satu ratus ribu ringgit;
atau


-----

102 _Rang Undang-Undang_

(ii) jika orang itu bukan suatu pertubuhan perbadanan,

didenda tidak melebihi tujuh puluh ribu ringgit
atau dipenjarakan selama tempoh tidak melebihi
tiga tahun.

(5) Dalam subseksyen (3)—

_(a)_ “label” termasuklah apa-apa gegelang atau tiket; dan

_(b)_ “pembalut” termasuk apa-apa penyumbat, kaca, botol,

bekas, kotak, kapsul, sarung, bingkai atau pembungkus.

(6) Dalam suatu pendakwaan di bawah seksyen ini, beban untuk
membuktikan persetujuan tuan punya berdaftar cap dagangan itu
hendaklah terletak pada tertuduh.

**Membuat atau memiliki artikel untuk melakukan kesalahan**

**101.** Mana-mana orang yang—

_(a)_ membuat suatu artikel yang direka atau disesuaikan secara

spesifik untuk membuat salinan cap dagangan berdaftar
atau tanda yang mungkin menyebabkan kesilapan bagi
cap dagangan itu; atau

_(b)_ mempunyai dalam milikan, jagaan atau kawalannya

apa-apa artikel sebagaimana dalam perenggan _(a),_

mengetahui atau mempunyai sebab untuk mempercayai bahawa ia
telah, atau akan, digunakan untuk, atau dalam penjalanan melakukan
suatu kesalahan terhadap seksyen 99 dan 100, melakukan suatu
kesalahan dan boleh, apabila disabitkan, didenda tidak melebihi
satu juta ringgit atau dipenjarakan selama tempoh tidak melebihi
lima tahun atau kedua-duanya.

**Mengimport atau menjual dsb., barang-barang dengan cap**
**dagangan yang dipakaikan dengan salah**

**102.** (1) Mana-mana orang yang—

_(a)_ mengimport ke Malaysia bagi maksud perdagangan atau

pengilangan;


-----

_Cap Dagangan_ 103

_(b)_ menjual atau menawarkan atau mendedahkan bagi jualan;

atau

_(c)_ mempunyai dalam milikan, jagaan atau kawalannya bagi

maksud perdagangan atau pengilangan,

apa-apa barang-barang yang suatu cap dagangan berdaftar
dipakaikan dengan salah di bawah seksyen 100, melainkan
jika dia membuktikan bahawa telah mengambil segala langkah
berjaga-jaga yang munasabah terhadap melakukan suatu kesalahan
di bawah seksyen ini, dia telah, pada masa pelakuan kesalahan
yang dikatakan itu, tiada sebab untuk mengesyaki ketulenan cap
dagangan dan atas permintaan yang dibuat oleh Penolong Pengawal,
dia memberikan semua maklumat dalam pengetahuannya berkenaan
dengan orang-orang yang daripadanya dia memperoleh barang
itu, melakukan suatu kesalahan dan boleh, apabila disabitkan—

(i) jika orang itu ialah suatu pertubuhan perbadanan, didenda

tidak melebihi lima belas ribu ringgit bagi setiap
barang-barang yang dipakaikan dengan salah cap dagangan
itu, dan bagi kesalahan kedua atau yang berikutnya,
didenda tidak melebihi tiga puluh ribu ringgit bagi setiap
barang-barang cap dagangan berdaftar yang dipakai
dengan salah itu; atau

(ii) jika orang itu bukan suatu pertubuhan perbadanan,

didenda tidak melebihi sepuluh ribu ringgit bagi setiap
barang-barang yang dipakaikan dengan salah cap dagangan
berdaftar atau dipenjarakan selama tempoh tidak melebihi
tiga tahun atau kedua-duanya, dan bagi kesalahan
kedua atau yang berikutnya, didenda tidak melebihi
dua puluh ribu ringgit bagi setiap barang-barang yang
dipakaikan dengan salah cap dagangan berdaftar, atau
dipenjarakan selama tempoh tidak melebihi lima tahun atau
kedua-duanya.

(2) Bagi maksud perenggan (1)(c), seseorang yang mempunyai
dalam milikannya tiga barang atau lebih barang-barang yang
dipakaikan dengan salah cap dagangan berdaftar itu disifatkan
sebagai mempunyai dalam milikan barang-barang bagi maksud
perdagangan atau pengilangan.


-----

104 _Rang Undang-Undang_

**Catatan palsu kepada Pejabat Cap Dagangan atau dalam Daftar**

**103.** Mana-mana orang yang—

_(a)_ membuat atau menyebabkan dibuat suatu catatan palsu

kepada Pejabat Cap Dagangan atau dalam Daftar;

_(b)_ membuat atau menyebabkan dibuat suatu catatan palsu

dalam mana-mana salinan yang diperakui yang disimpan
di Pejabat Cap Dagangan itu;

_(c)_ membuat atau menyebabkan dibuat apa-apa suatu benda

palsu yang berupa sebagai suatu salinan catatan dalam
Daftar atau untuk difailkan dengan Pejabat Cap Dagangan;
atau

_(d)_ mengemukakan atau memberikan atau menyebabkan

dikemukakan atau diberikan sebagai keterangan apa-apa
benda yang disebut dalam perenggan _(c),_

mengetahui atau mempunyai alasan untuk mempercayai bahawa
catatan atau benda itu palsu, melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi lima tahun atau
kedua-duanya.

**Menyatakan dengan palsu cap dagangan sebagai berdaftar**

**104.** (1) Mana-mana orang yang—

_(a)_ menyatakan dengan palsu bahawa cap dagangan itu ialah

cap dagangan berdaftar; atau

_(b)_ membuat penyataan palsu mengenai barang-barang atau

perkhidmatan yang cap dagangan itu berdaftar,

mengetahui atau mempunyai sebab untuk mempercayai bahawa
pernyataan itu palsu melakukan suatu kesalahan dan boleh, apabila
disabitkan, didenda tidak melebihi sepuluh ribu ringgit.

(2) Bagi maksud seksyen ini, penggunaan dalam penjalanan
perdagangan di Malaysia berhubung dengan suatu cap dagangan
bagi perkataan “berdaftar” atau apa-apa perkataan atau simbol lain


-----

_Cap Dagangan_ 105

yang membawa sebutan secara nyata atau tersirat bagi pendaftaran,
hendaklah disifatkan sebagai pernyataan mengenai pendaftaran
di bawah Akta ini melainkan jika ditunjukkan bahawa sebutan itu
adalah untuk pendaftaran di tempat lain selain di dalam Malaysia
dan bahawa cap dagangan itu sebenarnya telah didaftarkan bagi
barang-barang atau perkhidmatan dalam persoalan.

**Kesalahan yang berhubungan dengan ketidakpatuhan terhadap**
**saman atau keengganan untuk memberikan keterangan**

**105.** (1) Pendaftar boleh, bagi maksud Akta ini—

_(a)_ memanggil saksi;

_(b)_ menerima keterangan atas sumpah; dan

_(c)_ menghendaki pengemukaan suatu dokumen atau artikel.

(2) Mana-mana orang yang mengingkari suatu saman atau
permintaan di bawah subseksyen (1) tanpa apa-apa sebab yang
sah di sisi undang-undang melakukan suatu kesalahan dan boleh,
apabila disabitkan, didenda tidak melebihi dua ribu ringgit atau
dipenjarakan selama tempoh tidak melebihi tiga bulan atau
kedua-duanya.

**Menyatakan dengan palsu cap dagangan itu sebagai pendaftaran**
**antarabangsa terlindung yang menamakan Malaysia**

**106.** (1) Seseorang yang—

_(a)_ Menyatakan dengan palsu suatu cap dagangan sebagai

pendaftaran antarabangsa terlindung yang menamakan
Malaysia; atau

_(b)_ membuat pernyataan palsu mengenai barang-barang atau

perkhidmatan yang pendaftaran antarabangsa terlindung
yang menamakan Malaysia memberikan perlindungan
di dalam Malaysia,

mengetahui atau mempunyai sebab untuk mempercayai bahawa
pernyataan itu palsu melakukan suatu kesalahan dan boleh, apabila
disabitkan, didenda tidak melebihi sepuluh ribu ringgit.


-----

106 _Rang Undang-Undang_

**Penyalahgunaan nama “Pejabat Cap Dagangan”**

**107.** Mana-mana orang yang menggunakan di tempat perniagaannya
atau apa-apa dokumen yang dikeluarkan olehnya atau sebaliknya,
perkataan “Pejabat Cap Dagangan” atau apa-apa perkataan lain yang
mencadangkan bahawa tempat perniagaannya ialah, atau secara
rasminya berkaitan dengan, Pejabat Cap Dagangan melakukan suatu
kesalahan dan boleh, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi dua tahun atau kedua-duanya.

**Orang yang tidak berdaftar yang mengamalkan, dsb., sebagai**
**ejen cap dagangan berdaftar**

**108.** Mana-mana orang yang menjalankan perniagaan, beramal,
bertindak, memperihalkan dirinya, mengaku dirinya atau
membenarkan dirinya diperihalkan atau diakui, sebagai ejen cap
dagangan tanpa didaftarkan di bawah Akta ini melakukan suatu
kesalahan dan hendaklah, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi dua tahun atau kedua-duanya.

Bahagian XVI

PENYIASATAN DAN PENGUATKUASAAN

Bab 1

_Penyiasatan dan aduan_

**Tafsiran**

**109.** Bagi maksud Bahagian ini—

_(a)_ “Pengawal”, “Timbalan Pengawal” atau “Penolong Pengawal”

ertinya Pengawal, Timbalan Pengawal atau Penolong
Pengawal, Perihal Dagangan, yang dilantik di bawah
seksyen 3 Akta Perihal Dagangan 2011 [Akta 730];
dan


-----

_Cap Dagangan_ 107

_(b)_ “premis” ertinya apa-apa tempat, yang tidak bergerak

atau sebaliknya yang ditubuhkan atau didirikan oleh
mana-mana orang, sama ada tempat itu ada atau tiada
kepungan, dan termasuklah kenderaan, pesawat udara,
kapal dan apa-apa vesel lain.

**Kuasa Pengawal, Timbalan Pengawal atau Penolong Pengawal**

**110.** (1) Pengawal hendaklah melaksanakan kewajipan yang
dikenakan dan menjalankan kuasa yang diberikan kepadanya
tertakluk kepada arahan dan kawalan am Menteri.

(2) Timbalan Pengawal dan Penolong Pengawal hendaklah
berada di bawah arahan dan kawalan Pengawal.

(3) Timbalan Pengawal boleh melaksanakan segala kewajipan
yang dikenakan dan menjalankan segala kuasa yang diberikan
kepada Pengawal.

(4) Pengawal dan Timbalan Pengawal boleh melaksanakan
segala kewajipan yang dikenakan dan menjalankan segala kuasa
yang diberikan kepada Penolong Pengawal.

(5) Pengawal atau Timbalan Pengawal boleh secara bertulis
mewakilkan semua atau mana-mana kuasa, kewajipan atau fungsinya
di bawah Bahagian ini kepada mana-mana Penolong Pengawal.

**Kuasa penyiasatan**

**111.** (1) Jika Penolong Pengawal mempunyai alasan yang
munasabah untuk mengesyaki bahawa apa-apa kesalahan sedang
atau akan dilakukan di bawah Akta ini, Penolong Pengawal boleh
menjalankan apa-apa penyiasatan yang difikirkannya suai manfaat
bagi pentadbiran wajar Akta ini.

(2) Mana-mana Penolong Pengawal yang menyiasat apa-apa
pelakuan kesalahan di bawah Akta ini boleh menjalankan semua
atau mana-mana kuasa berhubung dengan penyiasatan polis dalam
kes boleh tangkap yang diperuntukkan oleh Kanun Tatacara
Jenayah [Akta 593].


-----

108 _Rang Undang-Undang_

**Aduan kepada Penolong Pengawal**

**112.** (1) Penolong Pengawal boleh, apabila mendapat aduan
daripada seseorang, menjalankan penyiasatan terhadap
mana-mana orang yang telah atau sedang melakukan apa-apa
kesalahan di bawah Akta ini.

(2) Aduan yang dibuat di bawah subseksyen (1) hendaklah
menyatakan orang yang terhadapnya aduan itu dibuat atau premis
tempat kesalahan yang dikatakan itu dilakukan dan butiran mengenai
kesalahan yang dikatakan di bawah Akta ini.

(3) Jika aduan yang dibuat di bawah subseksyen (1) berhubung
dengan suatu cap dagangan yang tidak serupa dengan cap dagangan
berdaftar, mana-mana tuan punya berdaftar atau pemegang lesen
hendaklah mendapatkan pengesahan Pendaftar mengikut bentuk
yang ditentukan oleh Pendaftar bersama dengan pembayaran fi
yang ditetapkan untuk dikemukakan kepada Penolong Pengawal.

(4) Pengesahan Pendaftar di bawah subseksyen (3), hendaklah
menjadi keterangan _prima facie dalam mana-mana prosiding_
di hadapan mana-mana mahkamah undang-undang.

Bab 2

_Kuasa mengumpul maklumat_

**Kuasa Penolong Pengawal untuk menghendaki pemberian**
**maklumat**

**113.** (1) Seksyen ini terpakai jika Penolong Pengawal dalam
menjalankan penyiasatan di bawah Bahagian ini mempunyai sebab
untuk mempercayai bahawa mana-mana orang—

_(a)_ mempunyai apa-apa maklumat atau apa-apa dokumen

yang berkaitan dengan pelaksanaan kuasa dan fungsi
Penolong Pengawal di bawah Akta ini; atau

_(b)_ berupaya memberikan apa-apa keterangan yang Penolong

Pengawal mempunyai sebab untuk mempercayai adalah
berkaitan dengan pelaksanaan kuasa dan fungsi Penolong
Pengawal di bawah Akta ini.


-----

_Cap Dagangan_ 109

(2) Walau apa pun peruntukan mana-mana undang-undang
bertulis lain, Penolong Pengawal, dengan notis bertulis, boleh
mengarahkan mana-mana orang—

_(a)_ supaya memberi Penolong Pengawal, dalam tempoh dan

mengikut cara dan bentuk yang dinyatakan dalam notis
itu, apa-apa maklumat atau dokumen yang disebut dalam
subseksyen (1);

_(b)_ supaya mengemukakan kepada Penolong Pengawal, dalam

tempoh dan mengikut cara yang dinyatakan dalam notis
itu, apa-apa maklumat atau dokumen yang disebut dalam
subseksyen (1), sama ada dalam bentuk fizikal atau
elektronik;

_(c)_ supaya membuat salinan, atau cabutan daripada, apa-apa

dokumen yang disebut dalam subseksyen (1) dan supaya
mengemukakan salinan atau cabutan dokumen itu kepada
Penolong Pengawal dalam tempoh dan mengikut cara
yang dinyatakan dalam notis itu;

_(d)_ jika orang itu seorang individu, supaya hadir di hadapan

Penolong Pengawal pada masa dan di tempat yang
dinyatakan dalam notis itu untuk memberikan apa-apa
maklumat, sama ada secara lisan atau bertulis, dan untuk
mengemukakan apa-apa dokumen yang disebut dalam
subseksyen (1), sama ada dalam bentuk fizikal atau
elektronik;

_(e)_ jika orang itu suatu pertubuhan perbadanan atau badan

awam, supaya menyebabkan pegawai yang berkaitan dan
berkelayakan bagi pertubuhan atau badan itu untuk hadir
di hadapan Penolong Pengawal pada masa dan di tempat
yang dinyatakan dalam notis itu untuk memberikan
apa-apa maklumat, sama ada secara lisan atau bertulis,
dan untuk mengemukakan apa-apa dokumen yang disebut
dalam subseksyen (1), sama ada dalam bentuk fizikal
atau elektronik;

_(f)_ jika orang itu suatu perkongsian, supaya menyebabkan

individu yang merupakan seorang pekongsi dalam
perkongsian itu atau pekerja perkongsian itu untuk hadir
di hadapan Penolong Pengawal pada masa dan di tempat
yang dinyatakan dalam notis itu untuk memberikan


-----

110 _Rang Undang-Undang_

apa-apa maklumat, sama ada secara lisan atau bertulis,
dan untuk mengemukakan apa-apa dokumen yang disebut
dalam subseksyen (1), sama ada dalam bentuk fizikal
atau elektronik; atau

_(g)_ supaya membuat suatu pernyataan kepada Penolong

Pengawal dengan memberikan suatu penjelasan mengenai
apa-apa maklumat atau dokumen yang disebut dalam
subseksyen (1) dalam tempoh dan mengikut cara dan
bentuk yang dinyatakan dalam notis itu.

(3) Jika Penolong Pengawal mengarahkan mana-mana
orang supaya mengemukakan apa-apa dokumen di bawah
subseksyen (2) dan dokumen itu tiada dalam jagaan orang itu,
orang itu hendaklah—

_(a)_ menyatakan, sepanjang pengetahuan dan kepercayaannya,

di mana dokumen itu boleh dijumpai; dan

_(b)_ mengenal pasti, sepanjang pengetahuan dan kepercayaannya,

orang yang terakhir mempunyai jagaan ke atas dokumen
itu dan menyatakan, sepanjang pengetahuan dan
kepercayaannya, di mana orang terakhir yang disebut
itu boleh dijumpai.

(4) Mana-mana orang yang diarahkan supaya memberikan
maklumat di bawah subseksyen (2) atau (3) hendaklah memastikan
bahawa maklumat yang diberikan itu adalah benar, tepat dan
lengkap dan orang itu hendaklah memberikan representasi yang
nyata yang bermaksud sedemikian, termasuk suatu perisytiharan
bahawa dia tidak menyedari mengenai apa-apa maklumat lain
yang akan menjadikan maklumat yang diberikan itu tidak benar
atau mengelirukan.

(5) Mana-mana orang yang enggan atau tidak mematuhi
arahan yang dibuat oleh Penolong Pengawal di bawah seksyen
ini melakukan suatu kesalahan dan boleh, apabila disabitkan,
didenda tidak melebihi lima puluh ribu ringgit.

**Penolong Pengawal boleh memegang simpan dokumen**

**114.** (1) Penolong Pengawal boleh mengambil dan memegang
simpan selama apa-apa tempoh yang difikirkannya perlu, milikan
mana-mana dokumen yang diperoleh di bawah Bahagian ini.


-----

_Cap Dagangan_ 111

(2) Orang yang memberikan dokumen itu berhak untuk
dibekalkan, dengan secepat yang dapat dilaksanakan, suatu salinan
yang diperakui sah oleh Penolong Pengawal sebagai suatu salinan
benar dokumen itu.

(3) Walau apa pun peruntukan mana-mana undang-undang
bertulis yang lain, salinan yang diperakui sah bagi dokumen itu
boleh diterima sebagai keterangan seolah-olah salinan itu ialah
dokumen asal.

(4) Jika Penolong Pengawal berpuas hati bahawa dokumen
itu tidak lagi perlu dipegang simpan, Penolong Pengawal boleh
mengembalikan dokumen itu kepada orang yang memberikan
dokumen itu, dengan secepat yang dapat dilaksanakan.

**Kerahsiaan**

**115.** (1) Mana-mana orang yang menzahirkan atau menggunakan
apa-apa maklumat atau dokumen rahsia berkenaan dengan suatu
perusahaan tertentu atau hal ehwal seseorang individu yang diperoleh
menurut kuasa mana-mana peruntukan Akta ini melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit.

(2) Tiada apa-apa jua dalam subseksyen (1) boleh berkuat
kuasa untuk menghalang penzahiran maklumat jika—

_(a)_ penzahiran itu dibuat dengan persetujuan orang yang

daripadanya maklumat atau dokumen itu diperoleh;

_(b)_ penzahiran itu dibuat dalam hal keadaan maklumat yang

diberikan itu dirangka dengan cara yang sebegitu rupa
sehingga sumber maklumat itu tidak dapat dipastikan;

_(c)_ maklumat itu telah sedia ada dalam domain awam;

_(d)_ penzahiran itu dibuat bagi memudahkan pelaksanaan

fungsi atau kuasa Pengawal, Timbalan Pengawal atau
Penolong Pengawal;

_(e)_ penzahiran itu dibuat secara munasabah semasa apa-apa

prosiding di bawah Akta ini dengan syarat bahawa
penzahiran itu tidak dibuat berlawanan dengan apa-apa


-----

112 _Rang Undang-Undang_

arahan Pengawal, Timbalan Pengawal atau Penolong
Pengawal yang di hadapannya prosiding itu berjalan; atau

_(f)_ penzahiran itu dibuat berkaitan dengan penyiasatan terhadap

suatu kesalahan di bawah Akta ini.

(3) Bagi maksud seksyen ini, “maklumat rahsia” ertinya maklumat
perdagangan, perniagaan atau perindustrian yang dipunyai oleh
mana-mana orang, yang mempunyai nilai ekonomi dan secara
amnya tidak tersedia kepada atau diketahui oleh orang lain.

**Komunikasi terlindung**

**116.** (1) Tiada seorang pun boleh dikehendaki, di bawah
mana-mana peruntukan Bahagian ini, supaya memberikan atau
menzahirkan apa-apa komunikasi antara seorang penasihat
undang-undang profesional dengan pelanggannya yang dilindungi
daripada penzahiran mengikut seksyen 126 Akta Keterangan 1950

[Akta 56].

(2) Pengawal boleh menghendaki seseorang peguam bela dan
peguam cara untuk mengemukakan apa-apa dokumen di bawah
seksyen 114.

(3) Jika dokumen yang dikehendaki di bawah subseksyen (2)
mengandungi komunikasi terlindung, yang dibuat oleh atau bagi
pihak atau kepada peguam bela dan peguam cara itu atas sifatnya
sebagai seorang peguam bela dan peguam cara—

_(a)_ peguam bela dan peguam cara itu hendaklah berhak untuk

enggan mematuhi kehendak itu; atau

_(b)_ orang yang kepadanya atau olehnya atau bagi pihaknya

komunikasi terlindung itu dibuat atau, jika orang itu ialah
pertubuhan perbadanan yang di bawah penerimaan atau
sedang digulung, penerima atau pelikuidasi, mengikut
mana-mana yang berkenaan, boleh bersetuju bahawa
peguam bela dan peguam cara itu hendaklah mematuhi
kehendak itu.


-----

_Cap Dagangan_ 113

(4) Walau apa pun perenggan (3)(b), jika peguam bela dan
peguam cara itu enggan untuk mematuhi kehendak itu, peguam
bela dan peguam cara itu hendaklah dengan segera memberi
Pengawal secara bertulis nama dan alamat orang yang kepadanya
atau olehnya atau bagi pihaknya komunikasi terlindung itu dibuat.

**Memberikan maklumat, keterangan atau dokumen palsu atau**
**yang mengelirukan**

**117.** Seseorang yang tidak menzahirkan atau meninggalkan untuk
memberikan apa-apa maklumat, keterangan atau dokumen yang
berkaitan, atau memberikan apa-apa maklumat, keterangan atau
dokumen yang diketahuinya atau dia ada sebab untuk mempercayai
adalah palsu atau mengelirukan, dalam penjalanan penyiasatan
oleh Penolong Pengawal, melakukan suatu kesalahan dan boleh,
apabila disabitkan, didenda tidak melebihi satu ratus ribu ringgit.

**Pemusnahan, penyembunyian, pencacatan dan pengubahan**
**rekod**

**118.** Seseorang yang—

_(a)_ memusnahkan, menyembunyikan, mencacatkan atau

mengubah; atau

_(b)_ menghantar atau cuba untuk menghantar atau berkomplot

dengan mana-mana orang lain untuk mengalihkan dari
premisnya atau menghantar ke luar Malaysia,

apa-apa barang-barang, dokumen, bahan, artikel atau benda yang
disimpan atau disenggarakan dengan niat untuk memfraud Penolong
Pengawal atau untuk menghalang, melengahkan atau menggalang
penjalanan suatu penyiasatan atau penjalanan mana-mana kuasa
Penolong Pengawal di bawah Akta ini melakukan suatu kesalahan
dan boleh, apabila disabitkan, didenda tidak melebihi satu ratus
ribu ringgit.


-----

114 _Rang Undang-Undang_

Bab 3

_Kuasa penangkapan, penggeledahan, penyitaan dsb._

**Kuasa menangkap**

**119.** (1) Mana-mana Penolong Pengawal boleh menangkap tanpa
waran mana-mana orang yang dipercayainya dengan munasabah
telah melakukan atau cuba untuk melakukan suatu kesalahan
di bawah seksyen 99 hingga 102 Akta ini.

(2) Mana-mana Penolong Pengawal yang membuat tangkapan
di bawah subseksyen (1) hendaklah tanpa kelengahan yang tidak
perlu, membawa orang yang ditangkap itu ke balai polis yang
paling hampir, dan selepas itu orang itu hendaklah diperlakukan
sebagaimana yang diperuntukkan oleh undang-undang yang
berhubungan dengan tatacara jenayah yang sedang berkuat kuasa.

**Kuasa untuk memasuki premis, memeriksa dan menyita**
**barang-barang, dsb.**

**120.** (1) Mana-mana Penolong Pengawal boleh, pada bila-bila
masa yang munasabah, menjalankan kuasa yang berikut:

_(a)_ dia boleh, bagi maksud menentukan sama ada apa-apa

kesalahan di bawah Akta ini telah dilakukan, memeriksa
apa-apa barang-barang, dokumen, bahan, artikel atau
benda dan memasuki mana-mana premis selain premis
yang digunakan sebagai tempat kediaman sahaja;

_(b)_ jika dia ada sebab yang munasabah untuk mengesyaki

bahawa suatu kesalahan di bawah Akta ini telah
dilakukan, dia boleh menyita dan menahan apa-apa
barang-barang, dokumen, bahan, artikel atau benda bagi
maksud menentukan, dengan cara menguji atau dengan
cara lain, sama ada kesalahan itu telah dilakukan;

_(c)_ dia boleh menyita dan menahan apa-apa barang-barang,

dokumen, bahan, artikel atau benda yang dia ada sebab
untuk mempercayai mungkin dikehendaki sebagai
keterangan dalam apa-apa prosiding bagi suatu kesalahan
di bawah Akta ini; dan


-----

_Cap Dagangan_ 115

_(d)_ dia boleh, bagi maksud menjalankan kuasanya di bawah

subseksyen ini, menyita barang-barang, dokumen,
bahan, artikel atau benda, tetapi hanya jika dan setakat
yang semunasabahnya perlu untuk memastikan bahawa
peruntukan Akta ini dan peruntukan mana-mana perintah
yang dibuat di bawah Akta ini dituruti dengan sewajarnya,
menghendaki mana-mana orang yang mempunyai kuasa
untuk berbuat demikian supaya memecah buka apa-apa
bekas atau membuka apa-apa mesin penjualan dan, jika
orang itu tidak mematuhi kehendak itu, dia sendiri boleh
berbuat demikian.

(2) Seseorang Penolong Pengawal yang menyita apa-apa
barang-barang, dokumen, bahan, artikel atau benda dalam menjalankan
kuasanya di bawah seksyen ini hendaklah memberitahu orang
yang daripadanya barang-barang, dokumen, bahan, artikel atau
benda itu disita dan, dalam hal barang-barang, dokumen, bahan,
artikel atau benda yang disita daripada mesin penjualan, orang
yang nama dan alamatnya dinyatakan pada mesin itu sebagai tuan
punyanya atau, jika tiada nama dan alamat dinyatakan sedemikian,
penduduk premis tempat mesin itu berada atau penduduk premis
yang padanya mesin itu dilekatkan.

(3) Jika barang-barang, dokumen, bahan, artikel atau benda
yang disita oleh Penolong Pengawal pada menjalankan kuasanya
di bawah seksyen ini adalah disebabkan oleh jenis, saiz atau
amaunnya tidak praktik untuk dipindahkan dari tempat barang-barang,
dokumen, bahan, artikel atau benda itu dijumpai, dia boleh dengan
apa-apa cara mengelak barang-barang atau dokumen itu di dalam
premis atau bekas yang di dalamnya barang-barang, dokumen,
bahan, artikel atau benda itu dijumpai dan menjadi suatu kesalahan
bagi mana-mana orang tanpa kuasa yang sah untuk memecahkan,
mengganggu atau merosakkan lak itu atau untuk memindahkan
barang-barang, dokumen, bahan, artikel atau benda itu atau untuk
cuba berbuat demikian.

**Majistret boleh mengeluarkan waran geledah**

**121.** (1) Apabila ternyata pada seseorang Majistret, berdasarkan
maklumat bertulis dengan bersumpah dan selepas apa-apa siasatan
yang difikirkannya perlu, bahawa terdapat alasan yang munasabah
untuk mempercayai bahawa mana-mana orang telah melakukan atau
sedang melakukan suatu kesalahan di bawah Akta ini, sehingga


-----

116 _Rang Undang-Undang_

apa-apa keterangan atau benda yang perlu dalam pelaksanaan suatu
penyiasatan bagi apa-apa kesalahan mungkin ditemui di dalam
mana-mana premis, Majistret itu boleh mengeluarkan suatu waran
yang memberikan kuasa kepada mana-mana Penolong Pengawal
yang dinamakan di dalam waran untuk memasuki premis itu pada
bila-bila masa, dengan atau tanpa bantuan, dan jika perlu dengan
menggunakan kekerasan untuk menggeledah dan menyita apa-apa
keterangan atau benda itu.

(2) Seseorang Penolong Pengawal yang memasuki mana-mana
premis di bawah seksyen ini boleh membawa bersama-samanya
mana-mana orang lain dan apa-apa kelengkapan yang ternyata
padanya perlu dan apabila meninggalkan mana-mana premis yang
telah dimasukinya menurut kuasa waran di bawah subseksyen
yang terdahulu dia hendaklah, jika premis itu tidak diduduki atau
penduduknya tidak ada buat sementara waktu, meninggalkan premis
itu dalam keadaan yang betul-betul selamat daripada penceroboh
sebagaimana keadaan premis itu didapati olehnya.

(3) Tanpa menjejaskan keluasan subseksyen (1), waran yang
dikeluarkan oleh Majistret boleh memberikan kuasa penggeledahan
dan penyitaan apa-apa barang-barang, dokumen, bahan, artikel
atau benda yang mengandungi atau dengan munasabahnya disyaki
mengandungi maklumat tentang apa-apa kesalahan yang disyaki
telah dilakukan atau selainnya perlu untuk melaksanakan suatu
penyiasatan bagi apa-apa kesalahan.

(4) Penolong Pengawal yang menjalankan penggeledahan
di bawah subseksyen (1) boleh, bagi maksud menyiasat kesalahan
itu, memeriksa mana-mana orang yang berada di dalam atau
di premis itu.

(5) Penolong Pengawal yang membuat pemeriksaan ke atas
seseorang di bawah subseksyen (4) boleh menyita, atau mengambil
milikan, dan menyimpan dalam jagaan selamat semua benda
selain pakaian yang perlu yang dijumpai pada orang itu, dan
apa-apa benda lain, yang berkenaan dengannya terdapat sebab
untuk mempercayai bahawa benda itu merupakan peralatan atau
keterangan mengenai kesalahan itu, dan benda itu boleh ditahan
sehingga mahkamah mengeluarkan perintah pelupusan terhadapnya.

(6) Jika, oleh sebab jenis, saiz atau amaunnya, adalah tidak
praktik untuk memindahkan apa-apa barang-barang, dokumen,
bahan, artikel atau benda yang disita di bawah seksyen ini,


-----

_Cap Dagangan_ 117

Penolong Pengawal yang menyita itu hendaklah dengan apa-apa
cara mengelak premis atau bekas yang di dalamnya dijumpai
barang-barang, dokumen, bahan, artikel atau benda itu.

(7) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen
(6) atau memindahkan apa-apa barang-barang, dokumen, bahan,
artikel atau benda yang dilak atau cuba untuk berbuat demikian
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit.

**Penggeledahan boleh dilakukan tanpa waran**

**122.** Jika Penolong Pengawal berpuas hati atas maklumat yang
diterima bahawa dia mempunyai sebab yang munasabah untuk
mempercayai bahawa oleh sebab kelengahan dalam mendapatkan
waran geledah di bawah seksyen 121 penyiasatan akan terjejas
atau keterangan mengenai pelakuan pelanggaran atau kesalahan
mungkin diganggu, dipindahkan, dirosakkan atau dimusnahkan,
Penolong Pengawal boleh memasuki premis dan menjalankan
di dalam, pada dan berkenaan dengan premis itu semua kuasa
yang disebut dalam seksyen 121 dengan cara yang sepenuhnya dan
secukupnya seolah-olah dia diberi kuasa untuk berbuat demikian
oleh suatu waran yang dikeluarkan di bawah seksyen itu.

**Akses kepada maklumat berekod atau data berkomputer, dsb.**

**123.** (1) Mana-mana Penolong Pengawal yang menjalankan
kuasanya di bawah seksyen 120, 121 dan 122 hendaklah diberi
akses kepada apa-apa maklumat berekod atau data berkomputer
atau berdigital, sama ada yang disimpan dalam suatu komputer
atau selainnya.

(2) Sebagai tambahan, Penolong Pengawal dalam menjalankan
kuasanya di bawah seksyen 120, 121 dan 122—

_(a)_ boleh memeriksa dan meneliti pengendalian apa-apa

komputer dan apa-apa radas atau bahan yang dia ada
sebab munasabah untuk mengesyaki sedang atau telah
digunakan berkaitan dengan maklumat atau data itu; dan


-----

118 _Rang Undang-Undang_

_(b)_ boleh menghendaki—

(i) orang yang, olehnya atau bagi pihaknya, pegawai itu

ada sebab munasabah untuk mengesyaki, komputer
itu sedang atau telah digunakan berkaitan dengan
maklumat atau data itu; atau

(ii) orang yang bertanggungjawab, atau yang selainnya

terlibat dengan, pengendalian komputer, radas atau
bahan itu berkaitan dengan maklumat atau data,

untuk memberinya apa-apa bantuan yang munasabah sebagaimana
yang dikehendaki olehnya bagi maksud seksyen ini.

(3) Penolong Pengawal boleh membuat salinan atau mengambil
cabutan maklumat berekod, data berkomputer atau berdigital itu
jika difikirkannya perlu.

(4) Bagi maksud seksyen ini, “akses” termasuk diberi kata
laluan yang perlu, kod penyulitan, kod penyahsulitan, perisian atau
perkakasan yang perlu atau apa-apa cara lain yang dikehendaki
untuk membolehkan pemahaman maklumat berekod dan data
berkomputer atau berdigital itu.

**Pemberian maklumat**

**124.** (1) Mana-mana orang yang—

_(a)_ mengetahui atau mempunyai sebab untuk mengesyaki

bahawa seorang Penolong Pengawal sedang bertindak,
atau bercadang untuk bertindak, berkaitan dengan suatu
penyiasatan yang sedang, atau akan, dijalankan di bawah
atau bagi maksud Akta ini dan menzahirkan kepada
mana-mana orang lain maklumat atau apa-apa perkara
lain yang mungkin akan menjejaskan penyiasatan itu
atau penyiasatan yang dicadangkan itu; atau

_(b)_ mengetahui atau mempunyai sebab untuk mengesyaki

bahawa suatu penzahiran telah dibuat kepada seorang
Penolong Pengawal dan menzahirkan kepada mana-mana
orang lain maklumat atau apa-apa perkara lain yang
mungkin akan menjejaskan apa-apa penyiasatan yang


-----

_Cap Dagangan_ 119

mungkin dijalankan berikutan dengan penzahiran itu,
melakukan suatu kesalahan dan boleh, apabila disabitkan,
didenda tidak melebihi satu ratus ribu ringgit.

(2) Tiada apa-apa jua dalam subseksyen (1) menjadikannya
suatu kesalahan jika seseorang peguam bela dan peguam cara atau
pekerjanya menzahirkan apa-apa maklumat atau perkara lain—

_(a)_ kepada pelanggannya atau wakil pelanggannya berkaitan

dengan pemberian nasihat kepada pelanggan itu dalam
perjalanan dan bagi maksud khidmat profesional peguam
bela dan peguam cara itu; atau

_(b)_ kepada mana-mana orang yang menjangkakan, atau

berkaitan dengan dan bagi maksud, apa-apa prosiding
undang-undang.

(3) Subseksyen (2) tidaklah terpakai berhubung dengan apa-apa
maklumat atau perkara lain yang dizahirkan dengan tujuan untuk
melaksanakan apa-apa maksud yang menyalahi undang-undang.

(4) Dalam apa-apa prosiding terhadap seseorang bagi suatu
kesalahan di bawah seksyen ini, hendaklah menjadi pembelaan
jika orang itu membuktikan bahawa—

_(a)_ dia tidak mengetahui atau mengesyaki bahawa penzahiran

yang dibuat di bawah perenggan (1)(b) berkemungkinan
menjejaskan penyiasatan itu; atau

_(b)_ dia mempunyai kuasa sah atau alasan yang munasabah

untuk membuat penzahiran itu.

(5) Seseorang Penolong Pengawal atau mana-mana orang lain
tidak melakukan suatu kesalahan di bawah seksyen ini berkenaan
dengan apa-apa jua perkara yang telah dibuat olehnya dalam
perjalanan tindakan yang berkaitan dengan penguatkuasaan, atau
penguatkuasaan yang dicadangkan, bagi Akta ini.

**Waran boleh diterima walaupun cacat**

**125.** Sesuatu waran geledah yang dikeluarkan di bawah Akta ini
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan bagi
waran itu dan apa-apa barang-barang, dokumen, bahan, artikel
atau benda yang disita di bawah waran itu boleh diterima sebagai
keterangan dalam mana-mana prosiding di bawah Akta ini


-----

120 _Rang Undang-Undang_

**Senarai benda yang disita**

**126.** (1) Kecuali sebagaimana yang diperuntukkan dalam subseksyen
(2), jika apa-apa barang-barang, dokumen, bahan, artikel atau
benda disita di bawah Bahagian ini, Penolong Pengawal yang
melakukan penyitaan itu hendaklah dengan secepat yang dapat
dilaksanakan menyediakan senarai benda yang disita itu dan dengan
segera menyerahkan suatu salinan senarai itu yang ditandatangani
olehnya kepada penghuni premis yang digeledah itu, atau kepada
ejen atau pekhidmatnya, di premis itu.

(2) Jika premis itu tidak berpenghuni, Penolong Pengawal
yang melakukan penyitaan itu hendaklah di mana-mana mungkin
menampalkan senarai benda yang disita itu di tempat yang mudah
dilihat di premis itu.

**Pelucuthakan barang-barang, dsb.**

**127.** (1) Semua barang-barang, dokumen, bahan, artikel atau
benda yang disita pada menjalankan apa-apa kuasa yang diberikan
di bawah Akta ini boleh dilucuthakkan.

(2) Suatu perintah bagi melucuthakkan atau melepaskan apa-apa
barang-barang, dokumen, bahan, artikel atau benda yang disita
dalam menjalankan apa-apa kuasa yang diberikan di bawah
Akta ini hendaklah dibuat oleh mahkamah yang di hadapannya
pendakwaan berkenaan dengannya telah dijalankan dan suatu
perintah bagi melucuthakkan barang-barang, dokumen, bahan,
artikel atau benda itu hendaklah dibuat jika dibuktikan dengan
memuaskan hati mahkamah bahawa suatu kesalahan di bawah Akta
ini telah dilakukan dan bahawa barang-barang, dokumen, bahan,
artikel atau benda itu ialah hal perkara atau telah digunakan dalam
melakukan kesalahan itu, walaupun tiada orang telah disabitkan
atas kesalahan itu.

(3) Jika tiada pendakwaan berkenaan dengan mana-mana
barang-barang, dokumen, bahan, artikel atau benda yang disita
pada menjalankan apa-apa kuasa yang diberikan di bawah Akta ini,
barang-barang itu hendaklah dikira dan disifatkan dilucuthakkan
apabila habis tempoh satu bulan kalendar dari tarikh ia disita
melainkan jika suatu tuntutan mengenainya dibuat sebelum tarikh
itu mengikut cara yang dinyatakan kemudian daripada ini.


-----

_Cap Dagangan_ 121

(4) Mana-mana orang yang menegaskan bahawa dia ialah
pemunya barang-barang, dokumen, bahan, artikel atau bahan itu
dan bahawa ia tidak boleh dilucuthakkan boleh dengan sendirinya
atau melalui ejennya yang diberi kuasa secara bertulis memberikan
notis bertulis kepada Penolong Pengawal bahawa dia menuntut
barang-barang, dokumen, bahan, artikel atau benda itu.

(5) Apabila diterima notis itu Penolong Pengawal hendaklah
merujukkan tuntutan itu kepada Pengawal yang boleh mengarahkan
supaya barang-barang, dokumen, bahan, artikel atau bahan itu
dilepaskan atau dilucuthakkan atau boleh mengarahkan Penolong
Pengawal supaya merujukkan perkara itu kepada mahkamah untuk
keputusan.

(6) Mahkamah yang kepadanya perkara itu dirujukkan hendaklah
mengeluarkan suatu saman yang menghendaki orang yang menegaskan
bahawa dia ialah pemunya barang-barang, dokumen, bahan,
artikel atau benda itu dan orang yang daripadanya barang-barang,
dokumen, bahan, artikel atau bahan itu telah disita supaya hadir
di hadapannya dan apabila dia hadir atau tidak hadir, selepas
dibuktikan bahawa saman itu telah disampaikan dengan sewajarnya,
mahkamah hendaklah meneruskan pemeriksaan perkara itu dan
apabila dibuktikan bahawa suatu kesalahan di bawah Akta ini telah
dilakukan dan bahawa barang-barang, dokumen, bahan, artikel atau
benda itu ialah hal perkara kesalahan itu atau telah digunakan
dalam melakukan kesalahan itu hendaklah memerintahkan supaya
barang-barang itu dilucuthakkan atau boleh, jika tidak dibuktikan
sedemikian, memerintahkan supaya barang-barang itu dilepaskan.

(7) Semua benda yang dilucuthakkan atau disifatkan dilucuthakkan
hendaklah diserahkan kepada Penolong Pengawal dan hendaklah
dilupuskan mengikut arahan Pengawal.

**Pelepasan benda yang disita**

**128.** (1) Jika apa-apa barang-barang, dokumen, bahan, artikel
atau benda telah disita di bawah Akta ini, Penolong Pengawal
yang melakukan penyitaan itu boleh melepaskan barang-barang,
dokumen, bahan, artikel atau benda itu kepada orang yang ditentukan
olehnya sebagai berhak secara sah kepadanya, jika dia berpuas
hati bahawa barang-barang, dokumen, bahan, artikel atau benda
itu tidak dikehendaki selainnya bagi maksud apa-apa prosiding
di bawah Akta ini, atau bagi maksud apa-apa pendakwaan


-----

122 _Rang Undang-Undang_

di bawah mana-mana undang-undang bertulis yang lain, dan
sekiranya sedemikian Penolong Pengawal yang melakukan penyitaan
itu, Kerajaan Persekutuan, Pengawal atau mana-mana orang yang
bertindak bagi pihak Kerajaan Persekutuan atau Pengawal tidak
boleh dikenakan apa-apa prosiding oleh mana-mana orang jika
penyitaan dan pelepasan barang-barang, dokumen, bahan, artikel
atau benda itu telah dibuat dengan suci hati.

(2) Suatu rekod bertulis hendaklah dibuat oleh Penolong
Pengawal yang melakukan pelepasan itu bagi apa-apa perkara
di bawah subseksyen (1) dengan menyatakan secara terperinci
hal keadaan, dan sebab bagi, pelepasan itu, dan dia hendaklah
menghantar satu salinan rekod itu kepada Pendakwa Raya dalam
masa tujuh hari selepas pelepasannya itu.

**Penyitaan barang-barang mudah musnah**

**129.** Jika apa-apa barang-barang, dokumen, bahan, artikel atau
bahan yang disita pada menjalankan kuasa yang diberikan oleh
Akta ini merupakan barang-barang yang mudah musnah sifatnya
atau jika jagaan barang-barang itu melibatkan perbelanjaan dan
kesusahan yang tidak munasabah, barang-barang itu boleh dijual
oleh Penolong Pengawal pada bila-bila masa dan hasil jualan itu
boleh dipegang untuk mematuhi keputusan apa-apa pendakwaan
atau tuntutan di bawah seksyen ini.

**Tiada kos atau ganti rugi yang berbangkit daripada penyitaan**
**boleh didapatkan balik**

**130.** Tiada seorang pun, dalam apa-apa prosiding di hadapan
mana-mana mahkamah berkenaan dengan apa-apa barang-barang,
dokumen, bahan, artikel atau benda yang disita dalam menjalankan
atau yang berupa sebagai menjalankan mana-mana kuasa yang
diberikan di bawah Akta ini, berhak kepada kos prosiding itu
atau kepada apa-apa ganti rugi atau relief lain melainkan jika
penyitaan itu dibuat tanpa sebab yang munasabah.

**Galangan**

**131.** Mana-mana orang yang—

_(a)_ enggan untuk memberi mana-mana Penolong Pengawal

akses kepada mana-mana premis yang Penolong Pengawal


-----

_Cap Dagangan_ 123

itu berhak kepadanya di bawah Akta ini atau dalam
melaksanakan apa-apa kewajipan yang dikenakan atau
kuasa yang diberikan oleh Akta ini; atau

_(b)_ mengamang, menggalang, menghalang atau melengahkan

mana-mana Penolong Pengawal dalam membuat apa-apa
kemasukan yang Penolong Pengawal itu berhak membuatnya
di bawah Akta ini atau dalam melaksanakan apa-apa
kewajipan yang dikenakan atau kuasa yang diberikan
oleh Akta ini,

melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit.

**Keterangan ejen provokasi boleh diterima**

**132.** (1) Walau apa pun mana-mana rukun undang-undang atau
peruntukan Akta ini atau mana-mana undang-undang bertulis lain
yang berlawanan, tiada ejen provokasi boleh dikira sebagai tidak
boleh dipercayai hanya oleh sebab dia cuba untuk bersubahat
atau telah bersubahat dalam melakukan suatu kesalahan oleh
mana-mana orang di bawah Akta ini jika cubaan untuk bersubahat
atau pensubahatan itu adalah semata-mata bagi maksud mendapatkan
keterangan terhadap orang itu.

(2) Walau apa pun mana-mana rukun undang-undang atau
peruntukan Akta ini atau mana-mana undang-undang bertulis
lain yang berlawanan, apa-apa pernyataan, sama ada lisan atau
bertulis yang dibuat kepada ejen provokasi itu oleh mana-mana
orang yang selepas itu dipertuduh atas suatu kesalahan di bawah
Akta ini boleh diterima sebagai keterangan dalam perbicaraannya.

**Mengambil sampel**

**133.** (1) Jika apa-apa barang-barang, dokumen, bahan, artikel
atau bahan yang menjadi hal perkara suatu kesalahan di bawah
Akta ini terdapat dalam dua atau lebih bungkusan atau bekas
yang sama perihalnya, hendaklah dikira sehingga dibuktikan
sebaliknya bahawa semua bungkusan atau bekas itu mengandungi
barang-barang yang sama jenis, kuantiti dan kualiti.


-----

124 _Rang Undang-Undang_

(2) Jika bungkusan atau bekas mengandungi barang-barang
yang melanggar peruntukan Akta ini atau yang selainnya boleh
disita telah pun disita, adalah mencukupi untuk membuka dan
memeriksa satu peratus atau tidak kurang daripada lima sampel,
mengikut mana-mana yang lebih kurang, daripada kandungan
dalam setiap bungkusan atau bekas yang disita itu.

(3) Mahkamah hendaklah menganggap bahawa lebihan sampel
yang terkandung dalam bungkusan atau bekas itu adalah sama
jenis dengan sampel yang diperiksa.

**Bidang kuasa untuk membicarakan kesalahan**

**134.** Walau apa pun apa-apa yang berlawanan dalam mana-mana
undang-undang bertulis, mahkamah sesyen hendaklah mempunyai
bidang kuasa untuk membicarakan apa-apa kesalahan di bawah
Akta ini dan mengenakan hukuman penuh bagi apa-apa kesalahan
sedemikian.

**Pemulaan pendakwaan**

**135.** Tiada pendakwaan bagi atau berhubung dengan mana-mana
kesalahan di bawah Akta ini boleh dimulakan kecuali oleh atau
dengan keizinan bertulis Pendakwa Raya.

**Pengkompaunan kesalahan**

**136.** (1) Menteri boleh, dengan kelulusan Pendakwa Raya,
membuat peraturan-peraturan yang menetapkan—

_(a)_ apa-apa kesalahan di bawah Akta ini atau mana-mana

peraturan-peraturan yang dibuat di bawah Akta ini sebagai
suatu kesalahan yang boleh dikompaun;

_(b)_ kriteria untuk mengkompuan kesalahan itu; dan

_(c)_ kaedah dan tatacara untuk mengkompaun kesalahan itu.

(2) Pengawal boleh, dengan keizinan secara bertulis oleh
Pendakwa Raya, pada bila-bila masa sebelum sesuatu pertuduhan
dimulakan, mengkompaun mana-mana kesalahan yang ditetapkan


-----

_Cap Dagangan_ 125

sebagai suatu kesalahan yang boleh dikompaun dengan membuat
suatu tawaran bertulis kepada orang yang disyaki dengan munasabah
telah melakukan kesalahan itu untuk mengkompaun kesalahan itu
apabila dibayar Pengawal suatu jumlah wang yang tidak melebihi
lima puluh peratus daripada amaun denda maksimum yang orang itu
boleh dikenakan jika dia disabitkan atas kesalahan itu, dalam apa-apa
masa sebagaimana yang dinyatakan dalam tawaran bertulis itu.

(3) Suatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu, atau apa-apa tempoh lanjutan
sebagaimana yang diberikan oleh Pengawal, pendakwaan bagi
kesalahan itu boleh dimulakan pada bila-bila masa selepas itu
terhadap orang yang kepadanya tawaran itu dibuat.

(4) Jika suatu kesalahan telah dikompaun di bawah subseksyen
(2), tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran untuk mengkompaun
itu dibuat, dan Pengawal boleh melucuthakkan atau memulangkan
apa-apa barang-barang, dokumen, bahan, artikel atau benda yang
disita berkenaan dengan kesalahan itu, tertakluk kepada apa-apa
terma sebagaimana yang difikirkan patut oleh Pengawal.

(5) Semua jumlah wang yang diterima oleh Pengawal di bawah
seksyen ini hendaklah dibayar ke dalam dan menjadi sebahagian
daripada Kumpulan Wang Disatukan Persekutuan.

**Prinsipal bertanggungjawab bagi perbuatan pekhidmat atau**
**ejen**

**137.** Jika pekhidmat atau ejen seseorang melakukan suatu
kesalahan atau membuat apa-apa atau meninggalkan daripada
melakukan apa-apa perbuatan (yang jika dibuat atau ditinggalkan
oleh orang itu akan menjadi suatu kesalahan di bawah Akta
ini), orang itu hendaklah, walaupun orang itu tiada pengetahuan
mengenai kesalahan itu, disifatkan melakukan kesalahan itu dan
boleh dihukum bagi kesalahan itu melainkan jika dia membuktikan
bahawa—

_(a)_ perbuatan atau peninggalan yang diadukan itu bukan

dalam skop biasa pekerjaan pekhidmat atau agensi ejen
itu; atau


-----

126 _Rang Undang-Undang_

_(b)_ perbuatan atau peninggalan yang diadukan itu telah

dilakukan atau ditinggalkan tanpa dipersetujui atau
dibiarkan olehnya dan bahawa dia telah menjalankan
segala usaha wajar untuk mengelakkan pembuatan atau
peninggalan itu sebagaimana yang sepatutnya dilakukannya
dengan mengambil kira segala hal keadaan kes itu.

**Kesalahan oleh pertubuhan perbadanan**

**138.** (1) Jika sesuatu pertubuhan perbadanan melakukan suatu
kesalahan di bawah Akta ini, mana-mana orang yang pada masa
pelakuan kesalahan itu ialah seorang pengarah, ketua pegawai
eksekutif, ketua pegawai operasi, pengurus, setiausaha atau
pegawai lain yang seumpamanya bagi pertubuhan perbadanan
itu atau yang berupa bertindak atas mana-mana sifat sedemikian
atau yang mengikut apa-apa cara atau sehingga apa-apa takat
bertanggungjawab bagi pengurusan apa-apa hal ehwal pertubuhan
perbadanan itu atau yang membantu dalam pengurusan sedemikian—

_(a)_ boleh dipertuduh secara berasingan atau bersesama dalam

prosiding yang sama bersekali dengan pertubuhan
perbadanan itu; dan

_(b)_ jika pertubuhan perbadanan itu didapati bersalah melakukan

kesalahan itu, hendaklah disifatkan bersalah melakukan
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa

pengetahuan, persetujuan atau pembiarannya; dan

(ii) bahawa dia telah mengambil segala langkah

berjaga-jaga yang munasabah dan telah menjalankan
segala usaha yang wajar untuk mengelakkan
pelakuan kesalahan itu.

(2) Jika mana-mana orang di bawah Akta ini boleh dikenakan
apa-apa hukuman atau penalti bagi perbuatan, peninggalan,
pengabaian atau keingkarannya, dia boleh dikenakan hukuman
atau penalti yang sama bagi tiap-tiap perbuatan, peninggalan,


-----

_Cap Dagangan_ 127

pengabaian atau keingkaran mana-mana pekerja atau ejennya,
atau pekerja ejen itu, jika perbuatan, peninggalan, pengabaian
atau keingkaran itu telah dilakukan—

_(a)_ oleh pekerja orang itu dalam masa penggajiannya;

_(b)_ oleh ejen itu semasa bertindak bagi pihak orang itu; atau

_(c)_ oleh pekerja ejen itu dalam masa penggajian pekerja itu

dengan ejen itu atau selainnya bagi pihak ejen yang
bertindak bagi pihak orang itu.

**Perlindungan Pengawal, Timbalan Pengawal, Penolong Pengawal**
**atau mana-mana orang lain**

**139.** Tiada tindakan atau pendakwaan boleh dibawa, dimulakan
atau dikekalkan dalam mana-mana mahkamah terhadap—

_(a)_ Pengawal, Timbalan Pengawal, Penolong Pengawal

atau mana-mana orang lain berkenaan dengan apa-apa
perbuatan yang diperintahkan atau yang dilakukan bagi
maksud melaksanakan Akta ini; dan

_(b)_ mana-mana orang lain berkenaan dengan apa-apa perbuatan

yang dilakukan atau berupa sebagai dilakukan olehnya
di bawah perintah, arahan atau suruhan Pengawal jika
perbuatan itu dilakukan dengan suci hati dan kepercayaan
munasabah bahawa ia perlu bagi maksud yang dihasratkan
untuk dicapai dengannya.

Bahagian XVII

PROSIDING UNDANG-UNDANG DI MAHKAMAH,

KOS DAN KETERANGAN

**Penyampaian permohonan kepada Mahkamah dengan Pendaftar**

**140.** (1) Suatu salinan tiap-tiap permohonan kepada Mahkamah,
termasuk rayuan kepada Mahkamah Rayuan atau Mahkamah
Persekutuan, yang berhubungan dengan permohonan bagi pendaftaran
atau cap dagangan berdaftar hendaklah difailkan dengan Pendaftar
oleh pihak-pihak kepada permohonan itu ke Mahkamah mengikut
cara sebagaimana yang ditentukan oleh Pendaftar dalam tempoh
yang ditetapkan, tanpa perlu menamakan Pendaftar sebagai suatu
pihak.


-----

128 _Rang Undang-Undang_

(2) Apabila menerima permohonan di bawah subseksyen (1),
Pendaftar boleh mengubah status permohonan atau pendaftaran cap
dagangan itu sebagaimana yang difikirkan patut oleh Pendaftar,
tertakluk kepada syarat, arahan, petunjuk, perintah atau penghakiman
Mahkamah selanjutnya.

(3) Apa-apa perintah atau penghakiman yang dibuat oleh
Mahkamah apabila selesai permohonan yang difailkan di bawah
subseksyen (1) hendaklah difailkan dengan Pendaftar mengikut
cara sebagaimana yang ditentukan oleh Pendaftar.

(4) Pendaftar, di bawah subseksyen (3), hendaklah mematuhi
dan menguatkuasakan perintah atau penghakiman Mahkamah.

(5) Jika Pendaftar berpendapat bahawa publisiti harus
diberikan dalam menguatkuasakan perintah Mahkamah, dia boleh
menyiarkannya dalam Jurnal Rasmi Harta Intelek.

**Kehadiran Pendaftar dalam prosiding yang melibatkan Pendaftar**

**141.** (1) Dalam mana-mana prosiding undang-undang di hadapan
Mahkamah termasuklah yang melibatkan permohonan bagi—

_(a)_ pembatalan bagi pendaftaran cap dagangan; atau

_(b)_ pengisytiharan ketidaksahan pendaftaran cap dagangan,

Pendaftar hendaklah mempunyai hak untuk hadir dan didengar,
dan hendaklah hadir jika diarahkan oleh Mahkamah.

(2) Melainkan jika selainnya diarahkan oleh Mahkamah, Pendaftar,
sebagai ganti hadir dan didengar, boleh mengemukakan kepada
Mahkamah suatu pernyataan secara bertulis yang ditandatangani
olehnya, memberikan butir-butir prosiding di hadapannya berhubung
dengan perkara yang dipersoalkan itu atau butir-butir alasan
mengenai suatu keputusan yang telah diberi olehnya mengenai
perkara itu atau butir-butir amalan pejabat dalam hal yang serupa,
atau butir-butir apa-apa perkara lain yang difikirkannya patut
berkaitan dengan persoalan itu, dan dalam pengetahuannya sebagai
Pendaftar, yang difikirkannya patut, dan pernyataan itu hendaklah
disifatkan sebagai menjadi sebahagian daripada keterangan dalam
prosiding itu.


-----

_Cap Dagangan_ 129

**Kos prosiding di hadapan Mahkamah**

**142.** Dalam semua prosiding di hadapan Mahkamah, Mahkamah
boleh, mengikut budi bicaranya, mengawardkan mana-mana pihak
termasuk Pendaftar apa-apa kos sebagaimana yang difikirkannya
munasabah tetapi Pendaftar tidak boleh diperintahkan untuk
membayar kos mana-mana pihak lain.

**Perakuan kesahan**

**143.** Jika dalam sesuatu prosiding di sisi undang-undang yang
kesahan suatu cap dagangan berdaftar dipersoalkan dan keputusan
dibuat memihak tuan punya berdaftar itu, maka Mahkamah bolehlah
memperakui yang demikian dan jika Mahkamah memperakui
sedemikian dalam suatu prosiding undang-undang yang kemudian,
yang kesahan pendaftaran dipersoalkan tuan punya berdaftar
apabila memperoleh suatu perintah atau penghakiman muktamad
yang memihak kepadanya hendaklah mendapat kos, bayaran
dan perbelanjaan penuh sebagai antara peguam cara dengan
pelanggan, melainkan jika dalam perbicaraan yang kemudian itu
Mahkamah memperakui bahawa tuan punya berdaftar itu tidak
patut mendapatnya.

**Nilai keterangan bagi salinan yang diperakui oleh Pendaftar**

**144.** Salinan atau cabutan daripada apa-apa bentuk atau dokumen
yang difailkan di pejabat cap dagangan yang Pendaftar diperakui
sebagai suatu salinan atau cabutan yang benar yang ditandatangani
dan dimeteraikan oleh Pendaftar hendaklah diterima sebagai
keterangan dalam apa-apa prosiding yang mempunyai kesahan
yang sama dengan dokumen asal.

**Salinan dokumen yang dimeterai hendaklah menjadi keterangan**

**145.** (1) Salinan atau cabutan bercetak atau bertulis atau daripada
Daftar yang berupa sebagai diperakui oleh Pendaftar dan dimeterai
dengan meterainya boleh diterima sebagai keterangan dalam
mana-mana prosiding di hadapan mana-mana mahkamah tanpa
apa-apa bukti lagi atau pengemukaan yang asal.

(2) Suatu pemberitahuan atau perakuan pendaftaran boleh
diterima sebagai keterangan dalam mana-mana prosiding di hadapan
mana-mana mahkamah undang-undang tanpa apa-apa bukti lagi
atau pengemukaan yang asal.


-----

130 _Rang Undang-Undang_

(3) Suatu perakuan yang berupa sebagai ditandatangani oleh
Pendaftar mengenai apa-apa perbuatan yang dia diberi kuasa
untuk melakukan dan yang dia telah atau belum lakukan menjadi
keterangan _prima facie dalam prosiding di hadapan mana-mana_
mahkamah undang-undang mengenai hal yang dia telah melakukan
atau belum melakukan perbuatan itu.

(4) Tiada seorang pun dalam penggajian Perbadanan dikehendaki
hadir ke mahkamah bagi maksud untuk mengemukakan—

_(a)_ apa-apa dokumen yang berhubungan dengan permohonan

cap dagangan atau cap dagangan berdaftar yang boleh
diperoleh di bawah peruntukan Akta ini; atau

_(b)_ apa-apa dokumen yang ditetapkan sebagai rahsia, tidak

terbuka untuk pemeriksaan awam atau diadakan kepada
mana-mana pihak ketiga mengikut Akta ini.

**Maklumat elektronik, dsb., yang diperakui oleh Pendaftar**
**boleh diterima sebagai keterangan**

**146.** Apa-apa bentuk, maklumat atau dokumen, salinan atau
cabutan daripada apa-apa bentuk, maklumat atau dokumen yang
difailkan secara elektronik dengan Pendaftar atau yang dikeluarkan
oleh Pendaftar, hendaklah menjadi cabutan sebenar daripada apaapa bentuk, maklumat atau dokumen yang difailkan dengan atau
dikemukakan kepada Pendaftar sebagaimana yang dikehendaki di
bawah Akta ini dan hendaklah menjadi keterangan _prima facie_
tentang perkara yang dinyatakan mengikut bentuk, maklumat,
dokumen, salinan atau cabutan itu.

**Menteri boleh mengisytiharkan dokumen negara asing mengenai**
**cap dagangan sebagai boleh diterima sebagai keterangan**

**147.** (1) Menteri boleh, dengan perintah yang disiarkan dalam
_Warta, mengisytiharkan apa-apa dokumen atau kelas dokumen_
suatu negara asing menjadi boleh diterima sebagai keterangan
dalam mana-mana pembicaraan di hadapan Mahkamah jika—

_(a)_ dokumen itu dimeterai dengan meterai pegawai yang

diberi kuasa atau kerajaan negara asing itu dan meterai
itu mengenai cap dagangan yang didaftarkan di dalam
atau diiktiraf sebaliknya oleh negara asing itu atau jika


-----

_Cap Dagangan_ 131

tiada apa-apa meterai, perlu disertakan perakuan yang
ditandatangani oleh pegawai yang diberi kuasa itu yang
bermaksud dokumen hendaklah menjadi keterangan
mengenai perkara yang terkandung di dalamnya; dan

_(b)_ negara asing itu atau sebahagian daripadanya telah membuat

perkiraan salingan dengan Kerajaan Malaysia mengenai
kebolehterimaan dokumen itu.

(2) Bagi maksud seksyen ini—

_(a)_ “cap dagangan” ertinya apa-apa tanda termasuklah yang

berikut atau apa-apa gabungan yang berikut, iaitu, apa-apa
huruf, perkataan, nama, tandatangan, angka, logo,
jenama, tajuk, label, tiket, bentuk barang-barang atau
bungkusannya, warna (sama ada warna tunggal atau suatu
gabungan warna), bunyi, bau, hologram, kedudukan, urutan
gerakan yang digunakan atau diniatkan untuk digunakan
berhubung dengan barang-barang atau perkhidmatan bagi
maksud menunjukkan atau untuk menunjukkan suatu
kaitan dalam penjalanan perdagangan antara barang-barang
atau perkhidmatan dan seseorang yang mempunyai hak
sama ada sebagai tuan punya atau pemegang lesen untuk
menggunakan cap dagangan (di negara asing itu) sama
ada dengan atau tanpa apa-apa petunjuk identiti orang
itu dan yang didaftarkan atau diiktiraf sebaliknya oleh
negara asing sebagai cap dagangan (di bawah mana-mana
undang-undang bertulis yang berkuat kuasa di dalam negara
asing itu yang berhubungan dengan cap dagangan) tetapi
tidak termasuk cap dagangan suatu negara asing yang
lain yang didaftarkan di dalam atau diiktiraf sebaliknya
oleh negara asing menurut perkiraan salingan antara
negara asing dan negara asing lain;

_(b)_ “dokumen” ertinya—

(i) suatu salinan cabutan bercetak atau bertulis atau

rekod cap dagangan lain yang disimpan dan
disenggara di dalam negara asing di bawah
mana-mana undang-undang bertulis yang berkuat
kuasa di dalam negara asing itu yang berhubungan
dengan cap dagangan; atau


-----

132 _Rang Undang-Undang_

(ii) apa-apa dokumen lain mengenai apa-apa perkara

atau perbuatan berhubungan dengan cap dagangan
yang didaftarkan dalam negara asing itu atau pun
yang diiktiraf oleh negara asing itu sebagai cap
dagangan; dan

_(c)_ “pegawai yang diberi kuasa” ertinya seseorang atau

pihak berkuasa yang diberi kuasa oleh kerajaan negara
asing untuk menyimpan dan menyenggara suatu daftar
atau rekod cap dagangan lain di bawah mana-mana
undang-undang bertulis yangberkuat kuasa di negara
asing itu berkenaan dengan cap dagangan;

(3) Bagi mengelakkan keraguan, seksyen ini tidak boleh
ditafsirkan untuk memberi pengiktirafan cap dagangan mana-mana
negara asing bagi maksud pendaftaran di bawah Akta ini tetapi
hendaklah ditafsirkan hanya dengan sebutan kebolehterimaan
dokumen negara asing sebagai keterangan dalam mana-mana
prosiding di hadapan Mahkamah.

Bahagian XVIII

PELBAGAI DAN AM

**Jurnal Rasmi Harta Intelek**

**148.** (1) Pendaftar hendaklah menerbitkan suatu Jurnal Rasmi
Harta Intelek yang hendaklah mengandungi—

_(a)_ semua perkara yang berhubungan dengan cap dagangan

yang dikehendaki untuk disiarkan di bawah Akta ini;
dan

_(b)_ apa-apa maklumat atau perkara lain yang berhubungan

dengan cap dagangan sebagaimana yang difikirkan perlu
oleh Pendaftar.

(2) Jurnal Rasmi Harta Intelek hendaklah menyediakan kepada
orang awam atas bayaran fi yang ditetapkan.

(3) Penyiaran dalam Jurnal Rasmi Harta Intelek hendaklah
menjadi notis yang mencukupi mengenai apa-apa perkara yang
dikehendaki untuk disiarkan di bawah Akta ini.


-----

_Cap Dagangan_ 133

(4) Sesalinan Jurnal Rasmi Harta Intelek hendaklah atas
pengemukaanya diterima dalam prosiding undang-undang sebagai
keterangan tanpa bukti lanjut diberikan bahawa salinan itu telah
disiarkan sedemikian.

(5) Sesalinan Jurnal Rasmi Harta Intelek hendaklah menjadi
keterangan _prima facie tentang fakta yang dinyatakan dalamnya._

(6) Jika Jurnal Rasmi Harta Intelek diterbitkan dalam lebih
daripada satu bentuk, tarikh penyiaran Jurnal Rasmi Harta Intelek
itu hendaklah disifatkan sebagai tarikh Jurnal Rasmi Harta Intelek
pertama disiarkan mengikut apa-apa jua bentuk.

**Pemfailan elektronik**

**149.** (1) Pendaftar boleh mengadakan suatu perkhidmatan pemfailan
secara elektronik bagi dokumen yang dikehendaki oleh Akta ini
untuk difailkan dengan Pendaftar.

(2) Suatu dokumen yang difailkan secara elektronik di bawah
seksyen ini hendaklah disifatkan telah memenuhi kehendak bagi
pemfailan jika dokumen itu disampaikan atau dihantar kepada
Pendaftar mengikut apa-apa cara sebagaimana ditentukan oleh
Pendaftar.

(3) Suatu dokumen yang dikehendaki supaya dicap, ditandatangani
atau dimeterai hendaklah, jika dokumen itu difailkan secara
elektronik, diperakui sebagai salinan benar atau disahkan mengikut
apa-apa cara sebagaimana ditentukan oleh Pendaftar.

(4) Jika suatu dokumen yang dikehendaki supaya ditandatangani
dan diaku saksi di bawah Akta ini difailkan secara elektronik,
kehendak bagi pengakuaksian tandatangan tidak terpakai.

(5) Jika suatu dokumen difailkan secara elektronik dengan
Pendaftar, Pendaftar tidak bertanggungan bagi apa-apa kehilangan
atau kerosakan yang dialami oleh mana-mana orang disebabkan
oleh apa-apa kesalahan atau peninggalan daripada apa-apa jua
jenis atau walau bagaimanapun berbangkit yang terdapat dalam
mana-mana dokumen yang diperoleh oleh mana-mana orang
di bawah perkhidmatan yang disebut dalam subseksyen (1), jika
kesalahan atau peninggalan itu berlaku atau berbangkit akibat
daripada apa-apa kecacatan atau kerosakan dalam perkhidmatan
itu atau dalam kelengkapan yang digunakan bagi menyediakan
perkhidmatan itu atau tanpa pengetahuan Pendaftar.


-----

134 _Rang Undang-Undang_

**Mengeluarkan dokumen secara elektronik**

**150.** Pendaftar boleh, melalui cara elektronik, mengeluarkan
suatu dokumen yang sepatutnya oleh Pendaftar di bawah Akta ini.

**Alamat untuk penyampaian**

**151.** (1) Bagi maksud Akta ini, suatu alamat untuk perkhidmatan
di Malaysia seorang pemohon, mana-mana orang yang menentang
pendaftaran cap dagangan, mana-mana orang lain yang terlibat
dalam apa-apa prosiding di hadapan Pendaftar, yang menetap
atau menjalankan perniagaan secara prinsipalnya di Malaysia
hendaklah diberikan dengan Pendaftar dalam cara sebagaimana
ditentukan oleh Pendaftar.

(2) Alamat yang diberikan dengan Pendaftar di bawah
subseksyen (1) hendaklah dimasukkan ke dalam rekod Pendaftar
atau Daftar dan hendaklah disifatkan sebagai alamat untuk
perkhidmatan orang itu di bawah subseksyen (1) untuk semua
prosiding di hadapan Pendaftar.

(3) Alamat untuk perkhidmatan boleh diubah apabila memaklumkan
Pendaftar dalam borang yang ditentukan olehnya dan dalam
tempoh yang ditetapkan yang hendaklah dimasukkan ke dalam
rekod Pendaftar atau Daftar.

(4) Setelah menerima permintaan perubahan dalam
subseksyen (3), bersama dengan pembayaran fi yang ditetapkan,
Pendaftar hendaklah mengubah alamat untuk perkhidmatan orang
di bawah subseksyen (1) yang boleh menjejaskan sebahagian
atau semua permohonannya untuk pendaftaran atau cap dagangan
berdaftar.

(5) Pendaftar boleh enggan meneruskan permohonan atau
pendaftaran cap dagangan jika alamat perkhidmatan sebagaimana
yang dinyatakan dalam subseksyen (1) tidak diberikan.

(6) Jika orang yang dinyatakan dalam subseksyen (1) tidak
menetap atau menjalankan perniagaan di Malaysia, dia hendaklah
melantik dan memberi kuasa kepada ejen cap dagangan berdaftar
untuk bertindak baginya dalam cara yang ditetapkan.


-----

_Cap Dagangan_ 135

(7) Apabila orang yang disebut dalam subseksyen (1) melantik
dan membenarkan ejen cap dagangan berdaftar untuk bertindak
baginya, alamat perkhidmatan ejen cap dagangan berdaftar yang
hendaklah dimasukkan ke dalam rekod atau Daftar Pendaftar itu
hendaklah disifatkan sebagai alamat untuk perkhidmatan orang
di bawah subseksyen (1) untuk semua prosiding di hadapan
Pendaftar.

**Kuasa Pendaftar untuk membenarkan pindaan dokumen**

**152.** (1) Pendaftar boleh, apabila suatu permohonan mengikut bentuk
yang ditentukan oleh Pendaftar bersama dengan pembayaran fi
yang ditetapkan dan atas apa-apa terma mengenai kos sebagaimana
yang difikirkannya adil, sama ada untuk maksud meminda suatu
kesalahan perkeranian atau kesilapan yang jelas, membenarkan
pindaan—

_(a)_ suatu permohonan untuk pendaftaran cap dagangan;

_(b)_ notis bangkangan;

_(c)_ kenyataan balas; atau

_(d)_ apa-apa dokumen yang difikirkan patut oleh Pendaftar.

(2) Pindaan yang terpakai di bawah subseksyen (1), tidak
dibenarkan, di bawah seksyen ini jika pindaan itu akan memberi
kesan yang substansial kepada—

_(a)_ identiti cap dagangan sebagaimana yang dinyatakan dalam

permohonan sebelum pindaan atau tanpa diperluaskan
dengan apa-apa cara hak yang diberikan oleh pendaftaran
cap dagangan yang sedia ada; atau

_(b)_ kandungan dokumen yang difailkan dengan Pejabat Cap

Dagangan.

(3) Keputusan Pendaftar di bawah subseksyen (1) atau (2)
adalah tertakluk kepada rayuan kepada Mahkamah.


-----

136 _Rang Undang-Undang_

**Kuasa Pendaftar untuk membenarkan pelanjutan masa**

**153.** (1) Jika oleh Akta ini, suatu masa dinyatakan dalam mana
perbuatan atau benda itu hendak dilakukan, Pendaftar boleh,
melainkan jika diperuntukkan dengan nyata atau diarahkan oleh
mahkamah, atas permohonan dalam borang yang ditentukan oleh
Pendaftar, melanjutkan masa sama ada sebelum atau selepas tamat
tempohnya apabila fi yang ditetapkan dibayar.

(2) Subseksyen (1) tidak terpakai bagi seksyen 26, 27 dan 28
kecuali jika keadaan di bawah subseksyen (3) terpakai.

(3) Jika atas sebab—

_(a)_ suatu kesilapan atau peninggalan oleh orang itu atau oleh

ejen cap dagangan berdaftarnya;

_(b)_ keadaan di luar kawalan orang itu atau oleh ejen cap

dagangan berdaftarnya; atau

_(c)_ suatu kesilapan atau tindakan di pihak Pejabat Cap

Dagangan,

suatu perbuatan berhubung dengan permohonan bagi pendaftaran
suatu cap dagangan atau dalam prosiding di bawah Akta ini
(yang bukan prosiding dalam mahkamah) yang dikehendaki
dilakukan dalam masa yang tertentu belum dilakukan sedemikian,
Pendaftar boleh melanjutkan masa untuk melakukan tindakan itu.

(4) Masa yang diperlukan untuk melakukan tindakan di bawah
subseksyen (3) boleh dilanjutkan walaupun masa itu telah tamat
tempoh.

**Cara memberikan keterangan**

**154.** (1) Bagi maksud subseksyen 105(1), dalam semua prosiding
di hadapan Pendaftar, keterangan hendaklah diberikan dengan
cara akuan berkanun dalam ketiadaan arahan yang sebaliknya,
tetapi dalam sesuatu hal yang difikirkannya patut, Pendaftar
boleh mengambil keterangan viva voce sebagai ganti atau sebagai
tambahan kepada keterangan dengan cara akaun.


-----

_Cap Dagangan_ 137

(2) Mana-mana akuan berkanun itu boleh, dalam hal suatu
rayuan, digunakan di hadapan Mahkamah sebagai ganti keterangan
dengan cara afidavit, tetapi jika digunakan sedemikian ia hendaklah
mempunyai segala beban dan akibat keterangan dengan cara
afidavit.

(3) Dalam apa-apa tindakan atau prosiding berhubungan
dengan suatu cap dagangan, Pendaftar atau Mahkamah, mengikut
mana-mana yang berkenaan, hendaklah menerima keterangan
tentang kelaziman perdagangan yang berkenaan atau keterangan
tentang kelaziman perniagaan dalam penyediaan perkhidmatan
yang berkenaan dan keterangan tentang mana-mana cap dagangan
atau nama dagangan atau nama perniagaan atau cara gayanya yang
relevan yang digunakan dengan sah oleh orang lain.

**Menjalankan kuasa budi bicara**

**155.** Jika apa-apa kuasa budi bicara diberikan kepada Pendaftar
oleh Akta ini, Pendaftar tidak boleh menjalankan kuasa itu
bertentangan dengan pemohon bagi pendaftaran cap dagangan
atau tuan punya berdaftar yang berkenaan tanpa, jika dikehendaki
dengan sewajarnya berbuat demikian dalam tempoh yang ditetapkan,
memberi pemohon itu suatu peluang untuk didengar.

**Kuasa Pendaftar untuk menetapkan dokumen sebagai rahsia**

**156.** (1) Mengikut peraturan-peraturan, Pendaftar boleh—

_(a)_ menghendaki maklumat yang dinyatakan dalam dokumen

yang telah difailkan, atau yang akan difailkan, berhubung
dengan suatu cap dagangan yang disimpan di Pejabat
Cap Dagangan adalah rahsia; dan

_(b)_ membuat apa-apa kehendak tertakluk kepada syarat atau

pengehadan yang dinyatakan; dan

_(c)_ mengubah atau membatalkan apa-apa kehendak, syarat

atau pengehadan.

(2) Bagi maksud seksyen ini, prosedur yang berkaitan dengan
membuat, mengubah atau membatalkan apa-apa kehendak, syarat
atau pengehadan hendaklah sebagaimana ditetapkan.


-----

138 _Rang Undang-Undang_

**Penyesuaian entri kepada pengelasan baharu**

**157.** (1) Pendaftar boleh menimbangkan keperluan untuk
melaksanakan apa-apa pindaan atau penggantian pengelasan
barang-barang atau perkhidmatan bagi maksud pendaftaran cap
dagangan termasuk membuat pindaan catatan sedia ada pada
Daftar itu supaya sesuai dengan pengelasan baharu sebagaimana
yang ditetapkan.

(2) Pindaan yang dibuat di bawah subseksyen (1) tidak boleh
melanjutkan hak yang diberikan oleh pendaftaran itu, kecuali jika
didapati oleh Pendaftar bahawa pematuhan terhadap kehendak itu
akan melibatkan kerumitan yang tidak wajar dan bahawa apa-apa
pelanjutan tidak akan menjadi substansial dan tidak akan menjejaskan
hak mana-mana orang.

(3) Pendaftar boleh—

_(a)_ menghendaki tuan punya berdaftar, dalam apa-apa tempoh

yang ditetapkan itu, untuk memfailkan cadangan untuk
pindaan pada Daftar; dan

_(b)_ membatalkan mana-mana barang-barang atau perkhidmatan

yang berkaitan sebagaimana yang dikenal pasti oleh
Pendaftar atau menolak untuk membaharui pendaftaran
cap dagangan itu sekiranya tuan punya berdaftar gagal
berbuat demikian.

(4) Mana-mana cadangan sedemikian yang dibuat di bawah
perenggan (3)(a) hendaklah disiarkan dalam Jurnal Rasmi Harta
Intelek dan boleh dibangkang mengikut seksyen 35.

**Kos yang diaward oleh Pendaftar**

**158.** (1) Dalam segala prosiding di hadapan Pendaftar, Pendaftar
hendaklah mempunyai kuasa untuk mengaward kepada mana-mana
pihak apa-apa kos termasuk penetapan kos sebagaimana yang
Pendaftar boleh pertimbangkan dengan munasabah dan untuk
mengarahkan bagaimana dan oleh pihak-pihak mana kos itu
hendak dibayar, dan apa-apa perintah itu boleh, dengan keizinan


-----

_Cap Dagangan_ 139

Mahkamah, dilaksanakan mengikut cara sama seperti suatu hukuman
atau perintah Mahkamah bagi maksud yang serupa.

(2) Suatu pihak kepada apa-apa prosiding di hadapan seorang
Pendaftar yang berhasrat untuk mendapatkan kos atau mempunyai
kos yang hendak ditetapkan hendaklah memohon kepada Pendaftar
dengan cara yang ditetapkan.

(3) Kos yang diaward oleh Pendaftar di bawah subseksyen (1)
boleh, jika tidak dibayar dituntut dalam suatu mahkamah yang
berbidang kuasa berwibawa sebagai hutang yang kena dibayar
oleh orang yang terhadapnya kos itu telah diberi kepada orang
yang untuk faedahnya kos itu telah diberi.

**Cap dagangan tidak berdaftar**

**159.** (1) Tiada sesiapa jua hendaklah berhak untuk mengambil
apa-apa tindakan untuk mencegah atau mendapatkan ganti
rugi bagi pelanggaran terhadap suatu cap dagangan tidak
berdaftar.

(2) Walau apa pun subseksyen (1), tiada apa-apa jua dalam
Akta ini boleh disifatkan sebagai menjejaskan hak untuk mengambil
tindakan terhadap mana-mana orang bagi mengelirupakan
barang-barang atau perkhidmatan sebagai barang-barang atau
perkhidmatan seorang yang lain atau remedi berkenaan dengan
barang-barang atau perkhidmatan.

**Garis panduan atau arahan amalan oleh Pendaftar**

**160.** (1) Pendaftar boleh mengeluarkan garis panduan atau arahan
amalan mengenai apa-apa perkara.

(2) Garis panduan atau arahan amalan yang dikeluarkan oleh
Pendaftar di bawah seksyen ini hendaklah disiarkan dalam Jurnal
Rasmi Harta Intelek dan hendaklah berkuat kuasa dari tarikh yang
dinyatakan dalam garis panduan atau arahan itu.

(3) Mana-mana orang yang dinyatakan dalam peruntukan
di bawah Akta ini hendaklah mematuhi garis panduan dan arahan
amalan itu.


-----

140 _Rang Undang-Undang_

(4) Pendaftar boleh mengubah, mengkaji semula atau membatalkan
apa-apa garis panduan atau arahan amalan.

(5) Tertakluk kepada subseksyen (4), prosedur yang dinyatakan
dalam subseksyen (2) dan (3) hendaklah terpakai berkenaan dengan
apa-apa perubahan, kajian semula atau pembatalan garis panduan
atau arahan amalan itu.

(6) Mana-mana orang, pemohon atau tuan punya berdaftar yang
tidak mematuhi mana-mana garis panduan atau arahan amalan
Pendaftar, jika garis panduan atau arahan amalan terpakai kepada
orang, pemohon atau tuan punya berdaftar itu—

_(a)_ disifatkan telah gagal untuk memenuhi kehendak

sebagaimana yang dikehendaki oleh Pendaftar yang
menjadikan permohonan sebagai ditarik balik, luput,
ditolak, dibatalkan atau sebagaimana yang ditentukan
oleh Pendaftar; atau

_(b)_ melakukan suatu kesalahan dan boleh, apabila disabitkan,

didenda tidak melebihi sepuluh ribu ringgit.

**Kuasa untuk meminda Jadual**

**161.** (1) Menteri boleh, melalui perintah yang disiarkan dalam
_Warta, meminda Jadual Pertama dan Kedua._

(2) Menteri hendaklah, sebelum membuat suatu pindaan kepada
Jadual Pertama atau Kedua—

_(a)_ menyiarkan notis mengenai niatnya dalam Jurnal Rasmi

Harta Intelek untuk membuat pindaan dan pindaan yang
dicadangkan itu;

_(b)_ memberikan sekurang-kurangnya tiga puluh hari dari tarikh

notis untuk membolehkan apa-apa penghujahan dibuat
oleh anggota persatuan, badan kompeten atau orang awam
berhubung dengan pindaan yang dicadangkan itu; dan

_(c)_ memberikan pertimbangan yang sewajarnya kepada

apa-apa penghujahan yang dibuat.


-----

_Cap Dagangan_ 141

**Kuasa untuk membuat peraturan-peraturan**

**162.** (1) Tertakluk kepada peruntukan Akta ini, Menteri boleh
membuat peraturan-peraturan bagi maksud melaksanakan peruntukan
Akta ini.

(2) Pada khususnya dan tanpa menyentuh keluasan subseksyen
(1), peraturan-peraturan itu boleh membuat peruntukan bagi semua
atau mana-mana bagi maksud berikut—

_(a)_ untuk mengawal selia amalan, selain daripada yang

berhubungan dengan prosiding di hadapan mahkamah
atau yang berkaitan dengannya, termasuk penyampaian
dokumen;

_(b)_ untuk mengelaskan barang-barang atau perkhidmatan bagi

maksud pendaftaran cap dagangan;

_(c)_ untuk mengadakan peruntukan bagi semua perkara yang

berhubungan dengan pendaftaran cap dagangan termasuklah
pembaharuan cap dagangan berdaftar;

_(d)_ untuk mengadakan peruntukan bagi semua perkara yang

berkaitan dengan pengubahan atau pemotongan sukarela
bagi cap dagangan berdaftar, pembatalan atau ketidaksahan
pendaftaran, atau pembetulan Daftar;

_(e)_ untuk menjamin dan mengawal selia penerbitan dan

penjualan atau pengedaran mengikut apa-apa cara yang
difikirkan patut oleh Menteri bagi salinan cabutan cap
dagangan dan dokumen lain daripada rekod atau Daftar;

_(f)_ untuk menetapkan fi yang akan dibayar berkenaan dengan

apa-apa perkara atau benda yang dikehendaki bagi maksud
Akta ini;

_(g)_ untuk mengawal selia semua perkara yang berhubungan

dengan ejen cap dagang berdaftar;

_(h)_ untuk mengawal selia perkara yang berhubungan dengan

penyenaraian pendaftaran barang-barang atau perkhidmatan
yang terdiri daripada lebih daripada satu kelas dalam
satu permohonan;


-----

142 _Rang Undang-Undang_

_(i)_ untuk mengawal selia semua perkara yang berhubungan

dengan pembahagian permohonan bagi pendaftaran atau
cap dagangan berdaftar;

_(j)_ untuk mengawal selia semua perkara yang berhubungan

dengan penggabungan permohonan bagi pendaftaran atau
cap dagangan berdaftar;

_(k)_ untuk mengawal selia semua perkara yang berhubungan

dengan cap perakuan dan cap kolektif;

_(l)_ untuk mengawal selia semua perkara yang berhubungan

dengan suatu siri cap dagangan;

_(m)_ untuk mengawal selia secara umum mengenai perkara-perkara

yang berkaitan dengan operasi perniagaan yang berhubungan
dengan cap dagangan yang dijalankan di mana-mana
Pejabat Cap Dagangan sama ada atau tidak secara
khusus ditetapkan tetapi supaya tidak bercanggah dengan
mana-mana peruntukan Akta ini;

_(n)_ untuk mengawal selia perkara-perkara dalam menentukan

sama ada suatu cap dagangan terkenal dan telah memenuhi
syarat yang ditetapkan di bawah Perkara 6bis Konvensyen
Paris dan Perkara 16 Perjanjian TRIPS;

_(o)_ untuk mengawal selia penggunaan cap dagangan

termasuk bagaimana cap dagangan itu dipakaikan pada
atau dipakaikan berhubung dengan barang-barang atau
perkhidmatan;

_(p)_ untuk mengawal selia perkara yang berkaitan dengan

penggunaan cap dagangan dalam internet;

_(q)_ untuk mengadakan peruntukan bagi cara dan kesan suatu

pemotongan dan bagi melindungi kepentingan orang lain
yang mempunyai hak dalam cap dagangan berdaftar;

_(r)_ untuk mengawal selia semua perkara yang berkaitan

dengan langkah-langkah sempadan;


-----

_Cap Dagangan_ 143

_(s)_ untuk menetapkan catatan, butir-butir atau perkara yang

dicatatkan ke dalam rekod atau Daftar; dan

_(t)_ untuk menetapkan bagi semua perkara yang berhubungan

dengan rayuan yang difailkan di Mahkamah berikutan
keputusan Pendaftar yang berhubungan dengan masa
untuk memulakan tindakan atau cara permohonan dibuat
untuk pelanjutan masa itu, tertakluk kepada peruntukan
kaedah-kaedah mahkamah.

(3) Tertakluk kepada peruntukan Akta ini, Jawatankuasa
Kaedah-Kaedah yang ditubuhkan di bawah Akta Mahkamah
Kehakiman 1964, boleh membuat kaedah-kaedah bagi mahkamah
untuk mengawal amalan dan tatacara berhubung dengan prosiding
di hadapan Mahkamah atau yang berkenaan dengannya dan juga
kos bagi prosiding itu.

Bahagian XIX

PERUNTUKAN PEMANSUHAN, KECUALIAN DAN PERALIHAN

Bab 1

_Pemansuhan dan kecualian_

**Pemansuhan dan kecualian**

**163.** (1) Akta Cap Dagangan 1976 dimansuhkan.

(2) Walau apa pun pemansuhan Akta di bawah
subseksyen (1)—

_(a)_ apa-apa pelantikan yang dibuat di bawah Akta yang

dimansuhkan hendaklah terus berkuat kuasa dan berkuat
kuasa seolah-olah ia telah dibuat di bawah Akta ini;

_(b)_ semua keputusan, arahan dan notis yang dibuat atau

dikeluarkan di bawah Akta yang dimansuhkan hendaklah,
setakat mana keputusan, arahan dan notis itu selaras
dengan Akta ini, terus berkuat kuasa sehingga keputusan,
arahan dan notis itu dibatalkan atau dipinda;


-----

144 _Rang Undang-Undang_

_(c)_ apa-apa penyiasatan, perbicaraan dan prosiding yang

dilakukan, diambil atau dimulakan di bawah Akta yang
dimansuhkan sebaik sebelum permulaan kuat kuasa
Akta ini, pada permulaan kuat kuasa Akta ini, diuruskan
seolah-olah Akta yang dimansuhkan tidak dimansuhkan
oleh Akta ini; dan

_(d)_ tiada apa-apa jua dalam Akta yang dimansuhkan atau

Akta ini boleh menjejaskan liabiliti mana-mana orang
untuk didakwa atau dihukum bagi kesalahan yang
dilakukan di bawah undang-undang yang dimansuhkan
sebelum permulaan kuat kuasa Akta ini, atau mana-mana
prosiding yang dibawa, hukuman yang dikenakan atau
tindakan yang diambil sebelum hari itu berkenaan dengan
kesalahan itu.

Bab 2

_Peruntukan peralihan bagi cap dagangan_

**Tafsiran**

**164.** (1) Walau apa pun pemansuhan, subseksyen yang berikut
hendaklah terpakai.

(2) Dalam Bab ini, “cap berdaftar sedia ada” ertinya suatu cap
dagangan, cap dagangan perakuan atau cap dagangan pertahanan
yang didaftarkan di bawah Akta yang dimansuhkan sebaik sahaja
permulaan kuat kuasa Akta ini.

(3) Bagi maksud Bab ini—

_(a)_ suatu permohonan hendaklah dikira sebagai belum selesai

pada permulaan kuat kuasa Akta ini jika ia dibuat tetapi
belum dimuktamadkan sebelum permulaan kuat kuasa
Akta ini; dan

_(b)_ tarikh yang permohonan itu dibuat hendaklah diambil

kira sebagai tarikh pemfailan di bawah Akta yang
dimansuhkan.


-----

_Cap Dagangan_ 145

**Cap berdaftar sedia ada**

**165.** (1) Mana-mana cap berdaftar sedia ada yang disimpan
dalam Daftar di bawah Akta yang dimansuhkan, tertakluk kepada
peruntukan Bahagian ini, hendaklah menjadi suatu cap dagangan
berdaftar bagi maksud Akta ini.

(2) Mana-mana cap berdaftar sedia ada yang didaftarkan sebagai
cap dagangan perakuan dalam Daftar yang disimpan di bawah
Akta yang dimansuhkan hendaklah menjadi suatu cap perakuan
berdaftar bagi maksud Akta ini.

(3) Mana-mana cap berdaftar sedia ada yang didaftarkan sebagai
satu siri cap dagangan dalam Daftar yang disimpan di bawah Akta
yang dimansuhkan hendaklah juga didaftarkan dalam Daftar yang
disimpan di bawah Akta ini bagi maksud Akta ini.

(4) Mana-mana petunjuk bahawa cap berdaftar sedia ada
dikaitkan dengan apa-apa cap lain hendaklah terhenti berkuat
kuasa pada permulaan kuat kuasa Akta ini.

(5) Suatu syarat, penafian atau pengehadan yang dicatatkan
dalam Daftar di bawah Akta yang dimansuhkan berhubung dengan
suatu cap berdaftar sedia ada sebaik sebelum permulaan kuat
kuasa Akta ini hendaklah disatukan dalam Daftar yang disimpan
di bawah Akta ini dan berkuat kuasa seolah-olah telah disatukan
dalam Daftar menurut seksyen 36 Akta ini.

(6) Seksyen 37 dan 38 Akta ini boleh terpakai berhubungan
dengan cap berdaftar sedia ada di bawah Akta yang dimansuhkan
pada permulaan kuat kuasa Akta ini.

**Kesan pendaftaran berhubung dengan pelanggaran**

**166.** (1) Seksyen 48, 49, 50, 51 dan 54 Akta ini terpakai berhubung
dengan cap berdaftar sedia ada dari permulaan kuat kuasa Akta ini
dan seksyen 56 Akta ini terpakai berhubung dengan pelanggaran
cap berdaftar sedia ada yang dilakukan selepas permulaan
kuat kuasa Akta ini, tertakluk kepada subseksyen (2).

(2) Seksyen 38 dan 51 Akta yang dimansuhkan terus terpakai
berhubung dengan pelanggaran yang dilakukan sebelum permulaan
kuat kuasa Akta ini.


-----

146 _Rang Undang-Undang_

**Barang-barang, bahan atau artikel yang melanggar**

**167.** Seksyen 59 Akta ini terpakai bagi barang-barang, bahan
atau artikel yang melanggar sama ada permohonan bagi perintah
itu dibuat sebelum atau selepas permulaan kuat kuasa Akta ini.

**Hak dan remedi pemegang lesen atau pengguna yang dibenarkan**

**168.** (1) Seksyen 70 Akta ini terpakai bagi lesen yang diberikan
sebelum permulaan kuat kuasa Akta ini hanya berhubung dengan
pelanggaran yang dilakukan selepas permulaan kuat kuasa Akta ini.

(2) Subperenggan 9(2) Jadual Kedua Akta ini hanya terpakai
berhubung dengan pelanggaran yang dilakukan selepas permulaan
kuat kuasa Akta ini.

**Ketuanpunyaan bersama cap berdaftar**

**169.** (1) Seksyen 63 Akta ini terpakai dari mula berkuat kuasanya
Akta ini kepada cap berdaftar sedia ada yang dua atau lebih
orang sebelum permulaan kuat kuasa didaftarkan sebagai tuan
punya bersama.

(2) Jika dua atau lebih orang yang didaftarkan sebagai tuan punya
bersama bersama di bawah seksyen 21 Akta yang dimansuhkan
hendaklah terus wujud seolah-olah Akta ini tidak diperbuat.

**Penyerahhakan, dsb., cap berdaftar**

**170.** (1) Seksyen 64 Akta ini terpakai bagi transaksi yang berlaku
selepas permulaan kuat kuasa Akta ini berhubung dengan suatu
cap berdaftar sedia ada dan Akta yang dimansuhkan terus terpakai
berhubung dengan transaksi yang berlaku sebelum permulaan
kuat kuasa Akta ini.

(2) Catatan sedia ada di bawah seksyen 47 Akta yang
dimansuhkan akan dipindahkan pada permulaan kuat kuasa
Akta ini dalam Daftar yang disimpan di bawah Akta ini dan
berkuat kuasa seolah-olah ia dibuat di bawah seksyen 65 Akta ini.


-----

_Cap Dagangan_ 147

(3) Permohonan bagi pendaftaran di bawah seksyen 47
Akta yang dimansuhkan yang belum selesai di hadapan Pendaftar
pada permulaan kuat kuasa Akta ini atau yang telah ditentukan
oleh Pendaftar tetapi belum dimuktamadkan sebelum mula berkuat
kuasanya Akta ini hendaklah dikira sebagai permohonan bagi
pendaftaran di bawah seksyen 65 dan 67 Akta ini dan hendaklah
diteruskan dengan sewajarnya.

(4) Bagi maksud subseksyen (3), Pendaftar boleh menghendaki
pemohon untuk meminda permohonannya supaya mematuhi kehendak
Akta ini dan subseksyen (2) hendaklah terpakai berhubung dengan
apa-apa catatan yang terhasil dalam Daftar itu.

(5) Jika sebelum permulaan kuat kuasa Akta ini, seseorang
telah berhak dengan penyerahhakan atau perpindahan kepada cap
berdaftar sedia ada tetapi belum mendaftarkan haknya, apa-apa
permohonan bagi pendaftaran selepas permulaan kuat kuasa Akta
ini hendaklah dibuat di bawah seksyen 64 Akta ini.

(6) Bagi maksud subseksyen (3) dan (5), subseksyen 47(3) Akta
yang dimansuhkan hendaklah terus terpakai berkenaan dengan
kesan kegagalan untuk didaftarkan.

**Pelesenan cap berdaftar**

**171.** (1) Seksyen 69 Akta ini terpakai hanya berhubung dengan
lesen yang diberikan selepas permulaan kuat kuasa Akta ini dan
Akta yang dimansuhkan terus terpakai berhubung dengan lesen
yang diberikan sebelum permulaan kuat kuasa sehingga lesen itu
habis tempoh.

(2) Catatan sedia ada di bawah seksyen 48 Akta yang dimansuhkan
hendaklah dipindahkan pada permulaan Akta ini kepada Daftar
yang disimpan di bawah Akta ini dan berkuat kuasa seolah-olah
ia dibuat di bawah seksyen 65 Akta ini.

(3) Suatu permohonan bagi pendaftaran sebagai pengguna
berdaftar yang belum selesai di hadapan Pendaftar pada permulaan
kuat kuasa Akta ini atau yang telah ditentukan oleh Pendaftar
tetapi belum dimuktamadkan sebelum permulaan kuat kuasa Akta
ini dikira sebagai suatu permohonan bagi pendaftaran suatu lesen
di bawah seksyen 65 atau 67 Akta ini dan hendaklah diteruskan
dengan sewajarnya.


-----

148 _Rang Undang-Undang_

(4) Pendaftar boleh menghendaki pemohon untuk meminda
permohonannya supaya mematuhi kehendak Akta ini dan subseksyen
(2) hendaklah terpakai berhubungan dengan apa-apa catatan yang
terhasil dalam Daftar itu.

(5) Apa-apa prosiding yang belum selesai pada permulaan kuat
kuasa Akta ini di bawah subseksyen 49(1) Akta yang dimansuhkan
hendaklah diuruskan di bawah Akta yang dimansuhkan dan apa-apa
perubahan yang perlu hendaklah dibuat pada Daftar di bawah
Akta ini.

**Permohonan yang belum selesai bagi pendaftaran**

**172.** (1) Suatu permohonan bagi pendaftaran suatu cap di bawah
Akta yang dimansuhkan yang belum selesai pada permulaan
kuat kuasa Akta ini hendaklah diuruskan di bawah Akta yang
dimansuhkan, tertakluk kepada subseksyen yang berikut, dan jika
didaftarkan, cap itu hendaklah dikira bagi maksud seksyen ini
sebagai cap berdaftar sedia ada.

(2) Seksyen 22 Akta yang dimansuhkan hendaklah tidaklah
boleh diambil kira selepas mula berkuat kuasanya Akta ini untuk
suatu permohonan bagi pendaftaran.

(3) Seksyen 34 dan 35 Akta ini hendaklah terpakai bagi suatu
permohonan bagi pendaftaran suatu cap di bawah Akta yang
dimansuhkan yang sedang menunggu penyiaran pada permulaan
kuat kuasa Akta ini.

(4) Seksyen 32, 33 dan 155 Akta ini hendaklah terpakai bagi
suatu permohonan bagi pendaftaran suatu cap di bawah Akta yang
dimansuhkan yang sedang menunggu pendaftaran pada permulaan
kuat kuasa Akta ini.

(5) Seksyen 37 atau 38 Akta ini boleh terpakai berhubungan
dengan suatu permohonan bagi pendaftaran suatu cap di bawah
Akta yang dimansuhkan yang sedang menunggu pendaftaran pada
permulaan kuat kuasa Akta ini.


-----

_Cap Dagangan_ 149

**Penukaran permohonan yang belum selesai**

**173.** (1) Dalam hal permohonan yang menunggu pendaftaran
yang belum diperiksa di bawah Akta yang dimansuhkan sebelum
permulaan kuat kuasa Akta ini, pemohon boleh memberikan notis
kepada Pendaftar menuntut kebolehdaftaran cap itu ditentukan
mengikut peruntukan Akta ini .

(2) Notis itu hendaklah difailkan mengikut bentuk yang ditentukan
oleh Pendaftar bersama dengan pembayaran fi yang ditetapkan
dalam masa dua bulan dari tarikh permulaan kuat kuasa Akta ini.

(3) Suatu notis yang difailkan di bawah subseksyen (2) hendaklah
tidak boleh dibatalkan dan hendaklah mempunyai kesan bahawa
permohonan itu hendaklah dikira seolah-olah permohonan bagi
pendaftaran dibuat selepas permulaan kuat kuasa Akta ini.

**Cap dagangan yang didaftarkan mengikut pengelasan lama**

**174.** (1) Pendaftar boleh menjalankan kuasa yang diberikan
oleh Peraturan-peraturan di bawah seksyen 159 Akta ini untuk
memastikan bahawa mana-mana cap berdaftar sedia ada yang tidak
menepati sistem pengelasan sebagaiman yang ditetapkan di bawah
seksyen 19 Akta ini di dibuat supaya menepati dengan sistem itu.

(2) Subseksyen (1) hendaklah terpakai bagi cap berdaftar sedia ada
yang dikelaskan mengikut pengelasan sebagaimana yang dinyatakan
dalam Jadual Ketiga Peraturan-Peraturan Cap Dagangan 1997

[P.U. (A) 460/1997].

**Tuntutan keutamaan permohonan konvensyen**

**175.** (1) Jika sebelum Akta ini berkuat kuasa, seseorang telah
memfailkan permohonan bagi perlindungan suatu cap dagangan
di dalam negara Konvensyen sebelum permulaan kuat kuasa Akta
ini, seksyen 26, 27 atau 28 Akta ini hendaklah terpakai bagi
suatu permohonanyang dibuat bagi pendaftaran di bawah Akta
ini dibuat selepas permulaan kuat kuasa Akta ini.

(2) Tiada apa-apa jua dalam seksyen ini memberi kesan kepada
prosiding permohonan bagi pendaftaran di bawah Akta yang
dimansuhkan yang dibuat sebelum permulaan kuat kuasa Akta ini.


-----

150 _Rang Undang-Undang_

**Tempoh dan pembaharuan pendaftaran**

**176.** (1) Subseksyen 39(1) Akta ini hendaklah terpakai berhubung
dengan pendaftaran suatu cap dagangan berhubung dengan suatu
permohonan yang dibuat selepas permulaan kuat kuasa Akta ini
dan undang-undang yang dimansuhkan hendaklah terus terpakai
berhubung dengan suatu cap dagangan yang didaftarkan sebelum
permulaan kuat kuasa Akta ini.

(2) Subseksyen 39 (2) dan seksyen 40 Akta ini hendaklah
terpakai jika pembaharuan cap berdaftar sedia ada di bawah
Akta yang dimansuhkan itu yang menjadi genap masa pada
atau selepas permulaan kuat kuasa Akta ini dan Akta yang
dimansuhkan hendaklah terus terpakai bagi cap berdaftar sedia ada
jika pembaharuannya tidak menjadi genap masa pada atau selepas
permulaan kuat kuasa Akta ini.

(3) Bagi maksud subseksyen (2), fi pembaharuan di bawah
Akta ini hendaklah terpakai tidak kira apa-apa fi telah dibayar
sebelum permulaan kuat kuasa Akta ini.

**Pendaftaran yang belum selesai bagi penukaran cap berdaftar**

**177.** Permohonan di bawah seksyen 44 Akta yang dimansuhkan
yang belum selesai pada permulaan kuat kuasa Akta ini hendaklah
diuruskan di bawah Akta yang dimansuhkan dan apa-apa perubahan
yang perlu hendaklah dibuat pada Daftar dalam Akta ini.

**Pembatalan bagi ketiadaan penggunaan**

**178.** (1) Permohonan di bawah seksyen 46 Akta yang dimansuhkan
yang belum selesai pada permulaan kuat kuasa Akta ini hendaklah
diuruskan di bawah Akta yang dimansuhkan dan apa-apa perubahan
yang perlu hendaklah dibuat pada Daftar dalam Akta ini.

(2) Permohonan di bawah seksyen 46 Akta ini boleh dibuat
berhubung dengan suatu cap berdaftar sedia ada selepas permulaan
kuat kuasa Akta ini.

(3) Walau apa pun subseksyen (2), permohonan pembatalan
pendaftaran cap berdaftar sedia ada yang didaftarkan di bawah
seksyen 57 Akta yang dimansuhkan hanya boleh dibuat lima tahun
selepas permulaan kuat kuasa Akta ini.


-----

_Cap Dagangan_ 151

**Permohonan bagi pembetulan, dsb.**

**179.** (1) Permohonan di bawah seksyen 43 atau 45 Akta yang
dimansuhkan yang belum selesai pada permulaan kuat kuasa
Akta ini hendaklah diuruskan di bawah Akta yang dimansuhkan
dan apa-apa perubahan yang perlu hendaklah dibuat pada Daftar
dalam Akta ini.

(2) Bagi maksud prosiding di bawah seksyen 47 Akta ini
sebagaimana yang terpakai berhubung dengan suatu cap berdaftar
sedia ada, peruntukan Akta ini hendaklah disifatkan telah berkuat
kuasa pada setiap masa yang material, kecuali tidak ada bantahan
terhadap kesahan pendaftaran cap berdaftar yang sedia ada boleh
diambil atas alasan yang dinyatakan dalam subseksyen 24(3)
Akta ini.

**Kaedah-kaedah mengenai penggunaan cap perakuan**

**180.** (1) Kaedah-kaedah yang mengawal penggunaan cap dagangan
perakuan berdaftar sedia ada yang didepositkan di Pejabat Pusat
Cap Dagangan menurut seksyen 56 Akta yang dimansuhkan
hendaklah dikira selepas permulaan kuat kuasa Akta ini
seolah-olah ia difailkan mengikut Jadual Kedua Akta ini.

(2) Apa-apa permintaan bagi pindaan kaedah-kaedah yang belum
selesai pada permulaan kuat kuasa Akta ini hendaklah diuruskan
mengikut Akta ini.

**Ejen**

**181.** (1) Pendaftaran ejen yang dimohon di bawah Akta yang
dimansuhkan sebelum permulaan kuat kuasa Akta ini hendaklah
terus berkuat kuasa dan hendaklah mempunyai kuat kuasa seolaholah dibuat di bawah seksyen 97 Akta ini dan jika didaftarkan,
ejen itu hendaklah dikira sebagai ejen cap dagangan berdaftar di
bawah Akta ini.

(2) Kehendak bagi pembaharuan pendaftaran ejen cap dagangan
di bawah Akta ini hendaklah terpakai bagi pendaftaran ejen yang
diperoleh di bawah Akta yang dimansuhkan.


-----

152 _Rang Undang-Undang_

**Garis panduan, dsb., mengenai perkara peralihan**

**182.** Pendaftar boleh mengeluarkan garis panduan atau arahan
amalan untuk mengadakan peruntukan bagi apa-apa perkara yang
berkuat kuasa sebelum permulaan kuat kuasa Akta ini diuruskan
mengikut apa-apa cara untuk memastikan perkara itu bertepatan
dengan Akta ini.

Jadual Pertama

[Seksyen 72]

CAP KOLEKTIF

**Tafsiran**

1. Dalam Jadual ini—

“persatuan” ertinya suatu organisasi yang didaftarkan dengan sewajarnya

mengikut undang-undang penubuhannya tetapi tidak diperbadankan mengikut
undang-undang yang berhubungan dengan syarikat, dan termasuklah kelab,
kesatuan sekerja dan pertubuhan yang diperbadankan dengan sewajarnya.

**Tanda yang cap kolektif boleh terdiri daripada**

2. Berhubung dengan suatu cap kolektif, sebutan dalam takrif cap dagangan
di bawah seksyen 3 yang membezakan barang-barang atau perkhidmatan satu
perusahaan daripada perusahaan-perusahaan yang lain hendaklah ditafsirkan
sebagai sebutan untuk membezakan barang-barang atau perkhidmatan anggota
persatuan yang merupakan tuan punya cap kolektif daripada anggota persatuan
yang lain.

**Cap kolektif yang terdiri daripada petunjuk geografi**

3. (1) Walau apa pun perenggan 23(1)(c), 4(a) dan (b), suatu cap kolektif yang
terdiri daripada petunjuk geografi boleh didaftarkan sebagai cap kolektif, bagi
menetapkan tempat asal geografi barang-barang atau perkhidmatan tertakluk
kepada alasan yang berikut:

_(a)_ ia mengandungi suatu terma individu daripada terma berbilang komponen,

yang serupa dengan nama umum apa-apa barang-barang atau perkhidmatan
di Malaysia, jika pendaftaran bagi cap kolektif itu dimohon berhubung
dengan barang-barang atau perkhidmatan itu;

_(b)_ ia mengandungi suatu nama varieti tumbuhan atau suatu baka haiwan;

_(c)_ barang-barang atau perkhidmatan itu tidak berasal dari negara, rantau

atau lokaliti yang ditunjukkan dalam subsubperenggan 5(3)(a);


-----

_Cap Dagangan_ 153

_(d)_ penggunaan cap kolektif berhubung dengan barang-barang atau

perkhidmatan yang bersifat sedemikian rupa sehingga mengelirukan
orang awam tentang tempat asalnya yang sebenar; atau

_(e)_ jika wujud kebarangkalian kekeliruan di pihak orang awam disebabkan

petunjuk geografi itu serupa dengan atau hampir serupa, dan
mempunyai tempat asal geografi yang sama seperti, suatu petunjuk
geografi terdahulu yang telah didaftarkan di bawah Akta Petunjuk
Geografi 2000.

(2) Tuan punya berdaftar suatu cap kolektif di bawah subperenggan (1)

tidak berhak untuk melarang penggunaan tanda atau petunjuk asal geografi
mengikut amalan jujur ​dalam perkara perindustrian atau komersial termasuk
oleh seseorang yang berhak untuk menggunakan nama geografi itu, dengan
syarat bahawa penggunaannya oleh seseorang yang menjalankan aktivitinya
di dalam kawasan geografi yang dinyatakan dalam Daftar yang hendaklah
berkenaan dengan barang-barang atau perkhidmatan yang dinyatakan dalam
Daftar mengikut kualiti, reputasi atau ciri-ciri yang dinyatakan dalam Daftar.

**Cap kolektif tidak boleh mengelirukan mengenai ciri-ciri atau signifikan**

4. (1) Suatu cap kolektif tidak boleh didaftarkan jika orang awam mungkin
dikelirukan mengenai ciri-ciri atau signifikan cap kolektif itu, terutamanya jika
cap kolektif itu mungkin dikira sebagai sesuatu selain daripada cap kolektif.

(2) Bagi maksud subperenggan (1), Pendaftar boleh menghendaki bahawa

suatu cap kolektif yang berkenaan dengannya permohonan itu dibuat bagi
pendaftaran termasuk beberapa petunjuk bahawa ia ialah cap kolektif.

(3) Walau apa pun seksyen 33, suatu permohonan boleh dipinda supaya

mematuhi apa-apa kehendak lain.

**Kaedah-kaedah yang mengawal penggunaan cap kolektif**

5. (1) Sebagai tambahan kepada kehendak di bawah seksyen 17, pemohon
suatu cap kolektif hendaklah memfailkan kaedah-kaedah yang mengawal
penggunaan cap kolektif dengan Pendaftar.

(2) Kaedah-kaedah di bawah subperenggan (1) hendaklah menyatakan—

_(a)_ orang yang dibenarkan untuk menggunakan cap kolektif;

_(b)_ syarat keanggotaan persatuan;

_(c)_ syarat penggunaan cap kolektif, jika ada; dan

_(d)_ apa-apa sekatan terhadap penyalahgunaan cap kolektif, jika ada.


-----

154 _Rang Undang-Undang_

(3) Sebagai tambahan kepada subperenggan (2), jika permohonan cap

kolektif terdiri daripada petunjuk geografi di bawah subperenggan 3(1),
pemohon hendaklah memfailkan kaedah-kaedah yang menyatakan—

_(a)_ bahawa negara, rantau atau lokaliti yang barang-barang atau perkhidmatan

itu berasal;

_(b)_ kualiti, reputasi atau ciri-ciri lain barang-barang atau perkhidmatan

yang pada dasarnya boleh dikaitkan dengan tempat asal geografinya;

_(c)_ perlindungan atau pendaftaran sedia ada bagi petunjuk geografi

di dalam negara, rantau atau lokaliti tempat asal itu; dan

_(d)_ penggunaan petunjuk geografi di dalam negara itu, rantau atau lokaliti

tempat asal itu.

(4) Bagi maksud subperenggan (2) dan (3), Pendaftar boleh menghendaki

kehendak lanjut untuk dinyatakan dalam kaedah-kaedah sebagaimana yang
difikirkannya patut.

**Kelulusan kaedah-kaedah dan permohonan bagi pendaftaran cap kolektif**

6. (1) Cap kolektif tidak boleh didaftarkan melainkan jika kaedah-kaedah
yang mengawal penggunaan cap kolektif—

_(a)_ menyatakan semua kehendak yang terkandung dalam

subperenggan 5(2), (3) dan (4);

_(b)_ tidak bertentangan dengan kepentingan awam atau moral;

_(c)_ tidak mengandungi atau terdiri daripada apa-apa perkara skandal

atau yang menyalahi atau yang sebaliknya tidak berhak mendapat
perlindungan oleh mana-mana mahkamah undang-undang; dan

_(d)_ tidak mengandungi perkara yang pada pendapat Pendaftar adalah atau

mungkin memudaratkan kepentingan atau keselamatan negara.

(2) Pemohon hendaklah memfailkan kaedah-kaedah di bawah perenggan 5

kepada Pendaftar dalam tempoh sebagaimana yang ditetapkan dan jika pemohon
tidak berbuat demikian, permohonan bagi pendaftaran cap kolektif hendaklah
disifatkan ditarik balik.

(3) Pendaftar hendaklah menimbangkan sama ada kehendak di bawah

subperenggan (1) dipenuhi.

(4) Jika didapati oleh Pendaftar bahawa kehendak di bawah subperenggan (1)

tidak dipenuhi, dia hendaklah memberitahu pemohon dan memberinya peluang
dalam tempoh yang ditentukan oleh Pendaftar, untuk membuat representasi
atau memfailkan kaedah-kaedah yang dipinda.


-----

_Cap Dagangan_ 155

(5) Jika pemohon memberi jawapan dalam tempoh sebagaimana yang

ditentukan oleh Pendaftar tetapi gagal untuk memuaskan Pendaftar bahawa
kehendak di bawah subperenggan (1) dipenuhi, atau untuk memfailkan
kaedah-kaedah yang telah dipinda supaya memenuhi kehendak itu, Pendaftar
boleh menolak permohonan bagi pendaftaran cap kolektif.

(6) Jika pemohon gagal menjawab dalam tempoh yang dinyatakan, permohonan

bagi pendaftaran cap kolektif hendaklah disifatkan ditarik balik.

(7) Jika didapati oleh Pendaftar bahawa kehendak di bawah subperenggan (1)

dan kehendak bagi pendaftaran di bawah Bahagian IV, dipenuhi, Pendaftar
hendaklah menerima permohonan itu dan hendaklah meneruskan permohonan
itu mengikut seksyen 31 dan 35.

(8) Kaedah-kaedah itu hendaklah disiarkan mengikut seksyen 31 dan notis

bangkangan boleh diberikan berhubungan dengan perkara di bawah subperenggan (1),
sebagai tambahan kepada apa-apa alasan lain yang permohonannya mungkin
dibangkang.

**Pemeriksaan kaedah-kaedah**

7. Kaedah-kaedah yang mengawal penggunaan cap kolektif berdaftar hendaklah
terbuka kepada pemeriksaan awam dengan cara yang sama seperti Daftar
di bawah seksyen 15.

**Pindaan kaedah-kaedah cap kolektif berdaftar**

8. (1) Pindaan kaedah-kaedah yang mengawal penggunaan cap kolektif berdaftar
tidak berkuat kuasa melainkan jika kaedah-kaedah yang dipinda difailkan
dengan Pendaftar mengikut bentuk yang ditentukan oleh Pendaftar bersama
dengan pembayaran fi yang ditetapkan.

(2) Pendaftar hendaklah, selepas menimbangkan kehendak di bawah

subperenggan (1), menyebabkan kaedah-kaedah yang dipinda itu diterima dan
disiarkan dalam Jurnal Rasmi Harta Intelek.

(3) Mana-mana orang boleh memfailkan suatu notis bangkangan yang

berhubungan dengan perkara-perkara di bawah subperenggan 6(1) mengikut
bentuk yang ditentukan oleh Pendaftar dalam tempoh yang ditetapkan selepas
kaedah-kaedah yang dipinda itu telah disiarkan dalam Jurnal Rasmi Harta Intelek
di bawah subperenggan (2).

**Hak pengguna yang dibenarkan berkaitan dengan prosiding pelanggaran**

9. (1) Peruntukan yang berikut hendaklah terpakai berhubung dengan pengguna
cap kolektif berdaftar yang berhubung dengan pemegang lesen cap dagangan:

_(a)_ subseksyen 54(4);


-----

156 _Rang Undang-Undang_

_(b)_ subseksyen 60(2);

_(c)_ seksyen 70; dan

_(d)_ seksyen 87.

(2) Dalam prosiding pelanggaran yang dibawa oleh tuan punya berdaftar

suatu cap kolektif, apa-apa kerugian yang dialami atau mungkin dialami oleh
pengguna yang dibenarkan hendaklah diambil kira dan Mahkamah boleh
memberikan apa-apa arahan sebagaimana yang difikirkannya patut setakat yang
plaintif memegang apa-apa hasil remedi kewangan bagi pihak pengguna itu.

**Pengehadan atas hak yang diberikan oleh cap kolektif berdaftar**

10. Seorang anggota persatuan yang atas namanya suatu cap kolektif itu

didaftarkan tidak mempunyai hak untuk menghalang anggota lain persatuan
itu daripada menggunakan cap kolektif itu mengikut kaedah-kaedah persatuan.

**Alasan bagi pembatalan pendaftaran**

11. Sebagai tambahan kepada alasan pembatalan yang diperuntukkan dalam

seksyen 45 dan 46, pendaftaran suatu cap kolektif boleh dibatalkan oleh
Mahkamah atas alasan—

_(a)_ bahawa cara cap kolektif itu telah digunakan oleh tuan punya telah

menyebabkan ia bertanggungan untuk mengelirukan orang awam
mengikut cara yang disebut dalam subperenggan 4(1);

_(b)_ bahawa tuan punya tidak menuruti, atau memastikan pematuhan,

kaedah-kaedah yang mengawal penggunaan cap kolektif itu; atau

_(c)_ bahawa pindaan kepada kaedah-kaedah yang difailkan oleh tuan punya

berdaftar—

(i) tidak lagi mematuhi subperenggan 5(2), (3) dan (4);

(ii) bertentangan dengan kepentingan awam atau moral;

(iii) tidak mengandungi atau terdiri daripada apa-apa perkara

skandal atau yang menyalahi atau sebaliknya tidak berhak
untuk mendapat perlindungan oleh mana-mana mahkamah
undang-undang; atau

(iv) tidak mengandungi suatu perkara yang pada pendapat Pendaftar

adalah atau mungkin memudaratkan kepentingan awam atau
keselamatan negara.


-----

_Cap Dagangan_ 157

**Alasan bagi ketidaksahan pendaftaran**

12. Sebagai tambahan kepada alasan ketidaksahan yang diperuntukkan dalam
seksyen 47, pendaftaran suatu cap kolektif boleh diisytiharkan tidak sah oleh
Mahkamah atas alasan bahawa cap kolektif didaftarkan dengan melanggar
peruntukan subperenggan 4(1) atau subperenggan 6(1).

Jadual Kedua

[Seksyen 73]

CAP PERAKUAN

**Tanda yang cap perakuan boleh terdiri daripada**

1. Berhubung dengan suatu cap perakuan, sebutan dalam takrif cap dagangan
di bawah seksyen 3 untuk membezakan barang-barang atau perkhidmatan satu
perusahaan daripada perusahaan-perusahaan yang lain hendaklah ditafsirkan
sebagai sebutan untuk membezakan barang-barang atau perkhidmatan yang
diperakui daripadan yang tidak diperakui.

**Cap perakuan yang terdiri daripada petunjuk geografi**

2. (1) Walau apa pun perenggan 23(1)(c), 4(a) dan (b), suatu cap perakuan
yang terdiri daripada petunjuk geografi boleh didaftarkan sebagai cap perakuan,
bagi menetapkan tempat asal geografi barang-barang atau perkhidmatan tertakluk
kepada alasan yang berikut:

_(a)_ ia mengandungi suatu terma individu daripada terma berbilang

komponen, yang serupa dengan nama umum apa-apa barang-barang
atau perkhidmatan di Malaysia, jika pendaftaran bagi cap perakuan
itu dimohon berhubung dengan barang-barang atau perkhidmatan itu;

_(b)_ ia mengandungi suatu nama varieti tumbuhan atau suatu baka haiwan;

_(c)_ barang-barang atau perkhidmatan itu tidak berasal dari negara, rantau

atau lokaliti yang ditunjukkan dalam subsubperenggan 5(3)(a);

_(d)_ penggunaan cap perakuan berhubung dengan barang-barang atau

perkhidmatan yang bersifat sedemikian rupa sehingga mengelirukan
orang awam tentang tempat asalnya yang sebenar; atau

_(e)_ jika wujud kebarangkalian kekeliruan bagi pihak orang awam disebabkan

petunjuk geografi itu serupa dengan atau hampir serupa dengan, dan
mempunyai tempat asal geografi yang sama seperti, suatu petunjuk
geografi terdahulu yang telah didaftarkan di bawah Akta Petunjuk
Geografi 2000.

(2) Tuan punya berdaftar suatu cap perakuan di bawah subperenggan (1)

tidak berhak untuk melarang penggunaan tanda atau petunjuk asal geografi
mengikut amalan jujur ​​dalam perkara perindustrian atau komersial, dengan
syarat penggunaannya oleh seseorang yang menjalankan aktivitinya di dalam


-----

158 _Rang Undang-Undang_

kawasan geografi yang dinyatakan dalam Daftar yang hendaklah berkenaan
dengan barang-barang atau perkhidmatan yang dinyatakan dalam Daftar
mengikut kualiti, reputasi atau ciri-ciri yang dinyatakan dalam Daftar.

**Sifat perniagaan tuan punya**

3. Cap perakuan tidak boleh didaftarkan jika tuan punya menjalankan perniagaan
yang melibatkan dalam pembekalan barang-barang atau perkhidmatan yang
tuan punya berdaftar itu perakukan.

**Cap perakuan tidak boleh mengelirukan mengenai ciri-ciri atau signifikan**

4. (1) Suatu cap perakuan tidak boleh didaftarkan jika orang awam mungkin
dikelirukan mengenai ciri-ciri atau signifikan cap perakuan itu, terutamanya
jika cap perakuan itu mungkin dikira sebagai sesuatu selain daripada cap
perakuan.

(2) Bagi maksud subperenggan (1), Pendaftar boleh menghendaki bahawa

suatu cap perakuan yang berkenaan dengan suatu permohonan itu dibuat bagi
pendaftaran termasuk beberapa petunjuk bahawa ia ialah cap perakuan.

(3) Walau apa pun subseksyen 33(3), suatu permohonan boleh dipinda

supaya mematuhi apa-apa kehendak lain.

**Kaedah-kaedah yang mengawal penggunaan cap perakuan**

5. (1) Sebagai tambahan kepada kehendak di bawah seksyen 17, pemohon cap
perakuan hendaklah memfailkan kaedah-kaedah yang mengawal penggunaan
cap perakuan dengan Pendaftar.

(2) Kaedah-kaedah di bawah subperenggan (1) hendaklah menyatakan—

_(a)_ orang yang dibenarkan menggunakan cap perakuan;

_(b)_ ciri-ciri yang diperakui oleh cap perakuan;

_(c)_ bagaimana tuan punya akan menguji ciri-ciri itu;

_(d)_ bagaimana tuan punya mengawasi penggunaan cap perakuan; dan

_(e)_ prosedur untuk menyelesaikan pertikaian antara tuan punya dengan

pengguna yang dibenarkan.

(3) Sebagai tambahan kepada subperenggan (2), jika permohonan cap

perakuan terdiri daripada petunjuk geografi di bawah subperenggan 2(1),
pemohon hendaklah memfailkan kaedah-kaedah yang menyatakan—

_(a)_ negara, rantau atau lokaliti yang barang-barang atau perkhidmatan itu

berasal;


-----

_Cap Dagangan_ 159

_(b)_ kualiti, reputasi atau ciri-ciri lain barang-barang atau perkhidmatan

yang pada asasnya boleh dikaitkan dengan tempat asal geografinya;

_(c)_ perlindungan atau pendaftaran sedia ada petunjuk geografi di dalam

negara, rantau atau lokaliti tempat asal itu; dan

_(d)_ penggunaan petunjuk geografi di dalam negara itu, rantau atau lokaliti

tempat asal itu.

(4) Bagi maksud subperenggan (2) dan (3), Pendaftar boleh menghendaki

kehendak lanjut untuk dinyatakan dalam kaedah-kaedah sebagaimana yang
difikirkannya patut.

**Kelulusan kaedah-kaedah dan permohonan bagi pendaftaran cap perakuan**

6. (1) Cap perakuan tidak boleh didaftarkan melainkan jika—

_(a)_ kaedah-kaedah yang mengawal penggunaan cap perakuan—

(i) menyatakan semua kehendak yang terkandung dalam

subperenggan 5(2), (3) dan (4);

(ii) tidak bertentangan dengan kepentingan awam atau moral;

(iii) tidak mengandungi atau terdiri daripada apa-apa perkara

skandal atau yang menyalahi atau yang sebaliknya tidak
berhak mendapat perlindungan oleh mana-mana mahkamah
undang-undang; dan

(iv) tidak mengandungi perkara yang pada pendapat Pendaftar

adalah atau mungkin memudaratkan kepentingan awam atau
keselamatan negara; dan

_(b)_ pemohon adalah kompeten untuk memperakui barang-barang atau

perkhidmatan yang cap perakuan itu hendak didaftarkan.

(2) Pemohon hendaklah memfailkan kaedah-kaedah di bawah perenggan 5

kepada Pendaftar dalam tempoh sebagaimana yang ditetapkan dan jika pemohon
tidak berbuat demikian, permohonan bagi pendaftaran cap perakuan hendaklah
disifatkan ditarik balik.

(3) Pendaftar hendaklah menimbangkan sama ada kehendak di bawah

subperenggan (1) dipenuhi.

(4) Jika didapati oleh Pendaftar bahawa kehendak di bawah subperenggan (1)

tidak dipenuhi, dia hendaklah memaklumkan pemohon dan memberinya peluang
dalam tempoh yang ditentukan oleh Pendaftar, untuk membuat representasi
atau memfailkan kaedah-kaedah yang dipinda.


-----

160 _Rang Undang-Undang_

(5) Jika pemohon memberi jawapan dalam tempoh sebagaimana yang

ditentukan oleh Pendaftar tetapi gagal memuaskan Pendaftar bahawa kehendak
di bawah subperenggan (1) dipenuhi, atau untuk memfailkan kaedah-kaedah
yang telah dipinda bagi memenuhi kehendak itu, Pendaftar boleh menolak
permohonan itu bagi pendaftaran cap perakuan.

(6) Jika pemohon gagal menjawab dalam tempoh yang dinyatakan, permohonan

bagi pendaftaran cap perakuan hendaklah disifatkan ditarik balik.

(7) Jika didapati oleh Pendaftar kehendak di bawah subperenggan (1)

dan kehendak bagi pendaftaran di bawah Bahagian IV, dipenuhi, Pendaftar
hendaklah menerima permohonan itu dan hendaklah meneruskan permohonan
itu mengikut seksyen 31 dan 35.

(8) Kaedah-kaedah itu hendaklah disiarkan mengikut seksyen 31 dan notis

bangkangan boleh diberikan berhubungan dengan perkara-perkara di bawah
subperenggan (1), sebagai tambahan kepada apa-apa alasan lain yang
permohonannya mungkin dibangkang.

**Pemeriksaan kaedah-kaedah**

7. Kaedah-kaedah yang mengawal penggunaan cap perakuan berdaftar
hendaklah terbuka kepada pemeriksaan awam dengan cara yang sama seperti
Daftar di bawah seksyen 15.

**Pindaan kaedah-kaedah cap perakuan berdaftar**

8. (1) Pindaan kaedah-kaedah yang mengawal penggunaan cap perakuan
berdaftar tidak berkuat kuasa melainkan jika kaedah-kaedah yang dipinda
difailkan dengan Pendaftar mengikut bentuk yang ditentukan oleh Pendaftar
bersama dengan pembayaran fi yang ditetapkan.

(2) Pendaftar hendaklah, selepas menimbangkan kehendak di bawah

subperenggan (1), menyebabkan kaedah-kaedah yang dipinda itu diterima dan
disiarkan dalam Jurnal Rasmi Harta Intelek.

(3) Mana-mana orang boleh memfailkan suatu notis bangkangan yang

berhubungan dengan perkara di bawah subperenggan 6(1) mengikut bentuk
yang ditentukan oleh Pendaftar dalam tempoh yang ditetapkan selepas
kaedah-kaedah yang dipinda itu disiarkan dalam Jurnal Rasmi Harta Intelek
di bawah subperenggan (2).

**Persetujuan penyerahhakan cap perakuan berdaftar**

9. Penyerahhakan atau perpindahan lain cap perakuan berdaftar hendaklah
tidak berkuat kuasa tanpa persetujuan Pendaftar.


-----

_Cap Dagangan_ 161

**Hak pengguna yang dibenarkan berkaitan dengan prosiding pelanggaran**

10. (1) Peruntukan yang berikut hendaklah terpakai berhubung dengan pengguna
yang dibenarkan cap perakuan berdaftar berkenaan dengan pemegang lesen
cap dagangan:

_(a)_ subseksyen 54(4);

_(b)_ subseksyen 60(2); dan

_(c)_ seksyen 87.

(2) Dalam prosiding pelanggaran yang dibawa oleh tuan punya berdaftar

suatu cap perakuan, apa-apa kerugian yang dialami atau yang mungkin dialami
oleh pengguna yang dibenarkan hendaklah diambil kira dan Mahkamah boleh
memberikan apa-apa arahan sebagaimana yang difikirkannya patut setakat yang
mana plaintif memegang apa-apa hasil remedi kewangan bagi pihak pengguna itu.

**Alasan bagi pembatalan pendaftaran**

11. Sebagai tambahan kepada alasan pembatalan yang diperuntukkan dalam

seksyen 45 dan 46, pendaftaran suatu cap perakuan boleh dibatalkan oleh
Mahkamah atas alasan—

_(a)_ bahawa tuan punya berdaftar telah mula menjalankan perniagaan

sedemikian di bawah perenggan 3;

_(b)_ bahawa cara cap perakuan itu digunakan oleh tuan punya berdaftar

telah menyebabkannya mengelirukan orang awam mengikut cara
yang disebut dalam subperenggan 4(1);

_(c)_ bahawa tuan punya tidak menuruti, atau memastikan pematuhan,

kaedah-kaedah yang mengawal penggunaan cap perakuan itu; atau

_(d)_ bahawa pindaan kepada kaedah-kaedah yang difailkan oleh tuan punya

berdaftar—

(i) tidak lagi mematuhi subperenggan 5(2), (3) and (4);

(ii) bertentangan dengan kepentingan awam atau moral;

(iii) tidak mengandungi atau terdiri daripada apa-apa perkara

skandal atau yang menyalahi atau sebaliknya tidak berhak
untuk mendapat perlindungan oleh mana-mana mahkamah
undang-undang; atau

(iv) tidak mengandungi suatu perkara yang pada pendapat Pendaftar

adalah atau mungkin memudaratkan kepentingan awam atau
keselamatan negara;


-----

162 _Rang Undang-Undang_

_(e)_ bahawa tuan punya berdaftar itu tidak lagi kompeten untuk memperakui

barang-barang atau perkhidmatan yang cap perakuan itu didaftarkan.

**Alasan bagi ketidaksahan pendaftaran**

12. Sebagai tambahan kepada alasan ketidaksahan yang diperuntukkan

dalam seksyen 47, pendaftaran suatu cap perakuan boleh diisytiharkan tidak
sah oleh Mahkamah atas alasan bahawa cap perakuan itu didaftarkan dengan
melanggar—

_(a)_ perenggan 3;

_(b)_ subperenggan 4(1); atau

_(c)_ subperenggan 6(1).

HURAIAN

Akta yang dicadangkan bertujuan untuk memperuntukkan pendaftaran cap
dagangan berhubungan dengan barang-barang dan perkhidmatan dan untuk
melaksanakan triti yang berkaitan dan bagi perkara-perkara lain yang berkaitan
dengannya.

Bahagian I

2. Bahagian I memperkatakan perkara permulaan.

3. _Fasal 1 mengandungi tajuk ringkas Akta yang dicadangkan dan kuasa_
Menteri untuk menetapkan tarikh permulaan kuat kuasa Akta yang dicadangkan.

4. _Fasal 2 mengandungi tafsiran bagi perkataan dan ungkapan tertentu yang_
digunakan dalam Akta yang dicadangkan.

5. _Fasal 3, 4, 5 dan 6 bertujuan untuk memperuntukkan takrif “cap dagangan”,_
“cap dagangan terkenal”, “cap dagangan terdahulu”, “barang-barang
yang melanggar”, “bahan yang melanggar”, “artikel yang melanggar”,
“barang-barang lancung” dan “cap dagangan lancung”.

6. _Fasal 7, 8 dan 9 bertujuan untuk memperuntukkan bagi sebutan kepada_
penggunaan cap dagangan jika bentuk perdagangan berubah dan penentuan
kebarangkalian kekeliruan itu berhubungan dengan penggunaan cap dagangan
itu.

Bahagian II

7. Bahagian II memperkatakan pentadbiran yang berkaitan dengan
cap dagangan.


-----

_Cap Dagangan_ 163

8. _Fasal 10 bertujuan untuk memperuntukkan bagi pelantikan dan kuasa_
Pendaftar, Timbalan Pendaftar dan Penolong Pendaftar Cap Dagangan.

9. _Fasal 11 bertujuan untuk memperuntukkan bagi perlindungan Pendaftar,_
Timbalan Pendaftar dan Penolong Pendaftar Cap Dagangan terhadap guaman
dan prosiding undang-undang bagi perbuatan atau peninggalan yang dilakukan
dengan suci hati dalam melaksanakan fungsi-fungsinya dan menjalankan kuasa
yang diperuntukkan di bawah Akta yang dicadangkan.

10. _Fasal 12 bertujuan untuk memperuntukkan kuasa bagi penubuhan Pejabat_

Cap Dagangan dan pejabat cawangan lain.

11. _Fasal 13 bertujuan untuk memperuntukkan bagi kuasa bagi Pendaftar untuk_

mengeluarkan nasihat dan carian awal kepada mana-mana pihak yang berminat
untuk mendapatkannya sebelum memfailkan permohonan bagi pendaftaran cap
dagangan.

Bahagian III

12. Bahagian III mengandungi peruntukan yang berhubungan dengan Daftar

Cap Dagangan.

13. _Fasal 14 bertujuan untuk memperuntukkan bagi penyelenggaraan Daftar_

Cap Dagangan.

14. _Fasal 15 bertujuan untuk memperuntukkan bagi pemeriksaan Daftar Cap_

Dagangan.

Bahagian IV

15. Bahagian IV memperkatakan semua perkara yang berhubungan dengan

pendaftaran cap dagangan.

16. _Fasal 16 bertujuan untuk memperuntukkan takrifan cap dagangan berdaftar._

17. _Fasal 17 bertujuan untuk menyatakan apa yang dikehendaki dalam suatu_

permohonan bagi pendaftaran cap dagangan.

18. _Fasal 18 bertujuan untuk memperuntukkan bahawa suatu permohonan_

yang mengandungi berbilang kelas barang-barang atau perkhidmatan boleh
digunakan sebagai satu permohonan yang sebelumnya tidak diterima di bawah
Akta yang dimansuhkan.

19. _Fasal 19 bertujuan untuk memperuntukkan bagi pengelasan yang digunakan_

untuk mengelaskan barang-barang atau perkhidmatan bagi maksud pendaftaran
cap dagangan.

20. _Fasal 20 bertujuan untuk memperuntukkan bahawa warna cap dagangan_

itu boleh dihadkan secara keseluruhan atau sebahagiannya jika warna tidak
dihadkan, cap dagangan itu hendaklah disifatkan didaftarkan untuk semua
warna.


-----

164 _Rang Undang-Undang_

21. _Fasal 21 bertujuan untuk memperuntukkan kehendak bagi permohonan_

bagi pendaftaran suatu siri cap dagangan.

22. _Fasal 22 bertujuan untuk memperuntukkan bagi tatacara dan pengiraan_

masa untuk menentukan tarikh pemfailan yang akan diputuskan oleh Pendaftar
Cap Dagangan.

23. _Fasal 23 bertujuan untuk memperuntukkan alasan mutlak bagi penolakan_

pendaftaran cap dagangan.

24. _Fasal 24 bertujuan untuk memperuntukkan alasan relatif bagi penolakan_

pendaftaran cap dagangan.

25. _Fasal 25 bertujuan untuk memperuntukkan bagi hal keadaan apabila_

pendaftaran boleh sama ada ditolak atau disetuju terima dalam suatu keadaan
penggunaan bersama yang jujur.

26. _Fasal 26 menyatakan tatacara untuk tuntutan keutamaan di Malaysia_

oleh negara anggota Konvensyen Paris.

27. _Fasal 27 menyatakan tatacara untuk menuntut keutamaan di Malaysia_

daripada perkiraan dibuat antara Malaysia dengan negara asing yang diisytiharkan
oleh Menteri bagi perlindungan salingan cap dagangan.

28. _Fasal 28 menyatakan tatacara untuk menuntut keutamaan di Malaysia_

dari tarikh pameran antarabangsa yang diberikan oleh perlindungan sementara
cap dagangan yang menjadi hal perkara pameran antarabangsa yang diberikan
di bawah Perkara 11 Konvensyen Paris.

29. _Fasal 29 menyatakan tatacara pemeriksaan bagi permohonan pendaftaran_

cap dagangan yang akan dijalankan oleh Pendaftar Cap Dagangan.

30. _Fasal 30 bertujuan untuk memperuntukkan bagi keadaan jika penafian,_

syarat atau pengehadan sukarela boleh dimohon oleh seorang pemohon bagi
pendaftaran cap dagangan dan penafian, syarat atau pengehadan itu akan
memberi kesan kepada hak tuan punya berdaftar cap dagangan itu apabila
didaftarkan.

31. _Fasal 31 bertujuan untuk memperuntukkan penyiaran penyetujuterimaan_

permohonan selepas pemeriksaan telah dijalankan oleh Pendaftar.

32. _Fasal 32 menyatakan tatacara bagi seseorang pemohon untuk memohon_

bagi penarikbalikan permohonan bagi pendaftaran cap dagangan atau sekatan
barang-barang atau perkhidmatan yang diliputi oleh permohonan bagi pendaftaran
cap dagangan.

33. _Fasal 33 bertujuan untuk membenarkan bagi pindaan kepada permohonan_

pendaftaran cap dagangan dibuat oleh pemohon.

34. _Fasal 34 bertujuan untuk memperuntukkan bahawa suatu pendaftaran cap_

dagangan boleh dibangkang atas apa-apa alasan sebagai alasan mutlak, alasan
relatif atau dengan alasan bahawa permohonan untuk pendaftaran adalah sama
atau serupa dengan suatu cap dagangan terkenal di Malaysia.


-----

_Cap Dagangan_ 165

35. _Fasal 35 bertujuan untuk menyatakan tatacara dan cara yang terlibat_

dalam prosiding bangkangan di hadapan Pendaftar Cap Dagangan dan rayuan
terhadap keputusan Pendaftar Cap Dagangan yang boleh difailkan di Mahkamah
Tinggi.

36. _Fasal 36 bertujuan untuk memperuntukkan cara pendaftaran cap dagangan_

yang akan berlaku sekiranya tiada bangkangan yang difailkan atau bangkangan itu
telah ditolak. Pendaftaran cap dagangan ini akan dikeluarkan dengan pemberitahuan
pendaftaran dengan tarikh pendaftaran yang sama dengan tarikh pemfailan
di Malaysia.

Bahagian V

37. Bahagian V memperkatakan perkara yang berhubungan dengan pembahagian

dan penggabungan suatu permohonan atau pendaftaran cap dagangan.

38. _Fasal 37 menyatakan tatacara pembahagian jika suatu permohonan atau_

pendaftaran mengandungi beberapa kelas barang-barang atau perkhidmatan
dibenarkan untuk dibahagikan kepada beberapa permohonan atau pendaftaran.

39. _Fasal 38 menyatakan tatacara penggabungan jika berbilang permohonan_

atau pendaftaran akan digabungkan menjadi satu permohonan atau pendaftaran.

Bahagian VI

40. Bahagian VII memperkatakan perkara yang berkaitan dengan tempoh

masa dan proses yang berkaitan bagi pembaharuan cap dagangan berdaftar.

41. _Fasal 39 bertujuan untuk memperuntukkan tempoh perlindungan sepuluh_

tahun setelah suatu pendaftaran cap dagangan menjadi didaftarkan dan untuk
mengadakan peruntukan bagi proses pembaharuan suatu cap dagangan berdaftar
termasuk kesannya yang berkaitan dengan kegagalan memperbaharui cap
dagangan tersebut.

42. _Fasal 40 bertujuan untuk mengadakan peruntukan mengenai status suatu_

cap dagangan yang tidak dibaharui atau dimasukkan semula.

43. _Fasal 41 bertujuan untuk mengadakan peruntukan bagi penguatkuasaan_

pendaftaran yang terhenti berikutan apa-apa keputusan untuk pembatalan
oleh Pendaftar atau atas dasar tidak digunakan atau telah dibatalkan secara
sukarela tanpa mengira hakikat bahawa pendaftaran itu masih dalam tempoh
perlindungan sepuluh tahun.

Bahagian VII

44. Bahagian VII menyatakan apabila cap dagangan itu boleh diubah,

dibetulkan, dipotong secara sukarela, dibatalkan oleh Pendaftar dan dibatalkan
atau menjadi tak sah oleh Mahkamah.


-----

166 _Rang Undang-Undang_

45. _Fasal 42 bertujuan untuk memperuntukkan bagi tuan punya berdaftar cap_

dagangan untuk memohon suatu pengubahan cap dagangan berdaftar. Walau
bagaimanapun pengubahan itu tertakluk kepada pengehadan tertentu.

46. _Fasal 43 bertujuan untuk memperuntukkan tuan punya berdaftar cap_

dagangan untuk memohon suatu pembetulan Daftar, misalnya, untuk membetulkan
apa-apa kesilapan dan memperuntukkan kuasa bagi Pendaftar untuk membuat
apa-apa pembetulan yang berbangkit dalam Daftar dan untuk mengeluarkan
apa-apa pemberitahuan pendaftaran menurut pembetulan itu.

47. _Fasal 44 bertujuan untuk memperuntukkan tuan punya berdaftar cap_

dagangan untuk membuat pemotongan secara sukarela cap dagangan berdaftar
bagi beberapa atau semua barang-barang atau perkhidmatan.

48. _Fasal 45 bertujuan untuk memperuntukkan bagi tatacara untuk membatalkan_

suatu cap dagangan berdaftar oleh Pendaftar jika prosiding itu dijalankan
di Pejabat Cap Dagangan.

49. _Fasal 46 bertujuan untuk mengadakan peruntukan bagi tatacara untuk_

membatalkan suatu cap dagangan berdaftar oleh Mahkamah Tinggi atas dasar
ketiadaan penggunaan cap dagangan berdaftar itu. Mana-mana orang yang
terkilan boleh memfailkan permohonan untuk membatalkan pendaftaran itu
di Mahkamah Tinggi.

50. _Fasal 47 bertujuan untuk memperuntukkan mekanisma bagi ketidaksahan_

suatu cap dagangan berdaftar sekiranya pendaftaran itu melanggar apa-apa
alasan mutlak atau relatif. Mana-mana orang yang terkilan boleh memfailkan
permohonan bagi ketidaksahan pendaftaran itu di Mahkamah Tinggi.

Bahagian VIII

51. Bahagian VIII memperkatakan hak tuan punya berdaftar cap dagangan

itu.

52. _Fasal 48 bertujuan untuk memperuntukkan bagi hak yang diberikan_

kepada tuan punya berdaftar cap dagangan dan keadaan jika hak eksklusif itu
boleh digunakan juga dinyatakan.

53. _Fasal 49 bertujuan untuk memperuntukkan bagi pengehadan hak tuan_

punya berdaftar jika cap dagangan yang hampir serupa didaftarkan oleh orang
yang berlainan.

54. _Fasal 50 bertujuan untuk memperuntukkan bagi pengehadan hak tuan_

punya berdaftar cap dagangan dalam keadaan cap dagangan itu terdiri daripada
tanda yang diterima sebagai tanda yang memperihalkan artikel, bahan atau
perkhidmatan.

55. _Fasal 51 bertujuan untuk memperuntukkan bagi pengehadan hak tuan_

punya berdaftar cap dagangan dalam keadaan terdiri daripada suatu cap
dagangan itu tanda yang digunakan berhubung dengan suatu artikel yang
dahulunya dihasilkan di bawah paten.


-----

_Cap Dagangan_ 167

56. _Fasal 52 bertujuan untuk memperuntukkan bahawa apa-apa pendaftaran_

yang diberikan kepada tuan punya cap dagangan berdaftar cap dagangan
hendaklah menjadi keterangan prima facie mengenai kesahan pendaftaran asal
cap dagangan itu dan semua penyerahhakan dan perpindahan terkemudian
hendaklah terpakai bagi semua prosiding di Mahkamah Tinggi.

57. _Fasal 53 bertujuan untuk memperuntukkan bahawa dalam semua prosiding_

undang-undang yang berhubungan dengan suatu cap dagangan berdaftar dalam
Daftar itu, pendaftaran asal cap dagangan hendaklah selepas tamat tempoh
lima tahun dari tarikh pendaftaran itu dikira sebagai sah dalam semua hal
berkenaan melainkan jika dibuktikan sebaliknya.

58. _Fasal 54 bertujuan untuk memperuntukkan alasan yang menyatakan_

perbuatan yang terjumlah sebagai pelanggaran cap dagangan berdaftar.

59. _Fasal 55 bertujuan untuk memperuntukkan hal keadaan perbuatan yang_

tidak terjumlah sebagai pelanggaran.

60. _Fasal 56 bertujuan untuk memperuntukkan hak bagi tuan punya berdaftar_

untuk memulakan prosiding pelanggaran. Ia juga menetapkan relief dan remedi
yang disediakan kepada tuan punya berdaftar cap dagangan termasuk akibat
yang boleh diperintahkan oleh Mahkamah Tinggi berhubung dengan barangbarang atau perkhidmatan yang terlibat dalam pelanggaran tersebut.

61. _Fasal 57 bertujuan untuk memperuntukkan hal keadaan yang suatu_

tindakan tidak boleh dimulakan di Mahkamah Tinggi.

62. _Fasal 58 bertujuan untuk memperuntukkan hal keadaan yang Mahkamah_

Tinggi boleh membuat suatu perintah untuk pemadaman tanda yang menyalahi.

63. _Fasal 59 bertujuan untuk memperuntukkan hal keadaan yang Mahkamah_

Tinggi boleh memerintahkan untuk penyerahan barang-barang, bahan atau
artikel yang melanggar.

64. _Fasal 60 bertujuan untuk memperuntukkan hal keadaan yang Mahkamah_

Tinggi boleh memerintahkan bagi pelupusan barang-barang, bahan atau artikel
yang melanggar.

65. _Fasal 61 bertujuan untuk menyediakan remedi bagi ancaman tidak berasas_

prosiding pelanggaran.

Bahagian IX

66. Bahagian IX memperkatakan semua perkara yang berhubungan dengan

cap dagangan sebagai objek harta.

67. _Fasal 62 bertujuan untuk memperuntukkan bagi suatu cap dagangan_

berdaftar untuk dikira sebagai harta peribadi atau harta alih dan boleh
tertakluk kepada kepentingan bercagar dengan cara yang sama sebagai
mana-mana harta peribadi atau harta alih lain.


-----

168 _Rang Undang-Undang_

68. _Fasal 63 bertujuan untuk mengadakan peruntukan mengenai hal keadaan_

yang suatu cap dagangan boleh dimiliki secara bersama atau oleh lebih daripada
dua orang termasuk haknya untuk menetapkan atau melibatkan dalam apa-apa
urusan dengan tuan punya berdaftar bersama.

69. _Fasal 64 bertujuan untuk memperuntukkan mekanisme jika suatu cap_

dagangan berdaftar boleh diserah hak termasuk dengan cara jaminan.

70. _Fasal 65 bertujuan untuk mengadakan peruntukan bagi urusan tertentu_

seperti pelesenan atau pemberian apa-apa kepentingan bercagar, diterima dan
direkodkan oleh Pendaftar Cap Dagangan dalam Daftar itu.

71. _Fasal 66 bertujuan untuk memperuntukkan amanah tersirat atau konstruktif,_

kecuali amanah nyata, tidak boleh dicatatkan dalam Daftar dan bahawa ekuiti
berkenaan dengan suatu cap dagangan berdaftar boleh dikuatkuasakan dengan
cara yang sama seperti berkenaan dengan harta peribadi atau harta alih lain.

72. _Fasal 67 bertujuan untuk mengadakan peruntukan bagi urusan tertentu_

seperti pelesenan atau pemberian apa-apa kepentingan bercagar sesuatu
permohonan untuk pendaftaran cap dagangan, diterima dan direkodkan oleh
Pendaftar Cap Dagangan.

Bahagian X

73. Bahagian X memperkatakan perkara yang berhubungan dengan pelesenan

dan hak-hak pemegang lesen.

74. _Fasal 68 mengandungi tafsiran perkataan dan ungkapan tertentu yang_

digunakan dalam Bahagian X.

75. _Fasal 69 bertujuan untuk mengadakan peruntukan bagi penggunaan_

suatu cap dagangan berdaftar yang dilesenkan oleh tuan punya berdaftar cap
dagangan.

76. _Fasal 70 bertujuan untuk memperuntukkan peruntukan am tentang hak_

pemegang lesen dalam hal pelanggaran yang ia menetapkan mekanisme bagi
pemegang lesen untuk memanggil tuan punya berdaftar cap dagangan untuk
memulakan suatu tindakan pelanggaran di Mahkamah Tinggi.

77. _Fasal 71 bertujuan untuk memperuntukkan hak dan remedi yang diberikan_

kepada pemegang lesen eksklusif yang dikira sebagai pemegang serah hak.

Bahagian XI

78. Bahagian XI memperkatakan semua perkara yang berkaitan dengan

tanda kolektif yang membolehkan persatuan untuk mendaftarkan tanda mereka
sebagai cap kolektif bagi barang-barang atau perkhidmatan yang disediakan
oleh persatuan atau ahli mereka dan semua perkara yang berkaitan dengan
cap perakuan yang membolehkan badan yang diberi kuasa untuk mendaftar
tanda mereka sebagai tanda perakuan yang digunakan untuk mengesahkan
barang-barang atau perkhidmatan berkenaan dengan asal, bahan, cara pembuatan
barang atau prestasi perkhidmatan, kualiti, ketepatan atau ciri-ciri lain.


-----

_Cap Dagangan_ 169

79. _Fasal 72 bertujuan untuk memperkatakan tentang semua perkara yang_

berhubungan dengan cap kolektif serta pemakaian Jadual Pertama.

80. _Fasal 73 bertujuan untuk memperkatakan tentang semua perkara yang_

berhubungan dengan cap perakuan serta pemakaian Jadual Kedua.

Bahagian XII

81. Bahagian XII memperkatakan tentang semua perkara antarabangsa yang

berhubungan dengan cap dagangan seperti Protokol Madrid dan kewajipan Malaysia
di bawah Konvensyen Paris dan Perjanjian TRIPS.

82. _Fasal 74 mengandungi tafsiran perkataan dan ungkapan tertentu yang_

digunakan dalam Bahagian XII.

83. _Fasal 75 bertujuan memperuntukkan kuasa kepada Menteri untuk menetapkan_

peraturan-peraturan bagi membolehkan Malaysia memenuhi kewajipannya
di bawah Protokol Madrid serta mendapatkan semua kelebihan dan faedah yang
diberikan oleh Protokol Madrid. Ia juga bertujuan untuk memperuntukkan bahawa
semua sebutan kepada cap dagangan berdaftar termasuk hak dan remedi yang
diberikan kepada tuan punya berdaftar cap dagangan itu hendaklah terpakai
kepada pemegang tuan punya Pendaftaran Antarabangsa yang menamakan
Malaysia.

84. _Fasal 76 bertujuan untuk memperuntukkan bagi perlindungan yang_

diberikan kepada cap dagangan yang terkenal termasuk hak tuan punya cap
dagangan terkenal untuk memohon injunksi di Mahkamah.

85. _Fasal 77 bertujuan untuk memperuntukkan penggunaan yang dibenarkan_

bagi suatu cap dagangan terkenal yang tidak membenarkan tuan punya cap
dagangan terkenal itu untuk menggunakan haknya untuk memohon bagi
penahanan injunksi penggunaan cap dagangan itu di Malaysia.

86. _Fasal 78 bertujuan untuk menyatakan larangan untuk pendaftaran cap_

dagangan yang terdiri daripada atau mengandungi bendera negara Konvensyen
tanpa kebenaran pihak berkuasa yang kompeten di negara itu melainkan jika
Pendaftar Cap Dagangan berpendapat bahawa penggunaan bendera itu dibenarkan
tanpa kebenaran.

87. _Fasal 79 bertujuan untuk menyatakan larangan bagi pendaftaran_

cap dagangan yang terdiri daripada atau mengandungi apa-apa lambang
kebangsawanan, bendera atau lambang lain, dan singkatan dan nama
mana-mana organisasi antara kerajaan antarabangsa yang satu atau lebih negara
konvensyen merupakan anggota tanpa kebenaran organisasi antara kerajaan
antarabangsa itu melainkan jika Pendaftar Cap Dagangan berpendapat bahawa
penggunaan lambang kebangsawanan, bendera atau lambang lain dan singkatan
dan nama mana-mana organisasi antara kerajaan antarabangsa tidak akan
mencadangkan untuk menunjukkan apa-apa hubungan antara organisasi antara
kerajaan antarabangsa dan cap dagangan atau tidak mungkin mengelirukan
orang awam tentang kewujudan hubungan antara pengguna dan organisasi
antara kerajaan antarabangsa.


-----

170 _Rang Undang-Undang_

88. _Fasal 80 bertujuan untuk menggambarkan pandangan Malaysia dalam_

melindungi lambang negara Konvensyen dan tanda rasmi atau cap kempa jika
lambang negara, tanda atau cap kempa rasmi telah memenuhi semua syarat
untuk dilindungi di bawah Konvensyen Paris atau Perjanjian TRIPS.

Bahagian XIII

89. Bahagian XIII memperkatakan semua perkara yang berkaitan dengan

Langkah-Langkah Sempadan.

90. _Fasal 81_ mengandungi tafsiran perkataan dan ungkapan tertentu yang

digunakan dalam Bahagian XIII.

91. _Fasal 82 bertujuan untuk memperuntukkan hak tuan punya berdaftar cap_

dagangan untuk meminta suatu sekatan ke atas pengimportan barang-barang
yang melanggar ke Malaysia.

92. _Fasal 83 bertujuan untuk menghendaki seseorang pemohon yang meminta_

untuk menyekat pengimportan barang-barang yang melanggar ke Malaysia untuk
membayar cagaran untuk mengelakkan, antara lain penyalahgunaan sistem.

93. _Fasal 84 bertujuan untuk memperuntukkan tanggungjawab seseorang_

pegawai diberi kuasa atau Pendaftar untuk meletakkan barang-barang yang
disita di tempat yang selamat.

94. _Fasal 85 bertujuan untuk memperuntukkan bagi kewajipan pegawai yang_

diberi kuasa untuk memaklumkan kepada Pendaftar, pengimport atau pemohon
tentang identiti barang-barang yang disita dan tempat mereka supaya tuan punya
berdaftar itu boleh memulakan prosiding pelanggaran dan jika prosiding itu
tidak dimulakan dalam tempoh tertentu, barang-barang itu akan dikembalikan
kepada pengimport.

95. _Fasal 86 bertujuan untuk memperuntukkan bahawa pengimport mempunyai_

hak untuk memeriksa barang-barang yang disita jika mereka bersetuju untuk
menyediakan suatu aku janji tertentu termasuk hak untuk mengalihkan
barang-barang yang disita dari jagaan Pendaftar untuk diperiksa.

96. _Fasal 87 bertujuan untuk memperuntukkan akibat berkaitan dengan_

rampasan barang-barang yang pengimport itu boleh bersetuju untuk
barang-barang sitaan itu untuk dilucut hak tetapi persetujuan itu harus diberikan
sebelum sebarang prosiding pelanggaran dimulakan.

97. _Fasal 88 bertujuan untuk memperuntukkan kuasa bagi Pendaftar untuk_

melepaskan barang-barang yang disita kepada pengimport dalam keadaan
pemohon tidak memulakan apa-apa prosiding pelanggaran dalam tempoh
sekatan atau tidak ada perintah daripada Mahkamah Tinggi yang menghalang
pelepasan barang-barang yang disita kepada pengimport.

98. _Fasal 89 bertujuan untuk memperuntukkan bahawa selepas penyitaan_

itu berlaku dan tiada prosiding pelanggaran dimulakan selepas penyitaan itu,
mana-mana orang yang terkilan dengan penyitaan itu boleh memohon kepada


-----

_Cap Dagangan_ 171

Mahkamah Tinggi atas suatu perintah bagi pampasan bagi kerugian atau
kerosakan yang disebabkan oleh penyitaan barang-barang yang diimport itu.

99. _Fasal 90 bertujuan untuk memperuntukkan kepada kuasa Mahkamah_

Tinggi untuk membuat perintah sebagaimana yang difikirkannya patut akibat
daripada mana-mana prosiding pelanggaran yang dimulakan.

100. Fasal 91 bertujuan untuk memperuntukkan kuasa kepada Mahkamah
Tinggi untuk memerintahkan cara pelupusan barang-barang yang disita itu.

101. Fasal 92 bertujuan untuk memperuntukkan bahawa apa-apa perbelanjaan
yang dilakukan oleh Pendaftar menurut apa-apa tindakan yang diambil oleh
Pendaftar di bawah Bahagian ini yang melebihi amaun cagaran yang didepositkan
oleh pemohon, hendaklah menjadi hutang yang kena dibayar kepada Pendaftar
oleh pemohon.

102. Fasal 93 bertujuan untuk menperuntukkan kuasa bagi pegawai diberi kuasa
untuk bertindak atas inisiatif mereka sendiri untuk menahan, atau menggantung
pelepasan, barang-barang yang mempunyai cap dagangan yang serupa dengan
cap dagangan berdaftar dan bahawa barang-barang itu adalah serupa dengan
barang-barang yang didaftarkan cap dagangan yang akan diimport ke Malaysia
atau dalam penjalanan bagi eksport dari Malaysia, seperti yang dikehendaki
di bawah kewajipan yang ditetapkan dalam Perjanjian TRIPS.

103. Fasal 94 bertujuan untuk memperuntukkan bilangan minimum
barang-barang yang dibawa oleh pengembara dalam bagasi peribadi mereka
atau dihantar dalam konsainan kecil apabila ketibaan mereka di mana-mana
sempadan Malaysia.

Bahagian XIV

104. Bahagian XIV memperkatakan semua perkara yang berhubungan dengan
ejen cap dagangan termasuk perkara yang berhubungan dengan pendaftaran,
pembaharuan, tingkah laku dan alamat perkhidmatannya, mekanisme ini bertujuan
untuk memudahcara pemohon atau tuan punya berdaftar cap dagangan untuk
memahami keadaan dan prosedur yang terlibat apabila perkhidmatan ejen cap
dagangan berdaftar diperlukan.

105. _Fasal 95 bertujuan untuk memperuntukkan bagi pengiktirafan kepada_
ejen cap dagangan berdaftar dan hal keadaan yang ejen cap dagangan berdaftar
dikehendaki.

106. Fasal 96 bertujuan untuk memperuntukkan bahawa Pendaftar hendaklah
menyenggara suatu Daftar Agen Cap Dagangan yang hendaklah mengandungi
semua butir-butir yang perlu bagi ejen cap dagangan berdaftar.

107. Fasal 97 bertujuan untuk menyatakan kehendak yang hendak dipenuhi
oleh seorang yang ingin didaftarkan sebagai ejen cap dagangan berdaftar
termasuk kuasa dan kewajipan Pendaftar dalam berurusan dengan pendaftaran
ejen cap dagangan.


-----

172 _Rang Undang-Undang_

108. Fasal 98 mengenakan bahawa semua komunikasi yang dibuat termasuk
apa-apa rekod atau dokumen yang digunakan semasa komunikasi antara ejen
cap dagangan berdaftar dan orang yang melantik dan memberi kuasa kepadanya
untuk bertindak sebagai ejen adalah komunikasi terlindung sebagaimana
komunikasi antara peguam dengan pelanggannya.

Bahagian XV

109. Bahagian XXII memperkatakan semua perkara yang dikira sebagai
kesalahan.

110. Fasal 99 memperuntukkan kesalahan bagi pemalsuan cap dagangan dan
hal keadaan yang menyumbang kepada pelakuan kesalahan sedemikian.

111. Fasal 100 memperuntukkan kesalahan bagi secara salah menggunakan
suatu cap dagangan berdaftar bagi barang-barang atau perkhidmatan.

112. Fasal 101 memperuntukkan kesalahan bagi membuat atau memegang
artikel untuk melakukan kesalahan.

113. Fasal 102 memperuntukkan kesalahan bagi mengimport atau menjual
barang-barang atau lain dengan cap dagangan yang digunakan dengan salah.

114. Fasal 103 memperuntukkan kesalahan bagi membuat catatan palsu
ke Pejabat Cap Dagangan atau dalam Daftar.

115. Fasal 104 memperuntukkan kesalahan bagi menyatakan secara palsu cap
dagangan itu sebagai didaftarkan.

116. Fasal 105 memperuntukkan kesalahan yang berhubungan dengan
ketidakpatuhan saman atau keengganan untuk memberi keterangan.

117. Fasal 106 memperuntukkan kesalahan yang mewakili cap dagangan
sebagai suatu pendaftaran antarabangsa yang dilindungi yang menamakan
Malaysia.

118. Fasal 107 memperuntukkan bahawa penyalahgunaan nama “Pejabat Cap
Dagangan” adalah suatu kesalahan.

119. Fasal 108 memperuntukkan bahawa seseorang yang menggambarkan
dirinya sebagai ejen cap dagangan berdaftar tanpa didaftarkan melakukan
suatu kesalahan.

Bahagian XVI

120. Bahagian XVI memperkatakan perkara yang berkaitan dengan pemberian
kuasa Pengawal atau Penolong Pengawal untuk menjalankan penyiasatan dan
kuasa lain yang berkaitan untuk mengambil tindakan terhadap pesalah itu.


-----

_Cap Dagangan_ 173

121. Fasal 109 bertujuan untuk mengadakan peruntukan bagi tafsiran perkataan
dan ungkapan tertentu yang digunakan dalam Bahagian XVI.

122. Fasal 110 bertujuan untuk memberikan kuasa dan tanggungjawab Pengawal,
Penolong Pengawal, dsb.

123. Fasal 111 bertujuan untuk mengadakan peruntukan bahawa Penolong
Pengawal yang mempunyai alasan yang munasabah untuk mengesyaki apa-apa
kesalahan yang sedang atau akan dilakukan untuk menjalankan penyiasatan.

124. _Fasal 112 bertujuan untuk memperuntukkan bahawa Penolong Pengawal_
boleh mula menjalankan penyiasatan ke atas mana-mana orang yang telah
melakukan atau melakukan apa-apa kesalahan apabila menerima aduan dan
ia juga memperuntukkan jalan bagi tuan punya berdaftar cap dagangan untuk
membuat aduan kepada Penolong Pengawal untuk mula menyiasat suatu
kesalahan di bawah Akta yang dicadangkan ini yang melibatkan barang-barang
yang mengandungi suatu cap dagangan yang tidak sama dengan cap dagangan
berdaftar itu setelah mendapat pengesahan Pendaftar dari Pendaftar Cap Dagangan.

125. Fasal 113 bertujuan untuk memberi kuasa kepada Penolong Pengawal
untuk menghendaki mana-mana orang yang mempunyai apa-apa maklumat atau
dokumen yang berkaitan atau boleh memberi keterangan itu untuk memberikan
Penolong Pengawal maklumat, dokumen atau keterangan itu dan menetapkan
tatacara untuk menghendaki maklumat, dokumen atau keterangan itu dan
menetapkan prosedur untuk menghendaki maklumat tersebut.

126. Fasal 114 bertujuan untuk memberi kuasa kepada Penolong Pengawal untuk
menyimpan dokumen selama tempoh masa semasa menjalankan penyiasatannya
di bawah Bahagian ini.

127. _Fasal 115 memperuntukkan bahawa mana-mana orang yang mendedahkan_
atau menggunakan apa-apa maklumat rahsia atau dokumen berkenaan dengan
sesuatu perusahaan atau hal ehwal seseorang yang diperoleh oleh mana-mana
peruntukan Akta yang dicadangkan ini melakukan suatu kesalahan.

128. Fasal 116 memperuntukkan bahawa tiada seorang pun dikehendaki,
di bawah mana-mana peruntukan Bahagian ini, untuk mengemukakan atau
mendedahkan apa-apa komunikasi istimewa antara penasihat undang-undang
profesional dan pelanggannya yang akan dilindungi dari pendedahan mengikut
Akta Keterangan 1950 kecuali syarat yang ditetapkan yang boleh dijalankan
oleh Pengawal.

129. _Fasal 117 memperuntukkan bahawa seseorang yang memberikan maklumat,_
keterangan atau dokumen palsu atau mengelirukan semasa penjalanan penyiasatan
oleh Penolong Pengawal melakukan suatu kesalahan.

130. Fasal 118 memperuntukkan bahawa seseorang yang memusnahkan,
menyembunyikan, mencacatkan atau mengubah atau menghantar atau cuba
menghantar atau berkomplot dengan mana-mana orang lain untuk mengeluarkan
dari premisnya atau menghantar apa-apa barang-barang, dokumen, bahan, artikel
atau benda yang disimpan atau disenggarakan dengan niat untuk memfraud
Penolong Pengawal atau untuk menghalang, melengahkan atau menggalang
penjalanan suatu penyiasatan yang sedang dijalankan oleh Penolong Pengawal.


-----

174 _Rang Undang-Undang_

131. Fasal 119 bertujuan untuk memberikan kuasa kepada Penolong
Pengawal dengan kuasa budi bicara untuk membuat penangkapan tanpa waran
mana-mana orang yang dia secara munasabah percaya telah melakukan atau
cuba melakukan kesalahan di bawah Akta yang dicadangkan.

132. Fasal 120 bertujuan untuk memberikan kuasa kepada Penolong Pengawal
dengan kuasa budi bicara untuk memasuki premis, memeriksa dan menyita
barang-barang dan dokumen dalam menjalankan penyiasatan dan melaksanakan
fungsinya di bawah Akta yang dicadangkan.

133. Fasal 121 bertujuan untuk memberikan kuasa kepada Penolong Pengawal
dengan kuasa budi bicara untuk memasuki premis dengan waran geledah yang
diperoleh daripada Majistret untuk mengeledah dan mencari apa-apa keterangan
atau benda.

134. Fasal 122 bertujuan untuk memberikan kuasa kepada Penolong Pengawal
dengan kuasa untuk memasuki premis tanpa waran geledah yang diperoleh
daripada Majistret jika dia mempunyai sebab yang munasabah untuk mempercayai
bahawa oleh sebab kelewatan dalam mendapatkan waran geledah akan terjejas
atau bukti pelanggaran atau pelanggaran mungkin akan dicerobohi, dikeluarkan,
rosak atau dimusnahkan.

135. Fasal 123 bertujuan untuk memberi kuasa kepada Penolong Pengawal
dengan kuasa untuk mengakses apa-apa maklumat yang direkodkan atau data
berkomputer atau digital jika ia disimpan dalam komputer atau pada alat atau
bahan berkaitan lain.

136. Fasal 124 bertujuan untuk memperuntukkan bahawa mana-mana orang
yang mempunyai maklumat atau mengesyaki seorang Penolong Pengawal
sedang menjalankan atau telah menjalankan suatu penyiasatan dan mendedahkan
maklumat sedemikian yang mungkin menjejaskan penyiasatan atau penyiasatan
yang dicadangkan, melakukan suatu kesalahan.

137. Fasal 125 bertujuan untuk memperuntukkan bahawa waran geledah yang
dikeluarkan di bawah Akta yang dicadangkan adalah sah dan boleh dikuatkuasakan
walau apa pun kecacatan, kesilapan atau peninggalan dalam waran itu atau
dalam permohonan waran itu dan segala barang-barang yang disita di bawah
waran tersebut hendaklah diterima dalam keterangan dalam apa-apa prosiding
di bawah Akta yang dicadangkan.

138. Fasal 126 bertujuan untuk menetapkan kewajipan bagi Penolong Pengawal
untuk menyediakan senarai perkara yang disita dan menyampaikan salinan
senarai itu kepada pemunya premis yang telah digeledah.

139. _Fasal 127 bertujuan untuk menjelaskan bahawa semua barang-barang,_
bahan, artikel atau lain yang disita dalam menjalankan kuasa yang diberikan
di bawah Akta yang dicadangkan boleh dikenakan pelucuthakan mengikut
tatacara yang ditetapkan.


-----

_Cap Dagangan_ 175

140. _Fasal 128 bertujuan untuk memperuntukkan bahawa Penolong Pengawal_
yang melaksanakan penyitaan itu boleh melepaskan buku, rekod, akaun,
dokumen, data berkomputer, barang-barang atau benda yang disita itu kepada
orang yang dia tentukan sebagai sah di sisi undang-undang berhak kepadanya.

141. _Fasal 129 bertujuan untuk memperuntukkan bahawa jika barang-barang_
yang disita adalah mudah rosak sifatnya atau penjagaan barang-barang yang
disita itu melibatkan perbelanjaan dan kesusahan yang tidak munasabah,
Penolong Pengawal diberi kuasa untuk menjual barang-barang itu pada bila-bila
masa dan hasil daripada jualan itu akan diadakan untuk mematuhi keputusan
pendakwaan atau tuntutan.

142. _Fasal 130 bertujuan untuk memperuntukkan bahawa tiada orang berhak_
kepada kos prosiding di hadapan mana-mana mahkamah atau apa-apa ganti
rugi atau relief lain berkenaan dengan apa-apa buku, rekod, akaun, dokumen,
data berkomputer, barang-barang atau benda yang disita mengikut peruntukan
Akta yang dicadangkan melainkan jika penyitaan itu dibuat tanpa sebab yang
munasabah.

143. _Fasal 131 bertujuan untuk memperuntukkan bahawa mana-mana orang_
yang enggan memberi akses kepada mana-mana premis kepada mana-mana
Penolong Pengawal untuk melaksanakan kewajipannya, menggamang, menggalang,
menghalang atau melengahkan mana-mana Penolong Pengawal dalam menjalankan
kewajipannya atau enggan untuk memberi mana-mana Penolong Pengawal
apa-apa maklumat yang berhubungan dengan suatu kesalahan atau kesalahan
yang disyaki melakukan suatu kesalahan.

144. _Fasal 132 bertujuan untuk menjelaskan bahawa tiada_ _agent provocateur_
boleh disifatkan sebagai tidak boleh dipercayai atau diragui oleh sebab dia cuba
untuk bersubahat atau telah bersubahat dalam melakukan suatu kesalahan oleh
orang itu dan cubaan untuk bersubahat atau pensubahatan itu adalah sematamata bagi maksud mendapatkan keterangan terhadap orang itu.

145. _Fasal 133 bertujuan untuk menjelaskan bahawa apa-apa barang-barang_
yang menjadi hal perkara suatu kesalahan yang terdapat dalam dua atau lebih
pakej atau bekas dalam perihal yang sama hendaklah dianggap mengandungi
barang-barang yang sama sifat, kuantiti dan kualiti untuk semua pakej, sehingga
dan kecuali dibuktikan sebaliknya.

146. Fasal 134 bertujuan untuk memperuntukkan bahawa Mahkamah Sesyen
hendaklah mempunyai bidang kuasa untuk membicarakan apa-apa kesalahan
di bawah Akta yang dicadangkan dan untuk mengenakan hukuman penuh bagi
apa-apa kesalahan.

147. Fasal 135 mengenakan syarat bahawa semua pendakwaan berhubung
dengan mana-mana kesalahan di bawah Akta yang dicadangkan hendaklah
dimulakan dengan keizinan Pendakwa Raya.

148. Fasal 136 bertujuan untuk memperuntukkan Pengawal dengan kuasa untuk
mengkompaun mana-mana kesalahan yang dilakukan mana-mana orang dengan
keizinan bertulis Pendakwa Raya dan prosedur yang berkaitan dengannya.


-----

176 _Rang Undang-Undang_

149. _Fasal 137 bertujuan untuk memperuntukkan bahawa pekhidmat atau_
ejen seseorang yang melakukan suatu kesalahan atau melakukan apa-apa atau
meninggalkan daripada melakukan apa-apa perbuatan yang akan menjadi suatu
kesalahan di bawah Akta yang dicadangkan hendaklah disifatkan melakukan
kesalahan itu dan boleh dikenakan hukuman bagi kesalahan itu melainkan
jika dia membuktikan bahawa perbuatan atau peninggalan itu bukan dalam
skop biasa pekerjaan perkhidmat atau agensi ejen itu atau tanpa dipersejutui
atau dibiarkan olehnya dan bahawa dia telah menjalankan segala usaha wajar
untuk mengelakkan pelakuan atau peninggalan itu.

150. _Fasal 138 bertujuan untuk mengenakan bahawa dalam keadaan kesalahan_
itu dilakukan oleh suatu pertubuhan perbadanan, pengarah, ketua pegawai
eksekutif, ketua pegawai operasi, pengurus, setiausaha atau pegawai lain
yang seumpamanya dalam pertubuhan perbadanan itu atau yang berupa
sebagai bertindak sedemikian kapasiti atau bertanggungjawab bagi pengurusan
mana-mana hal ehwal pertubuhan perbadanan atau membantu pengurusan
sedemikian boleh dikenakan secara berasingan atau bersesama dalam prosiding
yang sama dengan pertubuhan perbadanan itu dan jika didapati bersalah, hendaklah
disifatkan bersalah atas kesalahan itu melainkan dia dapat membuktikan bahawa
kesalahan itu dilakukan tanpa pengetahuan, persetujuan atau pembaurannya;
dan bahawa dia telah mengambil segala langkah berjaga-jaga yang munasabah
dan menjalankan usaha yang wajar untuk mencegah pelakuan kesalahan itu.

151. _Fasal 139 bertujuan untuk memperuntukkan bahawa tiada tindakan atau_
pendakwaan boleh dimulakan atau dikekalkan terhadap Pendaftar, Pengawal,
Timbalan Pengawal atau mana-mana pegawai yang dilantik di bawah Akta ini.

Bahagian XVII

152. Bahagian XVII berurusan dengan prosiding undang-undang di Mahkamah
Tinggi, kos dan keterangan.

153. Fasal 140 bertujuan menetapkan prosedur yang sepatutnya dilakukan
oleh pihak-pihak yang telah memfailkan permohonan di Mahkamah Tinggi
termasuk semua rayuan yang difailkan di Mahkamah Rayuan dan Mahkamah
Persekutuan berikutan keputusan yang dibuat di Mahkamah Tinggi, untuk
memastikan bahawa semua rekod maklumat yang diperlukan dicatatkan oleh
Pendaftar Cap Dagangan di Pejabat Cap Dagangan termasuk untuk memberi
kesan kepada Perintah Mahkamah dan lain-lain.

154. Fasal 141 bertujuan untuk menyatakan hal keadaan apabila kehadiran
Pendaftar Cap Dagangan dibenarkan atau dikehendaki di Mahkamah Tinggi.

155. _Fasal 142 bertujuan untuk memperuntukkan bahawa Mahkamah_
Tinggi boleh mengawardkan kos kepada mana-mana pihak kepada prosiding
di Mahkamah Tinggi menurut kuasa budi bicara hakim tetapi Pendaftar Cap
Dagangan tidak akan diperintahkan untuk membayar kos mana-mana pihak
lain.


-----

_Cap Dagangan_ 177

156. Fasal 143 bertujuan untuk memperuntukkan bahawa dalam mana-mana
prosiding undang-undang yang kesahihan sesuatu cap dagangan berdaftar
dipersoalkan dan keputusan telah diberikan memihak kepada tuan punya
berdaftar cap dagangan itu, Mahkamah Tinggi boleh memperakui tentang
kesan itu dan jika kesahan cap dagang berdaftar itu dipersoalkan lagi dalam
prosiding undang-undang yang berikutnya, tuan punya berdaftar cap dagangan
untuk mendapatkan keputusan yang memihak kepadanya dalam prosiding
undang-undang yang berikutnya akan mempunyai hak untuk memohon kos
penuh, caj dan perbelanjaannya antara peguam dengan anak guam melainkan
jika Mahkamah Tinggi mengesahkan sebaliknya.

157. Fasal 144 bertujuan untuk memperuntukkan bahawa suatu salinan atau
cabutan daripada apa-apa bentuk atau dokumen yang difailkan di pejabat
cap dagang yang sama yang telah disahkan sebagai suatu salinan benar atau
ditandatangan dan dimeteraikan oleh Pendaftar Cap Dagangan, boleh diterima
sebagai keterangan dalam mana-mana prosiding seperti kesahihan yang sama
dengan dokumen asal.

158. Fasal 145 bertujuan untuk memperuntukkan bahawa salinan bercetak,
salinan bertulis atau cabutan yang dikeluarkan atau daripada Daftar yang telah
disahkan sebagai salinan benar atau dimeteraikan oleh Pendaftar Cap Dagangan,
boleh diterima sebagai keterangan dalam mana-mana prosiding di hadapan
mana-mana mahkamah undang-undang tanpa bukti lanjut atau mengeluarkan
dokumen asalnya. Fasal ini juga bertujuan untuk memberi kuasa kepada
Pendaftar Cap Dagangan untuk mengeluarkan suatu perakuan pendaftar yang
akan menjadi keterangan _prima facie dalam mana-mana prosiding di hadapan_
mana-mana mahkamah undang-undang yang dia telah atau belum melakukan
perbuatan itu.

159. Fasal 146 bertujuan untuk memperuntukkan bahawa apa-apa bentuk,
maklumat atau dokumen atau cabutan yang sama yang difailkan secara
elektronik atau dikeluarkan oleh Pendaftar adalah cabutan yang benar dari
apa-apa bentuk, maklumat atau dokumen yang difailkan atau dikemukakan
kepada Pendaftar Cap Dagangan.

160. Fasal 147 bertujuan untuk memberi Menteri kuasa untuk mengisytiharkan
dokumen negara asing berhubungan dengan cap dagangan yang boleh diterima
di mana-mana mahkamah undang-undang.

Bahagian XVIII

161. Bahagian XX memperkatakan perkara pelbagai dan am.

162. _Fasal 148 bertujuan untuk mengadakan peruntukan bagi penyenggaraan_
Jurnal Rasmi Harta Intelek.

163. Fasal 149 bertujuan untuk memperuntukkan kuasa budi bicara kepada
Pendaftar untuk menyediakan suatu perkhidmatan bagi pemfailan dokumen
elektronik yang dikehendaki difailkan dengan Pendaftar.


-----

178 _Rang Undang-Undang_

164. Fasal 150 bertujuan untuk menyediakan Pendaftar dengan kuasa untuk
mengeluarkan dokumen secara elektronik.

165. Fasal 151 bertujuan untuk memperuntukkan kehendak mana-mana orang
yang berurusan dengan Pendaftar untuk memberikan alamat untuk penyampaian.

166. Fasal 152 bertujuan untuk memperuntukkan Pendaftar dengan kuasa
untuk membenarkan pindaan dibuat ke atas dokumen yang difailkan dengan
Pendaftar mengikut tatacara yang ditetapkan dalam Akta yang dicadangkan.

167. Fasal 153 bertujuan untuk memperuntukkan Pendaftar dengan kuasa untuk
membenarkan pelanjutan masa bagi apa-apa tindakan yang perlu dilakukan
di bawah Akta yang dicadangkan termasuk kuasa untuk membenarkan pelanjutan
masa jika berlaku kesilapan di pihak Pejabat Cap Dagangan, ejen cap dagangan
berdaftar atau keadaan yang di luar kawalan orang itu atau ejen cap dagangan
berdaftarnya.

168. _Fasal 154 mengenakan kehendak seseorang untuk hadir di hadapan_
Pendaftar Cap Dagangan atau mengemukakan dokumen dalam prosiding
di hadapannya sekiranya dia dipanggil untuk berbuat demikian dan bahawa
seseorang yang hadir di hadapan Pendaftar Cap Dagangan tidak boleh enggan
bersumpah atau membuat pengesahan atau mengemukakan dokumen, artikel
atau menjawab apa-apa soalan yang dia kehendaki dengan sah untuk berbuat
demikian.

169. Fasal 155 bertujuan untuk mengenakan kewajipan ke atas Pendaftar
Cap Dagangan untuk memberi peluang untuk didengar kepada mana-mana
pemohon atau tuan punya berdaftar cap dagangan sebelum menjalankan kuasa
budi bicaranya terhadap mereka.

170. Fasal 156 bertujuan untuk memberi kuasa kepada Pendaftar Cap Dagangan
dengan kuasa untuk membuat dokumen sebagai rahsia dan untuk memberi kuasa
kepada Pendaftar Cap Dagangan dengan kuasa dalam menguruskan maklumat
rahsia di hadapannya termasuk untuk mengenakan kehendak atau syarat atau
mengubah atau membatalkan apa-apa kehendak, syarat atau batasan.

171. _Fasal 157 bertujuan untuk memberi kuasa kepada Pendaftar Cap Dagangan_
untuk melakukan perkara yang perlu untuk melaksanakan apa-apa pindaan
atau penggantian pengelasan barang-barang atau perkhidmatan bagi maksud
pendaftaran cap dagangan mengikut peraturan-peraturan.

172. Fasal 158 bertujuan untuk memberi kuasa kepada Pendaftar Cap Dagangan
untuk mengaward kos mengikut amaun yang ditetapkan terhadap mana-mana
pihak kepada prosiding yang dibawa di hadapannya.

173. Fasal 159 bertujuan untuk memperuntukkan bahawa cap dagangan yang
tidak berdaftar tidak mempunyai hak untuk memulakan apa-apa tindakan untuk
mencegah atau mendapat kembali ganti rugi.

174. Fasal 160 bertujuan untuk memberi kuasa kepada Pendaftar Cap Dagangan
untuk mengeluarkan garis panduan dan arahan amalan yang patut dituruti dan
dipatuhi oleh pemohon dan tuan punya berdaftar cap dagangan sebagaimana


-----

_Cap Dagangan_ 179

garis panduan atau arahan amalan akan menetapkan ujian dan mekanisma yang
digunakan dan dijalankan oleh Pendaftar Cap Dagangan dalam melaksanakan
tugas dan fungsinya berkaitan dengan pendaftaran cap dagangan.

175. Fasal 161 bertujuan untuk memberi Menteri kuasa dengan meminda
Jadual.

176. Fasal 162 bertujuan untuk memberi Menteri kuasa untuk membuat segala
peraturan-peraturan yang perlu sebagaimana yang dikehendaki di bawah Akta
yang dicadangkan.

Bahagian XIX

177. Bahagian XIX memperkatakan perkara pemansuhan, kecualian dan
peralihan.

178. _Fasal 163 bertujuan menyediakan peruntukan pemansuhan dan kecualian._

179. Fasal 164 mengandungi tafsiran perkataan dan ungkapan tertentu yang
digunakan dalam Bahagian XIX mengenai perkara pemansuhan, kecualian dan
peralihan yang berhubungan dengan peruntukan peralihan bagi cap dagangan.

Bagi maksud subseksyen 164(3) yang dicadangkan, misalan adalah seperti
yang berikut:

_(a) Z memfailkan suatu permohonan dengan Pendaftar dan Pendaftar,_

apabila menerima pemohonan itu masih belum membuat keputusan
mengenainya. Pemohonan itu dikira sebagai belum selesai.

_(b) Pendaftar selepas membuat keputusan mengenai permohonan yang_

difailkan oleh Z, telah menerima permohonan dan kemudiannya
mengeluarkan sijil pendaftaran atau menolak permohonan. Permohonan
itu telah dimuktamadkan.

180. Fasal 165 hingga 182 bertujuan untuk memperuntukkan bagi peruntukan
peralihan yang berhubungan dengan cap dagangan dan prosiding berdaftar
yang sedia ada di bawah Akta yang dimansuhkan.

Bagi maksud subfasal 170(3) dan 171(3) yang dicadangkan misalan adalah
seperti yang berikut:

_(a) Z menfailkan suatu permohonan dengan Pendaftar dan Pendaftar,_

apabila menerima permohonan itu masih belum membuat keputusan
mengenainya. Permohonan itu dikira sebagai belum selesai.

_(b) Pendaftar, apabila menerima permohonan yang difailkan oleh Z, telah_

membuat penentuan pertama atau kemudiannya terhadap permohonan
itu dan mengeluarkan suatu surat menghendaki maklumat lanjut.
Permohonan itu ialah permohonan yang belum dimuktamadkan.


-----

180 _Rang Undang-Undang_

_(c) Pendaftar, selepas mengeluarkan suatu surat menghendaki maklumat lanjut_

dan menerima jawapan daripada Z, telah mengakibatkan permohonan
itu dibenarkan atau ditolak. Permohonan itu ialah permohonan yang
telah dimuktamadkan.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U2)2869]


-----

