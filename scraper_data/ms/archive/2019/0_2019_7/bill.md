---
Year: 2019
Bill: D.R 8/2019 - RUU Levi Pelepasan 2019 (Lulus)
Title: D.R 8/2019 - RUU Levi Pelepasan 2019 (Lulus)
Download URL: https://www.parlimen.gov.my/files/billindex/pdf/2019/D.R.%208_2019%20-%20BM.pdf
URL: https://www.parlimen.gov.my/files/billindex/pdf/2019/D.R.%208_2019%20-%20BM.pdf
---
---
Reading:
D.R 8/2019
Bacaan Pertama Pada:08/04/2019
Bacaan Kedua Pada:09/04/2019
Dibentang Oleh:YB Dato' Haji Amiruddin Bin Haji Hamzah - Tim. Menteri Kewangan
Diluluskan Pada:10/04/2019
Dibentang Oleh:YB Dato' Haji Amiruddin Bin Haji Hamzah - Tim. Menteri Kewangan
---

_Levi Pelepasan_ 1

**D.R. 8/2019**

RANG UNDANG-UNDANG LEVI PELEPASAN 2019

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Pemakaian dalam wilayah dan luar wilayah

3. Tafsiran

Bahagian II

PENTADBIRAN

4. Fungsi dan kuasa Ketua Pengarah dan pegawai lain

5. Orang yang dilantik atau diambil kerja hendaklah menjadi pekhidmat
awam

6. Pengiktirafan jawatan

7. Kerahsiaan maklumat

8. Ketua Pengarah boleh menghantar, dsb., dokumen dsb.

Bahagian III

PENGENAAN DAN SKOP LEVI PELEPASAN

9. Pengenaan levi pelepasan

10. Levi pelepasan yang genap masa

11. Kadar levi pelepasan

12. Membayar balik levi pelepasan


-----

_Rang Undang-Undang_

Bahagian IV

PENDAFTARAN

_Fasal_

13. Tanggungan untuk berdaftar

14. Kewajipan untuk melantik ejen

15. Pendaftaran pengendali atau ejen pengendali asing

16. Pemberitahuan pemberhentian tanggungan dan pembatalan pendaftaran

Bahagian V

REKOD, PENYATA, TAKSIRAN DAN MENDAPATKAN BALIK

17. Kewajipan untuk menyimpan rekod

18. Salinan rekod diterima sebagai keterangan

19. Pengemukaan penyata

20. Pembayaran levi pelepasan

21. Tempoh pemulaan pendakwaan bagi levi pelepasan yang tidak dibayar

22. Kuasa untuk menaksir

23. Taksiran levi pelepasan pada amaun yang lebih tinggi daripada yang
sewajarnya

24. Taksiran untuk menampung kehilangan levi pelepasan yang boleh
dikaitkan dengan fraud, dsb.

25. Orang berdaftar membayar levi pelepasan dan penalti apabila diberitahu

26. Ketua Pengarah boleh mengubah taksiran, dsb., untuk memastikan
ketepatan

27. Kuasa untuk memungut levi pelepasan, dsb., daripada orang yang terhutang
wang pada orang berdaftar

28. Mendapatkan balik levi pelepasan, dsb., yang dibayar balik secara silap

29. Mendapatkan balik levi pelepasan, dsb., sebagai hutang sivil

30. Tanggungan pengarah, dsb.

Bahagian VI

PENGECUALIAN, PEREMITAN DAN PEMBAYARAN BALIK

31. Kuasa Menteri untuk mengecualikan dan membayar balik

32. Peremitan


-----

_Levi Pelepasan_ 3

_Fasal_

33. Pembayaran balik levi pelepasan yang terlebih bayar atau dibayar secara
silap, dsb.

34. Pembayaran balik apabila Ketua Pengarah berpuas hati dan dengan
keterangan sokongan

Bahagian VII

PENGUATKUASAAN

35. Kuasa penguatkuasaan, pemeriksaan dan penyiasatan

Bahagian VIII

KESALAHAN

36. Halangan

37. Penyata tidak betul dan yang terkurang dibayar

38. Pengelakan levi pelepasan, fraud

39. Keengganan untuk menjawab soalan atau memberi maklumat palsu

40. Percubaan dan pensubahatan

41. Penalti am

42. Kesalahan oleh syarikat, dsb.

43. Tanggungan seseorang bagi perbuatan, dsb., pekerja, dsb.

44. Levi pelepasan, dsb., yang kena dibayar walau apa pun apa-apa prosiding, dsb.

Bahagian IX

PERBICARAAN DAN PROSIDING

45. Pendakwaan

46. Bidang kuasa untuk membicarakan kesalahan

47. Peruntukan keterangan

48. Nilai keterangan salinan notis elektronik

49. Pemenjaraan kerana tidak membayar denda

50. Tiada kos atau ganti rugi yang timbul daripada penyitaan boleh
didapatkan balik melainkan jika penyitaan tanpa sebab yang munasabah
atau sebab barangkali

51. Pengkompaunan kesalahan

52. Perintah mahkamah


-----

_Rang Undang-Undang_

_Fasal_

53. Obligasi kerahsiaan

54. Perlindungan pemberi maklumat daripada diketahui

Bahagian X

PELBAGAI

55. Penyampaian notis, dsb.

56. Penggunaan perkhidmatan elektronik

57. Pengesahan notis, dsb.

58. Transaksi perniagaan bagi pihak orang berdaftar

59. Permohonan untuk kajian semula

60. Pelikuidasi orang berdaftar hendaklah memberikan notis penggulungan,
dan mengetepikan levi pelepasan

61. Pelantikan penerima hendaklah diberitahu kepada Ketua Pengarah

62. Kuasa untuk membuat peraturan-peraturan

Bahagian XI

PERALIHAN

63. Pendaftaran sebelum tarikh efektif

64. Pembayaran sebelum tarikh efektif


-----

_Levi Pelepasan_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pengenaan levi
pelepasan ke atas orang yang meninggalkan Malaysia dan bagi
perkara yang berkaitan dengannya.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Levi Pelepasan 2019.

(2) Akta ini hendaklah mula berkuat kuasa pada tarikh yang
ditetapkan oleh Menteri melalui pemberitahuan dalam Warta dan
Menteri boleh menetapkan tarikh yang berlainan bagi permulaan
kuat kuasa bahagian yang berlainan atau peruntukan yang berlainan
Akta ini.

(3) Walau apa pun subseksyen (2), Menteri boleh melalui
pemberitahuan dalam _Warta, menetapkan tarikh efektif bagi_
mengenakan dan melevikan levi pelepasan di bawah Akta ini.


-----

6 _Rang Undang-Undang_

**Pemakaian dalam wilayah dan luar wilayah**

**2.** (1) Akta ini hendaklah terpakai kedua-duanya di dalam dan
di luar Malaysia.

(2) Walau apa pun subseksyen (1), Akta ini hendaklah
terpakai bagi mana-mana orang, walau apa pun kerakyatan atau
kewarganegaraannya, melepasi had geografi Malaysia dan wilayah
perairannya, jika orang itu ialah seorang pengendali asing di
bawah Akta ini.

**Tafsiran**

**3.** (1) Dalam Akta ini, melainkan jika konteksnya menghendaki
makna yang lain—

“ditetapkan” ertinya ditetapkan oleh Menteri dalam peraturanperaturan yang dibuat di bawah Akta ini;

“dokumen” mempunyai erti yang diberikan kepadanya di bawah
seksyen 3 Akta Keterangan 1950 [Akta 56];

“elektronik” mempunyai erti yang diberikan kepadanya di bawah
seksyen 5 Akta Aktiviti Kerajaan Elektronik 2007 [Akta 680];

“Ketua Pengarah” ertinya Ketua Pengarah Kastam dan Eksais,
yang dilantik di bawah subseksyen 3(1) Akta Kastam 1967

[Akta 235];

“komputer” mempunyai erti yang diberikan kepadanya di bawah
seksyen 3 Akta Keterangan 1950;

“levi pelepasan” ertinya suatu levi yang kena dibayar di bawah
Akta ini;

“Menteri” ertinya Menteri yang dipertanggungkan dengan
tanggungjawab bagi kewangan;

“orang” termasuklah individu, syarikat, perkongsian liabiliti
terhad, firma, pertubuhan dan setiap orang juridikal lain;


-----

_Levi Pelepasan_ 7

“orang berdaftar” ertinya mana-mana pengendali atau ejen
pengendali asing berdaftar di bawah seksyen 15;

“pegawai kastam” ertinya mana-mana pegawai kastam yang
ditakrifkan dalam subseksyen 2(1) Akta Kastam 1967 dan
termasuklah mana-mana orang yang dilantik dan diambil kerja
di bawah subseksyen 4(4);

“pegawai kanan kastam” ertinya mana-mana pegawai kastam
yang ditakrifkan dalam subseksyen 2(1) Akta Kastam 1967;

“pengendali” ertinya mana-mana orang yang mengendalikan apaapa kenderaan untuk membawa mana-mana orang meninggalkan
Malaysia dan “pengendali asing” ertinya mana-mana orang, yang
mengendalikan apa-apa kenderaan untuk membawa mana-mana
orang meninggalkan Malaysia, tetapi tidak mempunyai perniagaan
atau tempat perniagaan di Malaysia;

“tarikh efektif” ertinya tarikh yang ditetapkan di bawah
subseksyen 1(3).

Bahagian II

PENTADBIRAN

**Fungsi dan kuasa Ketua Pengarah dan pegawai lain**

**4.** (1) Ketua Pengarah hendaklah mempunyai pengawasan ke atas
semua perkara yang berhubungan dengan levi pelepasan, tertakluk
kepada arahan dan kawalan Menteri.

(2) Tertakluk kepada arahan dan penyeliaan am Ketua Pengarah,
seseorang pegawai kanan kastam hendaklah mempunyai dan
menjalankan semua kuasa yang diberikan kepada Ketua Pengarah
oleh atau di bawah Akta ini.

(3) Mana-mana pegawai kastam hendaklah mempunyai kewajipan
dan kuasa untuk menguatkuasakan dan memastikan pematuhan
yang sewajarnya peruntukan Akta ini.


-----

8 _Rang Undang-Undang_

(4) Mana-mana orang selain pegawai kastam boleh dilantik oleh,
atau diambil kerja dengan persetujuan daripada, Ketua Pengarah
bagi apa-apa kewajipan atau perkhidmatan yang berhubungan
dengan levi pelepasan dan orang itu hendaklah disifatkan sebagai
pegawai kastam bagi kewajipan atau perkhidmatan itu.

(5) Ketua Pengarah boleh, melalui pemberian kuasa secara
bertulis, memberi mana-mana orang yang dilantik dan diambil
kerja di bawah subseksyen (4) semua atau apa-apa kuasa pegawai
kanan kastam oleh atau di bawah Akta ini, bagi suatu tempoh
yang tidak melebihi sembilan puluh hari berkenaan dengan manamana satu pemberian kuasa.

**Orang yang dilantik atau diambil kerja hendaklah menjadi**
**pekhidmat awam**

**5.** Tiap-tiap orang yang dilantik atau diambil kerja di bawah
subseksyen 4(4) bagi apa-apa kewajipan atau perkhidmatan
yang berhubungan dengan levi pelepasan hendaklah disifatkan
sebagai pekhidmat awam mengikut pengertian Kanun Keseksaan

[Akta 574].

**Pengiktirafan jawatan**

**6.** (1) Tiap-tiap pegawai kastam apabila menunaikan kewajipannya
hendaklah, apabila diminta oleh mana-mana orang, mengisytiharkan
jawatannya dan mengemukakan kepada orang itu kad kuasa atau
lencana yang ditetapkan di bawah seksyen 8a Akta Kastam 1967
atau dalam hal mana-mana pegawai kastam yang dilantik di
bawah subseksyen 4(4), apa-apa kad kuasa lain sebagaimana yang
diluluskan oleh Ketua Pengarah.

(2) Tidaklah menjadi suatu kesalahan bagi mana-mana orang
yang enggan mematuhi apa-apa permintaan, tuntutan atau perintah
yang dibuat oleh mana-mana pegawai kastam yang bertindak atau
yang berupa sebagai bertindak di bawah Akta ini jika pegawai
itu enggan mengisytiharkan jawatannya dan mengemukakan kad
kuasa atau lencananya apabila diminta oleh orang itu.


-----

_Levi Pelepasan_ 9

(3) Mana-mana orang, yang bukan seorang pegawai kastam,
yang memakai, menggunakan, memiliki atau mempamerkan
dengan cara yang menyalahi undang-undang, selain semasa suatu
pertunjukan pentas atau persembahan teater yang lain—

_(a)_ apa-apa pakaian seragam yang ditetapkan di bawah

seksyen 8a Akta Kastam 1967 atau apa-apa pakaian
yang kelihatan seperti, atau yang mengandungi tanda
tersendiri yang terdapat pada, pakaian seragam itu; atau

_(b)_ apa-apa kad kuasa atau lencana yang ditetapkan, atau kad

kuasa sebagaimana yang diluluskan oleh Ketua Pengarah,
yang disebut dalam subseksyen (1),

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya.

**Kerahsiaan maklumat**

**7.** (1) Tiap-tiap orang, yang mempunyai apa-apa kewajipan
rasmi atau yang dilantik atau yang diambil kerja di bawah Akta
ini, hendaklah menganggap dan menguruskan semua dokumen,
maklumat, penyata atau perisytiharan yang berhubungan dengan
perniagaan atau nilai pembekalan perkhidmatan oleh mana-mana
orang berdaftar sebagai rahsia.

(2) Tertakluk kepada subseksyen 8(1), tiap-tiap orang yang
mempunyai milikan atau kawalan ke atas apa-apa dokumen,
maklumat, penyata atau perisytiharan atau salinan dokumen,
maklumat, penyata atau perisytiharan itu, berhubung dengan
perniagaan atau nilai levi pelepasan oleh mana-mana orang, yang
pada bila-bila masa, selain bagi maksud Akta ini atau dengan
kuasa nyata Ketua Pengarah—

_(a)_ menyampaikan atau cuba untuk menyampaikan maklumat

itu atau apa-apa jua yang terkandung dalam dokumen,
penyata atau perisytiharan itu atau salinan dokumen,
penyata atau perisytiharan itu kepada mana-mana orang;
atau


-----

10 _Rang Undang-Undang_

_(b)_ membiarkan atau membenarkan mana-mana orang untuk

mempunyai akses kepada apa-apa maklumat atau kepada
apa-apa jua yang terkandung dalam dokumen, penyata
atau perisytiharan itu atau salinan dokumen, penyata
atau perisytiharan itu,

melakukan suatu kesalahan.

(3) Tiada seorang pun yang mempunyai apa-apa kewajipan
rasmi atau yang dilantik atau yang diambil kerja di bawah Akta
ini atau yang disebut dalam subseksyen 8(1) boleh dikehendaki
untuk mengemukakan dalam apa-apa perkara atau prosiding
dalam mana-mana mahkamah atau tribunal apa-apa dokumen,
maklumat, penyata atau perisytiharan atau untuk mendedahkan
atau menyampaikan dalam perkara atau prosiding itu apa-apa
perkara atau benda, yang dibawa kepada pengetahuannya dalam
pelaksanaan kewajipannya di bawah Akta ini, kecuali sebagaimana
yang perlu bagi maksud melaksanakan peruntukan Akta ini atau
bagi memulakan suatu pendakwaan atau dalam penjalanan suatu
pendakwaan bagi apa-apa kesalahan yang dilakukan di bawah
Akta ini.

**Ketua Pengarah boleh menghantar, dsb., dokumen dsb.**

**8.** (1) Ketua Pengarah boleh, sebagaimana yang difikirkan patut
olehnya, menghantar atau menyampaikan apa-apa dokumen,
maklumat, penyata atau perisytiharan yang disebut dalam
subseksyen 7(1) atau apa-apa jua yang terkandung dalam dokumen,
maklumat, penyata atau perisytiharan itu kepada Ketua Perangkawan
Jabatan Perangkaan Malaysia yang boleh dikehendaki dalam
melaksanakan kewajipan rasminya.

(2) Walau apa pun subseksyen (1), Menteri boleh, sebagaimana
yang difikirkan patut olehnya, membenarkan Ketua Pengarah untuk
menghantar atau menyampaikan apa-apa dokumen, maklumat,
penyata atau perisytiharan yang disebut dalam subseksyen 7(1)
atau apa-apa jua yang terkandung dalam dokumen, maklumat,
penyata dan perisytiharan itu kepada mana-mana orang lain.


-----

_Levi Pelepasan_ 11

Bahagian III

PENGENAAN DAN SKOP LEVI PELEPASAN

**Pengenaan levi pelepasan**

**9.** (1) Mana-mana orang yang meninggalkan Malaysia hendaklah
membayar levi pelepasan.

(2) Levi pelepasan hendaklah dikenakan dan dilevikan ke atas
mana-mana orang yang meninggalkan Malaysia—

_(a)_ dalam keadaan orang itu dibawa oleh mana-mana pengendali,

oleh orang berdaftar; atau

_(b)_ dalam keadaan selain perenggan _(a), oleh mana-mana_

orang yang diberi kuasa oleh Menteri,

pada kadar yang dinyatakan oleh Menteri mengikut seksyen 11
Akta.

(3) Mana-mana orang yang melanggar subseksyen (1) atau
perenggan (2)(a), melakukan suatu kesalahan dan boleh, apabila
disabitkan, didenda tidak melebihi lima ratus ribu ringgit atau
dipenjarakan selama tempoh tidak melebihi tiga tahun atau keduaduanya.

**Levi pelepasan yang genap masa**

**10.** Levi pelepasan yang dikenakan di bawah seksyen 9 hendaklah
menjadi genap masa apabila orang itu meninggalkan Malaysia.

**Kadar levi pelepasan**

**11.** (1) Menteri boleh, melalui perintah yang disiarkan dalam
_Warta—_

_(a)_ menetapkan kadar levi pelepasan yang hendak dikenakan

dan dilevikan; dan

_(b)_ mengubah atau meminda kadar levi pelepasan yang

ditetapkan di bawah perenggan _(a)._


-----

12 _Rang Undang-Undang_

(2) Apa-apa perintah yang dibuat di bawah subseksyen (1)
hendaklah—

_(a)_ dibentangkan di hadapan Dewan Rakyat pada mesyuarat

Dewan Rakyat yang berikutnya; dan

_(b)_ apabila habis tempoh satu ratus dua puluh hari daripada

dibentangkan di bawah perenggan _(a)_ atau apa-apa
tempoh lanjutan sebagaimana yang diarahkan, melalui
ketetapan, oleh Dewan Rakyat, terhenti berkuat kuasa
secara keseluruhannya jika perintah itu tidak disahkan,
atau sebahagiannya setakat yang perintah itu tidak
disahkan, oleh suatu ketetapan yang diluluskan oleh
Dewan Rakyat dalam tempoh satu ratus dua puluh hari
itu atau, jika tempoh itu telah dilanjutkan, dalam tempoh
yang dilanjutkan itu.

**Membayar balik levi pelepasan**

**12.** (1) Jika suatu perintah terhenti berkuat kuasa secara
keseluruhannya atau sebahagiannya sebagaimana yang diperuntukkan
di bawah subseksyen 11(2), apa-apa levi pelepasan yang telah
dikenakan dan dilevikan menurut perintah itu atau apa-apa
bahagian perintah itu sebagaimana yang terhenti berkuat kuasa
hendaklah, tertakluk kepada subseksyen (2) dan (3), kena dibayar
balik kepada orang yang membayar levi pelepasan itu.

(2) Melainkan jika Menteri mengarahkan selainnya, tiada levi
pelepasan yang kena dibayar balik di bawah subseksyen (1) boleh
dibayar balik, melainkan jika orang yang membayar levi pelepasan
itu membuat tuntutan secara bertulis kepada Ketua Pengarah
dalam masa satu tahun dari tarikh perintah itu terhenti berkuat
kuasa secara keseluruhannya atau sebahagiannya dan tuntutan itu
hendaklah mengandungi apa-apa butir-butir sebagaimana yang
dikehendaki oleh Ketua Pengarah.

(3) Ketua Pengarah boleh mengurangkan atau tidak membenarkan
apa-apa levi pelepasan yang kena dibayar balik di bawah subseksyen (1)
setakat yang pembayaran balik itu akan secara tidak patut
memperkaya orang yang membayar levi pelepasan itu.


-----

_Levi Pelepasan_ 13

Bahagian IV

PENDAFTARAN

**Tanggungan untuk berdaftar**

**13.** (1) Mana-mana pengendali bertanggungan untuk berdaftar
di bawah Akta ini dan bagi maksud itu hendaklah memohon kepada
Ketua Pengarah untuk didaftarkan, mengikut cara sebagaimana
yang ditetapkan.

(2) Permohonan yang disebut dalam subseksyen (1) hendaklah
dibuat tidak kurang daripada tiga puluh hari sebelum tarikh
permulaan operasi membawa mana-mana orang meninggalkan
Malaysia.

(3) Mana-mana pengendali yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi satu tahun atau kedua-duanya.

**Kewajipan untuk melantik ejen**

**14.** (1) Seseorang pengendali asing hendaklah melantik seorang
ejen yang hendaklah memohon untuk didaftarkan di bawah
seksyen 13.

(2) Jika terdapat perubahan ejen yang dilantik di bawah
subseksyen (1), pengendali asing itu hendaklah melantik ejen
yang lain untuk bertindak bagi pihaknya tidak kurang daripada
tiga puluh hari sebelum perubahan itu dan ejen itu hendaklah
memohon pendaftaran dalam masa tiga puluh hari selepas daripada
tarikh pelantikan itu.

(3) Mana-mana pengendali asing yang melanggar subseksyen (1)
atau (2) melakukan suatu kesalahan dan boleh, apabila disabitkan,
didenda tidak melebihi satu ratus ribu ringgit atau dipenjarakan
selama tempoh tidak melebihi satu tahun atau kedua-duanya.


-----

14 _Rang Undang-Undang_

**Pendaftaran pengendali atau ejen pengendali asing**

**15.** (1) Ketua Pengarah hendaklah mendaftar mana-mana
pengendali atau ejen pengendali asing yang berkuat kuasa daripada
hari pertama permulaan operasi pengendali atau pengendali asing
membawa mana-mana orang meninggalkan Malaysia atau apa-apa
tarikh yang ditentukan oleh Ketua Pengarah.

(2) Ketua Pengarah hendaklah mempunyai kuasa untuk mendaftar
mana-mana pengendali atau ejen pengendali asing yang tidak
memohon di bawah seksyen 13 berkuat kuasa dari hari pertama
pada bulan berikutnya selepas maklumat itu diketahui oleh Ketua
Pengarah.

(3) Ketua Pengarah hendaklah memberitahu orang yang didaftarkan
di bawah subseksyen (2) mengikut cara yang difikirkan patut
olehnya.

**Pemberitahuan pemberhentian tanggungan dan pembatalan**
**pendaftaran**

**16.** (1) Mana-mana orang berdaftar —

_(a) yang berniat untuk berhenti menjalankan operasi sebagai_

pengendali; atau

_(b) yang berniat untuk berhenti menjadi ejen pengendali asing,_

hendaklah memberitahu Ketua Pengarah secara bertulis mengenai
fakta itu enam puluh hari sebelum tarikh pemberhentian.

(2) Apabila pemberitahuan di bawah subseksyen (1) diterima,
Ketua Pengarah boleh membatalkan pendaftaran orang berdaftar
itu dari tarikh yang ditentukan oleh Ketua Pengarah.

(3) Mana-mana orang berdaftar yang melanggar subseksyen (1),
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan bagi
tempoh tidak melebihi satu tahun atau kedua-duanya.


-----

_Levi Pelepasan_ 15

Bahagian V

REKOD, PENYATA, TAKSIRAN DAN MENDAPATKAN BALIK

**Kewajipan untuk menyimpan rekod**

**17.** (1) Tiap-tiap orang berdaftar hendaklah menyimpan rekod
yang lengkap dan benar mana-mana orang yang dibawa oleh
orang berdaftar meninggalkan Malaysia dan semua transaksi
yang menyentuh atau boleh menyentuh tanggungannya untuk
mengenakan levi pelepasan, dalam buku akaun atau rekod lain
itu sebagaimana yang diarahkan oleh Ketua Pengarah.

(2) Apa-apa rekod yang disimpan di bawah seksyen ini
hendaklah dipelihara bagi tempoh tujuh tahun dari tarikh terakhir
yang berhubungan dengan rekod itu.

(3) Jika rekod itu adalah dalam bentuk yang boleh dibaca secara
elektronik, rekod itu hendaklah disimpan mengikut apa-apa cara
yang membolehkan rekod itu mudah diakses dan boleh ditukar
ke dalam bentuk tulisan.

(4) Jika rekod itu pada asalnya dalam bentuk manual dan
kemudiannya ditukar ke dalam bentuk elektronik, rekod itu
hendaklah dikekalkan dalam bentuk asalnya sebelum penukaran
itu.

(5) Mana-mana orang berdaftar yang melanggar seksyen ini
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi satu tahun atau kedua-duanya.

**Salinan rekod diterima sebagai keterangan**

**18.** Suatu salinan rekod di bawah seksyen 17 boleh diterima
sebagai keterangan dalam mana-mana prosiding setakat yang
sama sebagaimana rekod itu sendiri.


-----

16 _Rang Undang-Undang_

**Pengemukaan penyata**

**19.** (1) Tiap-tiap orang berdaftar hendaklah—

_(a)_ mengakaunkan levi pelepasan yang genap masa pada

tempoh bulanan dalam penyata itu sebagaimana yang
ditetapkan; dan

_(b) mengemukakan penyata itu kepada Ketua Pengarah_

mengikut cara yang ditetapkan tidak lewat daripada hari
terakhir bulan itu selepas berakhirnya tempoh bulanan
yang berhubungan dengan penyata itu.

(2) Mana-mana orang berdaftar yang terhenti daripada didaftarkan
di bawah seksyen 16 hendaklah, tidak lewat daripada tiga puluh
hari selepas pemberhentian itu atau apa-apa tarikh terkemudian
sebagaimana yang dibenarkan oleh Ketua Pengarah, mengemukakan
suatu penyata sebagaimana yang ditentukan oleh Ketua Pengarah
berkenaan dengan bahagian tempoh yang terakhir itu yang dalamnya
orang itu didaftarkan.

(3) Penyata yang disebut dalam subseksyen (1) dan (2) hendaklah
dikemukakan sama ada atau tidak terdapat apa-apa levi pelepasan
yang kena dibayar atau tidak.

(4) Mana-mana orang berdaftar yang tidak mengemukakan
penyata melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit atau dipenjarakan
selama tempoh tidak melebihi tiga tahun atau kedua-duanya.

**Pembayaran levi pelepasan**

**20.** (1) Mana-mana orang berdaftar yang dikehendaki untuk
mengemukakan penyata di bawah seksyen 19 hendaklah membayar
kepada Ketua Pengarah amaun levi pelepasan yang genap masa
dan kena dibayar oleh orang berdaftar itu yang berkenaan dengan
tempoh yang berhubungan dengan penyata itu tidak lewat daripada
hari terakhir yang pengendali itu dikehendaki untuk mengemukakan
penyata itu.

(2) Jika apa-apa levi pelepasan yang genap masa dan kena
dibayar tidak dibayar secara keseluruhannya atau sebahagiannya
oleh mana-mana orang berdaftar selepas hari terakhir levi pelepasan


-----

_Levi Pelepasan_ 17

itu genap masa dan kena dibayar di bawah subseksyen (1) dan
tiada pendakwaan dimulakan, orang berdaftar itu hendaklah
membayar—

_(a)_ bagi tempoh tiga puluh hari pertama yang levi pelepasan itu

tidak dibayar secara keseluruhannya atau sebahagiannya
selepas habis tempoh yang dinyatakan di bawah subseksyen
(1), suatu penalti sebanyak sepuluh peratus daripada
amaun levi pelepasan itu yang masih belum dibayar;

_(b)_ bagi tempoh tiga puluh hari kedua yang levi pelepasan itu

tidak dibayar secara keseluruhannya atau sebahagiannya
selepas habis tempoh yang dinyatakan di bawah subseksyen
(1), suatu penalti tambahan sebanyak lima belas peratus
daripada amaun levi pelepasan itu yang masih belum
dibayar; dan

_(c)_ bagi tempoh tiga puluh hari ketiga yang levi pelepasan itu

tidak dibayar secara keseluruhannya atau sebahagiannya
selepas habis tempoh yang dinyatakan di bawah subseksyen
(1), suatu penalti tambahan sebanyak lima belas peratus
daripada amaun levi pelepasan itu yang masih belum
dibayar.

(3) Mana-mana orang berdaftar yang tidak membayar kepada
Ketua Pengarah amaun levi pelepasan yang genap masa dan kena
dibayar di bawah subseksyen (1) melakukan suatu kesalahan dan
boleh, apabila disabitkan, didenda tidak melebihi lima ratus ribu
ringgit atau dipenjarakan selama tempoh tidak melebihi tiga tahun
atau kedua-duanya.

(4) Sebagai tambahan kepada mana-mana denda yang dikenakan
oleh Mahkamah di bawah subsekyen (3), Mahkamah boleh
memerintahkan supaya mana-mana orang berdaftar yang disabitkan
dengan kesalahan di bawah subseksyen (3) untuk membayar penalti
yang dinyatakan dalam subseksyen (2).

**Tempoh pemulaan pendakwaan bagi levi pelepasan yang tidak**
**dibayar**

**21.** (1) Tertakluk kepada subseksyen (2), pendakwaan bagi
kesalahan di bawah subseksyen 20(3) boleh dimulakan selepas
habis tempoh yang dinyatakan dalam perenggan 20(2)(c).


-----

18 _Rang Undang-Undang_

(2) Tiada pendakwaan bagi kesalahan di bawah subseksyen 20(3)
boleh dimulakan terhadap orang berdaftar yang telah membayar
amaun levi pelepasan yang genap masa dan kena dibayar dan
penalti yang dinyatakan di bawah subseksyen 20(2) dalam tempoh
yang dinyatakan dalam subseksyen yang sama.

**Kuasa untuk menaksir**

**22.** (1) Jika—

_(a)_ mana-mana pengendali atau ejen tidak memohon bagi

pendaftaran;

_(b)_ mana-mana orang berdaftar tidak mengemukakan suatu

penyata; atau

_(c)_ mana-mana orang berdaftar mengemukakan suatu penyata

yang didapati oleh Ketua Pengarah tidak lengkap atau
tidak betul,

Ketua Pengarah boleh menaksir mengikut pertimbangan terbaiknya
amaun levi pelepasan yang genap masa dan kena dibayar, dan
penalti yang kena dibayar di bawah subseksyen 20(2), jika ada,
oleh orang itu, dan Ketua Pengarah hendaklah memberitahu orang
itu tentang taksiran itu secara bertulis.

(2) Taksiran di bawah subseksyen (1) tidak boleh dibuat lebih
daripada enam tahun dari tarikh levi pelepasan itu telah genap
masa dan kena dibayar.

**Taksiran levi pelepasan pada amaun yang lebih tinggi daripada**
**yang sewajarnya**

**23.** (1) Jika—

_(a)_ Ketua Pengarah membuat suatu taksiran di bawah

perenggan 22(1)(b) atau _(c);_

_(b)_ levi pelepasan yang ditaksir telah dibayar tetapi tiada

penyata telah dikemukakan bagi tempoh yang berhubungan
dengan taksiran itu; dan


-----

_Levi Pelepasan_ 19

_(c)_ orang berdaftar tidak mengemukakan suatu penyata bagi

apa-apa tempoh berikutnya,

Ketua Pengarah boleh, sebagaimana yang difikirkan patut olehnya,
menaksir suatu amaun levi pelepasan yang lebih tinggi daripada
amaun yang selainnya patut dipertimbangkannya sebagai wajar.

(2) Jika Ketua Pengarah mendapati bahawa amaun yang sepatutnya
ditaksir dalam suatu taksiran di bawah subseksyen (1) melebihi
amaun yang ditaksir sedemikian, Ketua Pengarah boleh di bawah
peruntukan yang sama sebagaimana yang taksiran itu dibuat dan
dalam tempoh yang dalamnya taksiran itu sepatutnya telah dibuat,
membuat suatu taksiran tambahan dan hendaklah memberitahu
orang berdaftar itu secara bertulis dengan sewajarnya.

**Taksiran untuk menampung kehilangan levi pelepasan yang**
**boleh dikaitkan dengan fraud, dsb.**

**24.** Jika pada pendapat Ketua Pengarah apa-apa bentuk fraud
atau keingkaran telah dilakukan oleh atau bagi pihak manamana orang yang berkaitan dengan atau berhubung dengan levi
pelepasan, Ketua Pengarah boleh, bagi maksud menampung apaapa kehilangan levi pelepasan yang boleh dikaitkan dengan fraud
atau keingkaran itu, membuat suatu taksiran pada bila-bila masa.

**Orang berdaftar membayar levi pelepasan dan penalti apabila**
**diberitahu**

**25.** (1) Jika amaun levi pelepasan dan penalti, jika ada, telah
ditaksir dan diberitahu kepada mana-mana orang berdaftar, ia
hendaklah disifatkan sebagai suatu amaun levi pelepasan yang
genap masa dan kena dibayar dan penalti yang kena dibayar, jika
ada, dan boleh didapatkan balik dengan sewajarnya dan hendaklah
dibayar oleh orang berdaftar itu, melainkan atau kecuali setakat
taksiran itu telah ditarik balik atau dikurangkan oleh Ketua
Pengarah.

(2) Amaun levi pelepasan yang genap masa dan yang kena
dibayar dan penalti yang kena dibayar hendaklah dibayar oleh
orang berdaftar sama ada atau tidak orang berdaftar itu memohon
untuk kajian semula di bawah seksyen 59 terhadap taksiran itu.


-----

20 _Rang Undang-Undang_

**Ketua Pengarah boleh mengubah taksiran, dsb., untuk**
**memastikan ketepatan**

**26.** Ketua Pengarah boleh membuat apa-apa pengubahan di
dalam atau penambahan kepada mana-mana taksiran yang dibuat
sebagaimana yang difikirkan patut olehnya untuk memastikan
ketepatan dan hendaklah dengan serta-merta memberitahu orang
berdaftar itu secara bertulis.

**Kuasa untuk memungut levi pelepasan, dsb., daripada orang**
**yang terhutang wang pada orang berdaftar**

**27.** (1) Jika apa-apa levi pelepasan genap masa dan kena dibayar
atau apa-apa penalti yang kena dibayar oleh mana-mana orang
berdaftar, Ketua Pengarah boleh, melalui notis secara bertulis,
menghendaki—

_(a)_ mana-mana orang yang olehnya apa-apa wang terhutang

atau terakru atau boleh menjadi genap masa dan kena
dibayar kepada orang berdaftar;

_(b)_ mana-mana orang yang memegang atau yang boleh

kemudiannya memegang wang bagi atau untuk orang
berdaftar; atau

_(c)_ mana-mana orang yang mempunyai kuasa daripada mana
mana orang lain untuk membayar wang kepada orang
berdaftar itu,

supaya membayar kepada Ketua Pengarah dengan serta-merta,
atau dalam tempoh yang dibenarkan oleh Ketua Pengarah, wang
itu, yang bukan gaji atau upah yang terhutang atau terakru kepada
orang berdaftar itu, atau sekian banyak daripada wang itu yang
cukup untuk membayar levi pelepasan yang genap masa dan
kena dibayar, terakru atau penalti yang kena dibayar oleh orang
berdaftar itu.

(3) Semua bayaran yang dibuat menurut suatu notis di bawah
subseksyen (1) hendaklah disifatkan telah dibuat bagi pihak orang
berdaftar itu dan dengan kuasa daripada orang berdaftar itu dan
daripada semua orang lain yang berkenaan.


-----

_Levi Pelepasan_ 21

**Mendapatkan balik levi pelepasan, dsb., yang dibayar balik**
**secara silap**

**28.** (1) Jika mana-mana levi pelepasan atau penalti selepas
bayaran dibuat telah dibayar balik secara silap kepada mana-mana
orang, orang itu hendaklah membayar levi pelepasan atau penalti
yang dibayar balik secara silap kepadanya sama ada atau tidak
ada suatu tuntutan dibuat oleh Ketua Pengarah.

(2) Tuntutan yang disebut dalam subseksyen (1) hendaklah
dibuat oleh Ketua Pengarah dalam masa enam tahun dari tarikh
pembayaran balik itu telah dibuat.

(3) Apabila tuntutan di bawah subseksyen (2) diterima, orang
itu hendaklah membayar semula bayaran balik yang telah dibayar
secara silap kepadanya.

**Mendapatkan balik levi pelepasan, dsb., sebagai hutang sivil**

**29.** (1) Tanpa menjejaskan apa-apa remedi lain dan walau apa
pun apa-apa keputusan pegawai kastam, apa-apa levi pelepasan
yang genap masa dan kena dibayar atau penalti kena dibayar oleh
orang berdaftar di bawah Akta ini boleh didapatkan balik sebagai
suatu hutang sivil yang kena dibayar kepada Kerajaan.

(2) Dalam apa-apa prosiding untuk mendapatkan balik levi
pelepasan atau penalti, jika ada, di bawah subseksyen (1),
pengemukaan suatu perakuan yang ditandatangani oleh Ketua
Pengarah yang memberikan nama dan alamat orang berdaftar itu
dan amaun levi pelepasan yang genap masa dan kena dibayar atau
penalti kena dibayar, jika ada, hendaklah menjadi keterangan yang
mencukupi bagi amaun itu sebagai yang genap masa dan kena
dibayar atau yang kena dibayar olehnya dan hendaklah menjadi
autoriti yang mencukupi bagi mahkamah untuk memberikan
penghakiman bagi amaun itu.

(3) Apa-apa penalti yang dikenakan di bawah Akta ini hendaklah,
bagi maksud Akta ini dan Akta Had Masa 1953 [Akta 254],
Ordinan Had Masa Sabah [Sabah Bab 72] atau Ordinan Had Masa
Sarawak [Sarawak Bab 49], mengikut mana-mana yang berkenaan,
boleh didapatkan balik seolah-oleh ia adalah penalti yang kena
dibayar di bawah Akta ini dan dengan demikian subseksyen 6(4)


-----

22 _Rang Undang-Undang_

Akta Had Masa 1953, seksyen 3 Ordinan Had Masa Sabah atau
seksyen 3 Ordinan Had Masa Sarawak, mengikut mana-mana
yang berkenaan, tidak terpakai bagi penalti itu.

**Tanggungan pengarah, dsb.**

**30.** (1) Walau apa pun mana-mana undang-undang bertulis yang
berlawanan, dan tertakluk kepada subseksyen (2), jika levi pelepasan
adalah genap masa dan kena dibayar atau penalti adalah kena
dibayar di bawah Akta ini oleh mana-mana syarikat, perkongsian
liabiliti terhad, firma, pertubuhan atau kumpulan orang lain,
pengarah syarikat itu, pegawai pematuhan perkongsian liabiliti
terhad itu, pekongsi firma itu, pemegang jawatan pertubuhan itu
atau orang yang bertanggungjawab bagi pengurusan kumpulan orang
itu, mengikut mana-mana yang berkenaan, hendaklah, bersama
dengan syarikat, perkongsian liabiliti terhad, firma, pertubuhan
atau kumpulan orang lain itu bertanggungan secara bersesama
dan berasingan bagi levi pelepasan atau penalti itu.

(2) Berhubung dengan suatu syarikat yang sedang digulung,
pengarah syarikat itu hendaklah hanya bertanggungan jika aset
syarikat itu tidak mencukupi untuk menjelaskan amaun yang
terhutang, selepas membayar apa-apa jumlah wang yang mempunyai
keutamaan di bawah Akta Syarikat 2016 [Akta 777] berhubung
dengan penggunaan aset syarikat itu dalam penggulungan itu
berbanding dengan levi pelepasan atau penalti itu.

Bahagian VI

PENGECUALIAN, PEREMITAN DAN PEMBAYARAN BALIK

**Kuasa Menteri untuk mengecualikan dan membayar balik**

**31.** (1) Menteri boleh, melalui perintah yang disiarkan dalam
_Warta,_ dalam apa-apa hal tertentu dan tertakluk kepada apa-apa
syarat yang difikirkan patut olehnya, mengecualikan—

_(a)_ mana-mana orang atau golongan orang daripada pembayaran

keseluruhan atau mana-mana bahagian levi pelepasan;


-----

_Levi Pelepasan_ 23

_(b)_ mana-mana orang berdaftar daripada mengenakan keseluruhan

atau mana-mana bahagian levi pelepasan;

_(c)_ mana-mana orang yang diberi kuasa di bawah

perenggan 9(2)(b) daripada mengenakan levi pelepasan;
atau

_(d)_ mana-mana pengendali daripada kehendak untuk mendaftar.

(2) Walau apa pun subseksyen (1), Menteri boleh, dalam apa-apa
hal tertentu dan tertakluk kepada apa-apa syarat yang difikirkan
patut olehnya, mengecualikan—

_(a)_ mana-mana orang daripada pembayaran keseluruhan atau

mana mana bahagian levi pelepasan;

_(b)_ mana-mana orang berdaftar daripada mengenakan keseluruhan

atau mana-mana bahagian levi pelepasan; atau

_(c)_ mana-mana pengendali daripada kehendak untuk mendaftar.

(3) Jika seseorang yang telah diberikan pengecualian
di bawah perenggan (1)(a) atau (2)(a) telah membayar apa-apa
levi pelepasan yang berhubungan dengan pengecualian itu dan
yang telah diberi kelulusan oleh Menteri bagi pembayaran balik
amaun levi pelepasan yang telah dibayar, orang itu adalah berhak
bagi pembayaran balik itu.

**Peremitan**

**32.** (1) Menteri boleh meremitkan keseluruhan atau mana-mana
bahagian levi pelepasan yang genap masa dan kena dibayar jika
difikirkan patut olehnya.

(2) Ketua Pengarah boleh, jika difikirkan patut olehnya dan
tertakluk kepada apa-apa syarat sebagaimana yang ditentukan
olehnya, meremitkan penalti di bawah subseksyen 20(2).

(3) Jika seseorang yang telah diberikan peremitan di bawah
subseksyen (1) atau (2) telah membayar apa-apa levi pelepasan
atau penalti yang berhubungan dengan peremitan itu, dia berhak
kepada suatu pembayaran balik amaun levi pelepasan atau penalti
yang telah dibayar yang telah diremitkan itu.


-----

24 _Rang Undang-Undang_

**Pembayaran balik levi pelepasan yang terlebih bayar atau**
**dibayar secara silap, dsb.**

**33.** (1) Mana-mana orang yang telah terlebih bayar atau membayar
secara silap apa-apa levi pelepasan atau penalti atau berhak
untuk mendapatkan bayaran balik levi pelepasan atau penalti
di bawah seksyen 31 atau 32 boleh membuat tuntutan dalam
borang sebagaimana yang ditentukan oleh Ketua Pengarah.

(2) Tuntutan di bawah subseksyen (1) hendaklah dibuat kepada
Ketua Pengarah dalam masa satu tahun dari masa berlakunya
pembayaran terlebih itu atau pembayaran yang silap itu atau
berlakunya kelayakan pembayaran balik itu.

(3) Ketua Pengarah boleh mengurangkan atau tidak
membenarkan apa-apa pembayaran balik berkenaan dengan tuntutan
di bawah subseksyen (1) setakat yang pembayaran balik itu
akan dengan tidak patut memperkaya orang yang disebut dalam
subseksyen (1).

(4) Kecuali sebagaimana yang diperuntukkan di bawah seksyen
ini, Ketua Pengarah tidak bertanggungan untuk membayar balik
amaun yang dibayar kepada orang yang disebut dalam subseksyen (1)
melalui levi pelepasan menurut fakta bahawa ia bukan levi
pelepasan yang genap masa dan kena dibayar kepadanya.

**Pembayaran balik apabila Ketua Pengarah berpuas hati dan**
**dengan keterangan sokongan**

**34.** (1) Ketua Pengarah boleh membuat pembayaran balik
berkenaan dengan tuntutan di bawah subseksyen 33(1) selepas
berpuas hati bahawa orang itu telah membuktikan tuntutan itu
dengan sepatutnya.

(2) Suatu tuntutan di bawah seksyen ini hendaklah disokong
oleh apa-apa keterangan sebagaimana yang dikehendaki oleh
Ketua Pengarah.


-----

_Levi Pelepasan_ 25

Bahagian VII

PENGUATKUASAAN

**Kuasa penguatkuasaan, pemeriksaan dan penyiasatan**

**35.** Bagi maksud Akta ini, tiap-tiap pegawai kastam hendaklah
mempunyai semua kuasa yang diberikan di bawah Akta
Kastam 1967, dan kuasa itu hendaklah sebagai tambahan
kepada kuasa yang diperuntukkan di bawah Akta ini dan tidak
mengurangkannya.

Bahagian VIII

KESALAHAN

**Halangan**

**36.** Mana-mana orang yang—

_(a)_ dengan apa-apa cara mengamang, menghalang, menggalang,

mengancam atau mencabul pegawai kastam dalam
menunaikan fungsinya di bawah Akta ini atau peraturanperaturan yang dibuat di bawah Akta ini; atau

_(b)_ tidak memberi kemudahan atau bantuan yang munasabah

kepada mana-mana pegawai kastam dalam menjalankan
fungsinya di bawah Akta ini,

melakukan suatu kesalahan dan boleh, apabila disabitkan,
dipenjarakan selama tempoh tidak kurang daripada enam bulan
dan tidak melebihi tiga tahun atau didenda tidak melebihi lima
ratus ribu ringgit atau kedua-duanya.

**Penyata tidak betul dan yang terkurang dibayar**

**37.** Mana-mana orang berdaftar yang membuat penyata tidak
betul atau memberikan apa-apa maklumat yang tidak betul
berhubung dengan apa-apa perkara yang memberi kesan ke


-----

26 _Rang Undang-Undang_

atas tanggungannya untuk mengenakan levi pelepasan atau levi
pelepasan yang telah dikenakan melakukan suatu kesalahan dan
boleh, apabila disabitkan—

_(a)_ didenda tidak melebihi lima ratus ribu ringgit atau

dipenjarakan selama tempoh tidak melebihi tiga tahun
atau kedua-duanya; dan

_(b)_ jika kesalahan itu berhubung dengan levi pelepasan yang

terkurang, dikenakan penalti bersamaan dengan amaun
yang terkurang itu.

**Pengelakan levi pelepasan, fraud**

**38.** (1) Mana-mana orang yang dengan niat hendak mengelak atau
membantu mana-mana orang lain untuk mengelak levi pelepasan—

_(a)_ meninggalkan daripada suatu penyata apa-apa maklumat

berhubung dengan apa-apa perkara yang menyentuh
tanggungannya untuk mengenakan levi pelepasan atau
amaun levi pelepasan yang dipungut;

_(b)_ membuat apa-apa pernyataan palsu atau catatan palsu

dalam mana-mana penyata yang dikemukakan, atau
tuntutan atau permohonan yang dibuat, di bawah Akta
ini atau peraturan-peraturan yang dibuat di bawah Akta
ini;

_(c)_ memberikan apa-apa jawapan palsu sama ada secara

bertulis atau selainnya kepada apa-apa soalan yang
ditanya atau permintaan bagi maklumat yang dibuat
mengikut peruntukan Akta ini atau peraturan-peraturan
yang dibuat di bawah Akta ini;

_(d)_ menyediakan atau menyenggarakan atau membenarkan

penyediaan atau penyenggaraan apa-apa buku akaun
palsu atau rekod palsu yang lain, atau memalsukan atau
membenarkan pemalsuan mana-mana buku akaun atau
rekod; atau

_(e)_ membuat, menggunakan atau membenarkan penggunaan

apa-apa penipuan, tipu daya atau helah,

melakukan suatu kesalahan.


-----

_Levi Pelepasan_ 27

(2) Mana-mana orang yang melakukan suatu kesalahan di bawah
subseksyen (1) boleh, apabila disabitkan—

_(a)_ didenda tidak melebihi satu juta ringgit atau dipenjarakan

selama tempoh tidak melebihi lima tahun atau
kedua-duanya; dan

_(b)_ jika kesalahan itu berhubung dengan levi pelepasan yang

terkurang, penalti bersamaan dengan amaun yang kurang
itu.

(3) Jika dalam apa-apa prosiding di bawah seksyen ini dibuktikan
bahawa suatu pernyataan palsu atau catatan palsu, sama ada
dengan peninggalan atau selainnya, telah dibuat dalam mana-mana
penyata yang dikemukakan, atau tuntutan atau permohonan yang
dibuat, di bawah Akta ini atau peraturan-peraturan yang dibuat
di bawah Akta ini oleh atau bagi pihak mana-mana orang atau
dalam mana-mana buku akaun atau rekod lain yang disenggarakan
oleh atau bagi pihak orang lain, orang itu hendaklah dianggap
sehingga dibukti sebaliknya telah membuat pernyataan palsu atau
catatan palsu dengan niat untuk mengelak levi pelepasan.

(4) Apa-apa sebutan dalam seksyen ini tentang seseorang
yang membuat, menggunakan atau membenarkan penggunaan
apa-apa fraud, tipu daya atau helah termasuklah sebutan mengenai
seseorang yang, tanpa kuasa Ketua Pengarah atau pegawai kanan
kastam—

_(a)_ memusnahkan, merosakkan, memadamkan, mengubah atau

manipulasikan data yang disimpan dalam, atau yang
digunakan berkaitan dengan, suatu komputer;

_(b)_ memasukkan ke dalam, atau merekodkan atau menyimpan

di dalam, suatu komputer, melalui apa-apa cara, data
bagi maksud—

(i) memusnahkan, merosakkan, memadamkan, mengubah

atau memanipulasi data yang disimpan dalam,
atau digunakan berkaitan dengan, suatu komputer;
atau

(ii) mengusik, mengganggu atau menghalang penggunaan

secara sah suatu komputer itu, atau data yang
disimpan di dalam, atau digunakan berkaitan
dengan, suatu komputer; atau


-----

28 _Rang Undang-Undang_

_(c)_ selainnya menggunakan suatu komputer,

yang maksud atau kesannya adalah untuk mengelak levi pelepasan.

(5) Bagi maksud subseksyen (4), “data” termasuklah apa-apa
program komputer atau sebahagian daripada program komputer.

(6) Dalam mana-mana pendakwaan di bawah seksyen ini,
apa-apa pengelakan levi pelepasan hendaklah disifatkan berada
dalam pengetahuan tertuduh melainkan jika dibuktikan sebaliknya
oleh tertuduh itu.

**Keengganan untuk menjawab soalan atau memberi maklumat**
**palsu**

**39.** (1) Mana-mana orang, yang dikehendaki di bawah Akta atau
peraturan-peraturan yang dibuat di bawah Akta ini untuk memberi
apa-apa maklumat yang dengan munasabah boleh dikehendaki oleh
pegawai kastam yang adalah dalam kuasanya untuk memberi, yang
enggan untuk memberi maklumat itu atau mengemukakan sebagai
benar maklumat yang diketahuinya atau yang dia mempunyai sebab
untuk mempercayai sebagai palsu, melakukan suatu kesalahan dan
boleh, apabila disabitkan, didenda tidak melebihi satu ratus ribu
ringgit atau dipenjarakan bagi tempoh tidak melebihi satu tahun
atau kedua-duanya.

(2) Apabila apa-apa maklumat dibuktikan sebagai tidak benar
atau tidak betul pada keseluruhannya atau sebahagiannya, tidaklah
menjadi suatu pembelaan untuk mengatakan bahawa maklumat
itu atau mana-mana bahagian maklumat itu telah dikemukakan
secara tidak sengaja atau tanpa niat jenayah atau fraud, atau
disalahtafsirkan atau tidak ditafsirkan sepenuhnya oleh seorang
jurubahasa yang disediakan oleh pemberi maklumat itu.

**Percubaan dan pensubahatan**

**40.** Mana-mana orang yang cuba melakukan suatu kesalahan yang
boleh dihukum di bawah Akta ini atau peraturan-peraturan yang
dibuat di bawah Akta ini, atau bersubahat melakukan kesalahan
itu, boleh dihukum dengan hukuman yang diperuntukkan bagi
kesalahan itu.


-----

_Levi Pelepasan_ 29

**Penalti am**

**41.** Mana-mana orang yang melakukan suatu kesalahan di bawah
Akta ini atau peraturan-peraturan yang dibuat di bawah Akta ini
yang baginya tiada penalti diperuntukkan secara nyata boleh,
apabila disabitkan, didenda tidak melebihi satu ratus ribu ringgit
atau dipenjarakan selama tempoh tidak melebihi satu tahun atau
kedua-duanya.

**Kesalahan oleh syarikat, dsb.**

**42.** Jika sesuatu kesalahan di bawah Akta ini atau
peraturan-peraturan yang dibuat di bawah Akta ini dilakukan oleh
suatu syarikat, perkongsian liabiliti terhad, firma, pertubuhan atau
kumpulan orang yang lain, seseorang yang pada masa pelakuan
kesalahan itu ialah seorang pengarah, pegawai pematuhan, pekongsi,
pengurus, setiausaha atau pegawai lain yang seumpamanya bagi
syarikat, perkongsian liabiliti terhad, firma, pertubuhan atau
kumpulan orang yang lain itu atau yang berupa sebagai bertindak
atas sifat itu, atau dengan apa-apa cara atau sehingga apa-apa takat
bertanggungjawab bagi pengurusan apa-apa hal ehwal syarikat,
perkongsian liabiliti terhad, firma, pertubuhan atau kumpulan
orang yang lain itu, atau membantu dalam pengurusannya—

_(a)_ boleh dipertuduh secara berasingan atau bersesama dalam

prosiding yang sama bersekali dengan syarikat, perkongsian
liabiliti terhad, firma, pertubuhan atau kumpulan orang
yang lain itu; dan

_(b)_ jika syarikat, perkongsian liabiliti terhad, firma, pertubuhan

atau kumpulan orang yang lain itu didapati bersalah
atas kesalahan itu, hendaklah disifatkan bersalah atas
kesalahan itu dan boleh dikenakan hukuman atau penalti
yang sama seperti seorang individu melainkan, dengan
mengambil kira jenis fungsinya atas sifat itu dan segala
hal keadaan, dia membuktikan—

(i) bahawa kesalahan itu telah dilakukan tanpa

pengetahuannya; atau


-----

30 _Rang Undang-Undang_

(ii) bahawa kesalahan itu telah dilakukan tanpa

persetujuan atau pembiarannya dan bahawa dia
telah mengambil segala langkah yang munasabah
dan menjalankan segala usaha yang wajar untuk
menghalang pelakuan kesalahan itu.

**Tanggungan seseorang bagi perbuatan, dsb., pekerja, dsb.**

**43.** Jika mana-mana orang boleh dikenakan apa-apa hukuman
atau penalti di bawah Akta ini atau peraturan-peraturan yang
dibuat di bawah Akta ini bagi apa-apa perbuatan, peninggalan,
pengabaian atau keingkaran yang dilakukan—

_(a)_ oleh pekerja orang itu dalam penjalanan pekerjaannya;

_(b)_ oleh ejen orang itu apabila bertindak bagi pihak orang

itu; atau

_(c)_ oleh pekerja ejen orang itu semasa bertindak dalam

penjalanan pekerjaannya dengan ejen orang itu atau
selainnya bagi pihak ejen orang itu yang bertindak bagi
pihak orang itu,

orang itu boleh dikenakan hukuman atau penalti yang sama bagi
tiap-tiap perbuatan, peninggalan, pengabaian atau keingkaran oleh
pekerja atau ejen orang itu, atau pekerja ejen orang itu.

**Levi pelepasan, dsb., yang kena dibayar walau apa pun**
**apa-apa prosiding, dsb.**

**44.** Permulaan prosiding atau pengenaan suatu penalti, denda
atau tempoh pemenjaraan di bawah Akta ini atau pengkompaunan
suatu kesalahan di bawah seksyen 51 tidak boleh melepaskan
mana-mana orang daripada tanggungan untuk membayar levi
pelepasan atau penalti di bawah Akta ini.


-----

_Levi Pelepasan_ 31

Bahagian IX

PERBICARAAN DAN PROSIDING

**Pendakwaan**

**45.** Tiada pendakwaan bagi suatu kesalahan di bawah Akta
ini boleh dimulakan kecuali oleh atau dengan keizinan bertulis
Pendakwa Raya.

**Bidang kuasa untuk membicarakan kesalahan**

**46.** Walau apa pun mana-mana undang-undang bertulis yang
berlawanan, Mahkamah Sesyen hendaklah mempunyai bidang
kuasa untuk membicarakan apa-apa kesalahan di bawah Akta ini
dan mengenakan hukuman di bawah Akta ini bagi mana-mana
kesalahan itu.

**Peruntukan keterangan**

**47.** (1) Dalam apa-apa prosiding di bawah Akta ini atau
peraturan-peraturan yang dibuat di bawah Akta ini, apa-apa
pernyataan yang berupa sebagai telah ditandatangani oleh Ketua
Pengarah atau seorang pegawai yang diberi kuasa olehnya yang
menjadi sebahagian daripada atau yang dilampirkan kepada apaapa maklumat, aduan atau pernyataan tuntutan, hendaklak menjadi
keterangan prima facie mengenai fakta yang dinyatakan dalamnya.

(2) Suatu transkrip tentang apa-apa butir yang terkandung dalam
suatu penyata atau dokumen lain yang berhubungan dengan levi
pelepasan, jika ia diperaku dengan ditandatangani sendiri oleh
Ketua Pengarah atau seorang pegawai yang diberi kuasa olehnya
sebagai suatu salinan benar butir-butir itu, hendaklah menjadi
keterangan prima facie mengenai fakta yang dinyatakan dalamnya.

(3) Tiada pernyataan yang dibuat atau dokumen yang dikemukakan
oleh atau bagi pihak mana-mana orang boleh tidak diterima dalam
keterangan terhadap orang itu dalam apa-apa prosiding terhadapnya
yang seksyen ini terpakai baginya, semata-mata oleh sebab fakta
bahawa dia telah atau mungkin telah didorong untuk membuat
pernyataan itu atau mengemukakan dokumen itu disebabkan oleh
apa-apa dorongan, janji atau ugutan yang dibuat oleh mana-mana


-----

32 _Rang Undang-Undang_

orang yang mempunyai apa-apa kewajipan rasmi di bawah, atau
dilantik bagi pentadbiran wajar, Akta ini atau peraturan-peraturan
yang dibuat di bawah Akta ini.

(4) Tiada apa-apa jua dalam Akta ini boleh menjejaskan
pelaksanaan Bab IX Bahagian III Akta Keterangan 1950.

(5) Jika dalam apa-apa prosiding dibuktikan bahawa apa-apa
pernyataan atau catatan palsu yang telah dibuat dalam apa-apa
penyata yang tertera di bawah Akta ini oleh atau bagi pihak
mana-mana orang atau dalam apa-apa buku akaun atau rekod
mana-mana orang—

_(a)_ orang itu hendaklah dianggap, sehingga dibuktikan

sebaliknya, telah membuat pernyataan atau catatan palsu
itu, atau telah menyebabkan penyataan atau catatan palsu
itu dibuat, atau telah membenarkannya dibuat dengan
niat untuk mengelak pembayaran levi pelepasan atau
untuk memperoleh bayaran balik levi pelepasan yang
orang itu tidak berhak kepadanya, mengikut mana-mana
yang berkenaan; dan

_(b)_ mana-mana orang lain yang membuat apa-apa pernyataan

atau catatan palsu hendaklah dianggap, sehingga dibuktikan
sebaliknya, telah membuat pernyataan atau catatan palsu
dengan niat untuk membantu orang yang mula-mula
disebut untuk mengelak pembayaran levi atau untuk
memperoleh bayaran balik levi yang dia tidak berhak.

(6) Jika mana-mana pegawai kastam telah memperoleh apa-apa
dokumen atau keterangan lain dalam menjalankan kuasanya di
bawah Akta ini, dokumen atau salinan dokumen atau keterangan
lain itu, mengikut mana-mana yang berkenaan, hendaklah menjadi
keterangan prima facie mengenai fakta yang dinyatakan dalamnya,
walau apa pun, apa-apa yang bertentangan dalam mana-mana
undang-undang bertulis.

(7) Jika mana-mana dokumen yang hendak digunakan dalam
apa-apa prosiding terhadap mana-mana orang bagi sesuatu kesalahan
di bawah Akta ini atau peraturan-peraturan yang dibuat di bawah
Akta ini adalah dalam bahasa selain bahasa kebangsaan atau bahasa
Inggeris, terjemahan dokumen itu ke dalam bahasa kebangsaan
atau bahasa Inggeris hendaklah diterima sebagai keterangan jika
terjemahan itu disertakan dengan suatu perakuan orang yang


-----

_Levi Pelepasan_ 33

menterjemahkan dokumen itu yang menyatakan bahawa terjemahan
itu ialah terjemahan yang tepat, benar dan betul dan terjemahan
itu telah dibuat oleh orang itu atas kehendak mana-mana pegawai
kastam.

(8) Subseksyen (7) hendaklah terpakai bagi sesuatu dokumen
yang diterjemahkan, tidak kira sama ada dokumen itu telah dibuat
di dalam atau di luar Malaysia, atau sama ada terjemahan itu telah
dibuat di dalam atau di luar Malaysia, atau sama ada milikan
dokumen itu telah diperoleh oleh mana-mana pegawai kastam
di dalam atau di luar Malaysia.

**Nilai keterangan salinan notis elektronik**

**48.** (1) Bagi mengelak keraguan, apa-apa notis elektronik atau
apa-apa rekod elektronik bagi suatu notis elektronik atau apa-apa
salinan atau cetakannya tidak boleh tidak diterima dalam keterangan
hanya atas asas bahawa ia telah difailkan, dikemukakan atau
dihantar melalui perkhidmatan elektronik, tanpa penghantarserahan
apa-apa dokumen atau kaunterpart yang sama dalam bentuk kertas.

(2) Walau apa pun mana-mana undang-undang bertulis
yang lain, dalam apa-apa prosiding di bawah Akta ini atau
peraturan-peraturan yang dibuat di bawah Akta ini, apa-apa notis
elektronik atau apa-apa rekod elektronik bagi suatu notis elektronik
atau apa-apa salinan atau cetakannya yang —

_(a)_ diperakui oleh Ketua Pengarah untuk mengandungi semua

atau apa-apa maklumat yang difailkan, dikemukakan
atau dihantar melalui perkhidmatan elektronik mengikut
Bahagian ini; dan

_(b)_ disahkan dengan sewajarnya mengikut cara yang dinyatakan

dalam seksyen 47 atau selainnya disahkan mengikut cara
yang diperuntukkan dalam Akta Keterangan 1950 bagi
pengesahan dokumen yang dihasilkan oleh komputer,

hendaklah menjadi keterangan _prima facie mengenai fakta yang_
dinyatakan dalamnya.


-----

34 _Rang Undang-Undang_

**Pemenjaraan kerana tidak membayar denda**

**49.** Walau apa pun peruntukan seksyen 283 dan 284 Kanun
Tatacara Jenayah [Akta 593], tempoh pemenjaraan yang dikenakan
oleh mana-mana mahkamah berkenaan dengan apa-apa denda
yang tidak dibayar di bawah Akta ini atau peraturan-peraturan
yang dibuat di bawah Akta ini, atau berkenaan dengan keingkaran
suatu distres yang mencukupi untuk membayar apa-apa denda
sedemikian, adalah apa-apa tempoh mengikut perihalan, yang pada
pendapat mahkamah akan memberi keadilan bagi kes itu, tetapi
tidak boleh dalam mana-mana hal melebihi tempoh maksimum
seperti yang berikut:

_(a)_ jika denda itu tidak melebihi lima ribu ringgit, tempoh

maksimum ialah dua bulan;

_(b)_ jika denda itu melebihi lima ribu ringgit tetapi tidak

melebihi sepuluh ribu ringgit, tempoh maksimum ialah
empat bulan; atau

_(c)_ jika denda itu melebihi sepuluh ribu ringgit tetapi tidak

melebihi dua puluh ribu ringgit, tempoh maksimum ialah
enam bulan,

dengan dua bulan tambahan bagi setiap sepuluh ribu ringgit
selepas dua puluh ribu ringgit yang pertama denda itu sehingga
suatu tempoh maksimum enam tahun dicapai.

**Tiada kos atau ganti rugi yang timbul daripada penyitaan**
**boleh didapatkan balik melainkan jika penyitaan tanpa sebab**
**yang munasabah atau sebab barangkali**

**50.** Tiada seorang pun boleh dalam apa-apa prosiding
di hadapan mana-mana mahkamah berkenaan dengan penyitaan
apa-apa barang yang disita pada penjalanan atau yang berupa
sebagai penjalanan apa-apa kuasa yang diberikan di bawah Akta
ini, berhak mendapat kos prosiding itu atau apa-apa ganti rugi
atau relif lain selain suatu perintah bagi pemulangan barang itu
atau pembayaran nilainya melainkan jika penyitaan itu dibuat
tanpa sebab yang munasabah atau sebab barangkali.


-----

_Levi Pelepasan_ 35

**Pengkompaunan kesalahan**

**51.** (1) Menteri boleh, dengan kelulusan Pendakwa Raya, membuat
peraturan-peraturan untuk menetapkan—

_(a)_ apa-apa kesalahan di bawah Akta ini atau mana-mana

peraturan-peraturan yang dibuat di bawah Akta ini sebagai
suatu kesalahan yang boleh dikompaun;

_(b)_ kriteria untuk mengkompaun kesalahan itu; dan

_(c)_ kaedah dan tatacara untuk mengkompaun kesalahan itu.

(2) Mana-mana pegawai kanan kastam boleh, dengan keizinan
bertulis Pendakwa Raya, pada bila-bila masa sebelum pertuduhan
dimulakan, mengkompaun apa-apa kesalahan yang ditetapkan
sebagai suatu kesalahan yang boleh kompaun dengan membuat
suatu tawaran bertulis kepada orang yang disyaki dengan munasabah
telah melakukan kesalahan itu untuk mengkompaun kesalahan
itu dengan membayar kepada Ketua Pengarah suatu amaun wang
yang tidak melebihi lima puluh peratus daripada amaun denda
maksimum yang orang itu boleh dikenakan jika dia telah disabitkan
atas kesalahan itu, dalam masa yang dinyatakan dalam tawaran
bertulis itu.

(3) Suatu tawaran di bawah subseksyen (2) boleh dibuat
pada bila-bila masa selepas kesalahan dilakukan, tetapi sebelum
apa-apa pendakwaan baginya telah dimulakan, dan jika jumlah
yang dinyatakan dalam tawaran itu tidak dibayar dalam tempoh
yang dinyatakan dalam tawaran atau tempoh lanjutan sebagaimana
yang diberikan oleh Ketua Pengarah, pendakwaan bagi kesalahan
itu boleh dimulakan pada bila-bila masa selepas itu terhadap orang
yang kepadanya tawaran itu dibuat.

(4) Jika sesuatu kesalahan telah dikompaun di bawah
subseksyen (2), tiada pendakwaan boleh dimulakan berkenaan
kesalahan terhadap orang yang kepadanya tawaran untuk
mengkompaun itu dibuat, dan apa-apa dokumen atau barang yang
telah disita yang berkait dengan kesalahan itu boleh dilepaskan oleh
Ketua Pengarah, tertakluk kepada apa-apa terma yang difikirkan
wajar oleh Ketua Pengarah.


-----

36 _Rang Undang-Undang_

(5) Semua jumlah wang yang diterima oleh Ketua Pengarah
di bawah seksyen ini hendaklah dibayar ke dalam dan menjadi
sebahagian daripada Kumpulan Wang Disatukan.

**Perintah mahkamah**

**52.** (1) Jika mana-mana orang didapati bersalah atas suatu
kesalahan di bawah Akta ini, mahkamah yang mendapati orang
itu bersalah hendaklah memerintahkan orang itu membayar kepada
Ketua Pengarah jumlah levi pelepasan yang genap masa dan kena
dibayar atau apa-apa penalti yang kena dibayar di bawah Akta
ini, jika ada, sebagaimana yang diperakui oleh Ketua Pengarah
dan levi pelepasan atau penalti itu hendaklah didapatkan semula
sama kaedah dengan denda sebagaimana yang diperuntukkan
di bawah seksyen 283 Kanun Tatacara Jenayah.

(2) Jika mana-mana orang itu didapati tidak bersalah atas
suatu kesalahan di bawah Akta ini, dan jika dia telah membayar
jumlah levi pelepasan yang genap masa dan kena dibayar atau
penalti yang kena dibayar berkenaan dengan kesalahan yang
dipertuduh, mahkamah boleh memerintahkan supaya amaun yang
telah dibayar itu dibayar balik kepada orang itu jika tiada notis
rayuan difailkan.

**Obligasi kerahsiaan**

**53.** (1) Kecuali diperuntukkan di bawah seksyen 54, nama, nombor
kad pengenalan, nombor pasport, alamat pemberi maklumat atau
apa-apa maklumat lain yang boleh membawa kepada identiti
pemberi maklumat itu dan bahan maklumat yang diterima daripada
pemberi maklumat hendaklah disimpan sebagai rahsia dan tidak
boleh dizahirkan oleh mana-mana pegawai kastam atau manamana orang yang dalam keadaan biasa kewajipannya memiliki,
atau mempunyai kawalan ke atas atau akses kepada, maklumat
itu kepada mana-mana orang kecuali pegawai kastam yang diberi
kuasa oleh Ketua Pengarah.

(2) Mana-mana orang yang melanggar subseksyen (1) melakukan
satu kesalahan dan boleh, apabila disabitkan, didenda tidak
melebihi satu ratus ribu ringgit atau dipenjarakan selama tempoh
tidak melebihi satu tahun atau kedua-duanya.


-----

_Levi Pelepasan_ 37

**Perlindungan pemberi maklumat daripada diketahui**

**54.** (1) Kecuali sebagaimana yang diperuntukkan selepas ini,
tidak ada saksi dalam mana-mana prosiding sivil atau jenayah
berkewajipan atau dibenarkan untuk menzahirkan nama, alamat
atau apa-apa maklumat pemberi maklumat atau bahan maklumat
yang diterima daripadanya atau menyatakan apa-apa perkara yang
mungkin membawa kepada pemberi maklumat itu diketahui.

(2) Jika apa-apa buku, dokumen atau kertas yang dikemukakan
dalam keterangan atau yang boleh diperiksa dalam mana-mana
prosiding sivil atau jenayah mengandungi apa-apa catatan yang
dalamnya mana-mana pemberi maklumat dinamakan atau diperihal
atau yang mungkin membawa kepada dirinya diketahui, mahkamah
hendaklah menyebabkan semua petikan itu disembunyikan daripada
pandangan atau dipadamkan setakat yang perlu bagi melindungi
pemberi maklumat itu daripada diketahui.

(3) Jika dalam apa-apa perbicaraan bagi apa-apa kesalahan
di bawah Akta ini, mahkamah itu, selepas memeriksa sepenuhnya
kes itu, mempercayai bahawa pemberi maklumat itu dengan
sengaja dalam aduannya suatu pernyataan yang material yang
diketahuinya sebagai palsu atau tidak dipercayainya sebagai benar,
atau jika dalam apa-apa prosiding lain mahkamah berpendapat
bahawa keadilan tidak dapat dijalankan sepenuhnya antara pihakpihak dalam prosiding itu tanpa pemberi maklumat itu diketahui,
adalah sah bagi mahkamah untuk menghendaki pengemukaan
aduan asal, jika secara bertulis, dan membenarkan pemeriksaan,
dan menghendaki penzahiran penuh berkenaan dengan pemberi
maklumat itu.

Bahagian X

PELBAGAI

**Penyampaian notis, dsb.**

**55.** (1) Tiap-tiap notis, arahan atau apa-apa dokumen lain yang
dikehendaki oleh Akta ini atau peraturan-peraturan yang dibuat
di bawah Akta ini untuk disampaikan kepada mana-mana orang
boleh disampaikan—

_(a)_ secara ke diri kepada orang itu;


-----

38 _Rang Undang-Undang_

_(b)_ dengan menghantarnya kepada orang itu melalui pos

berdaftar; atau

_(c)_ melalui perkhidmatan elektronik.

(2) Notis, arahan atau dokumen lain yang dihantar melalui pos
berdaftar kepada seseorang hendaklah disifatkan telah disampaikan
kepada orang itu pada masa ia sepatutnya telah diserahkan kepada
orang itu dalam penjalanan biasa pos itu jika notis, arahan atau
dokumen lain itu telah dialamatkan—

_(a)_ dalam hal syarikat, perkongsian liabiliti terhad, firma,

pertubuhan atau kumpulan lain—

(i) ke pejabat berdaftarnya;

(ii) ke alamat terakhirnya yang diketahui; atau

(iii) kepada mana-mana orang yang diberi kuasa olehnya

untuk menerima proses penyampaian; dan

_(b)_ dalam kes seorang individu, ke alamat terakhirnya yang

diketahui.

(3) Jika seseorang telah memberi persetujuan untuk suatu notis
itu disampaikan kepadanya melalui perkhidmatan elektronik,
notis itu hendaklah disifatkan telah disampaikan pada masa notis
elektronik itu dihantar kepada akaunnya melalui perkhidmatan
elektronik.

**Penggunaan perkhidmatan elektronik**

**56.** (1) Walau apa pun peruntukan lain Akta ini dan tertakluk
kepada peraturan-peraturan yang dibuat di bawah Akta ini, Ketua
Pengarah boleh menyediakan suatu perkhidmatan elektronik kepada
mana-mana pengguna berdaftar bagi —

_(a)_ pemfailan atau pengemukaan apa-apa permohonan, penyata

atau apa-apa dokumen lain; dan

_(b)_ perkhidmatan apa-apa notis, arahan, perintah, permit atau

apa-apa dokumen lain.


-----

_Levi Pelepasan_ 39

(2) Jika suatu notis elektronik dibuat dan dihantar kepada Ketua
Pengarah, Ketua Pengarah tidak bertanggungan terhadap apa-apa
kerugian atau kerosakan yang dialami oleh pengguna berdaftar itu
atas sebab apa-apa kesilapan atau peninggalan tidak kira dengan
apa jua sifat atau tidak kira bagaimana jua sekalipun berbangkit
yang terdapat dalam apa-apa notis elektronik yang diperoleh
oleh pengguna berdaftar di bawah perkhidmatan elektronik jika
kesilapan atau peninggalan itu dibuat dengan suci hati dan dalam
penjalanan biasa penunaian kewajipan Ketua Pengarah atau berlaku
atau timbul akibat daripada apa-apa kecacatan atau kegagalan
dalam perkhidmatan eletronik itu atau dalam kelengkapan yang
digunakan bagi penyediaan perkhidmatan elektronik itu.

(3) Apa-apa notis elektronik yang dibuat dan dihantar oleh
pengguna berdaftar hendaklah disifatkan sebagai telah difailkan,
dikemukakan atau disampaikan pada masa notis elektronik itu
diterima oleh Ketua Pengarah.

(4) Bagi maksud seksyen ini, “pengguna berdaftar” ertinya
mana-mana orang yang diberi kuasa secara bertulis oleh Ketua
Pengarah untuk mengakses dan menggunakan perkhidmatan
eletronik.

**Pengesahan notis, dsb.**

**57.** (1) Tertakluk kepada subseksyen (2), tiap-tiap notis atau
apa-apa dokumen lain yang disampaikan bagi maksud Akta ini
oleh Ketua Pengarah atau seseorang pegawai yang diberi kuasa
oleh Ketua Pengarah adalah disahkan dengan secukupnya jika
nama dan jawatan Ketua Pengarah dicetak, dicap atau selainnya
ditulis di atasnya.

(2) Jika Akta ini memperuntukkan bagi suatu notis atau apa-apa
dokumen lain hendaklah di bawah tandatangan mana-mana pegawai
kastam, notis atau dokumen lain itu hendaklah ditandatangani
dalam manuskrip oleh pegawai kastam itu.

(3) Suatu notis atau apa-apa dokumen lain yang disampaikan
bagi maksud Akta ini dan berupa sebagai ditandatangani dalam
manuskrip oleh Ketua Pengarah atau pegawai yang diberi kuasa
olehnya hendaklah dianggap, sehingga dibuktikan sebaliknya,
telah ditandatangani sedemikian.


-----

40 _Rang Undang-Undang_

**Transaksi perniagaan bagi pihak orang berdaftar**

**58. Mana-mana orang yang berurusan bagi pihak orang berdaftar**
ke atas apa-apa perkara berkaitan Akta ini hendaklah—

_(a)_ mengeluarkan suatu surat kebenaran daripada orang

berdaftar yang diwakili oleh orang itu; dan

_(b)_ jika mana-mana borang yang ditetapkan dikehendaki untuk

dikemukakan bagi maksud perkara yang sedang diuruskan,
mengemukakan borang yang telah ditandatangani oleh
orang berdaftar, kecuali jika, selainnya dibenarkan oleh
pegawai kastam.

**Permohonan untuk kajian semula**

**59.** (1) Mana-mana orang boleh memohon kepada Ketua Pengarah
dalam masa tiga puluh hari dari tarikh orang itu diberitahu tentang
apa-apa keputusan yang dibuat oleh pegawai kastam untuk kajian
semula keputusan itu.

(2) Jika suatu permohonan telah dibuat di bawah subseksyen (1),
Ketua Pengarah hendaklah membuat suatu kajian semula dan
memberitahu keputusan kajian semula kepada orang itu, jika
dapat dilaksanakan, dalam tempoh enam puluh hari dari tarikh
permohonan itu diterima.

(3) Tiada kajian semula boleh dibuat bagi apa-apa perkara yang
berhubungan dengan kompaun.

(4) Permohonan di bawah subseksyen (1) hendaklah dibuat
dalam bentuk dan cara yang ditetapkan.

**Pelikuidasi orang berdaftar hendaklah memberikan notis**
**penggulungan, dan mengetepikan levi pelepasan**

**60.** (1) Jika suatu ketetapan diluluskan dan berkuat kuasa, atau
suatu perintah dibuat bagi penggulungan suatu syarikat yang
merupakan orang berdaftar, pelikuidasi syarikat itu hendaklah—

_(a)_ memberikan notis mengenai penggulungan syarikat itu

kepada Ketua Pengarah dalam masa empat belas hari
selepas ketetapan itu berkuat kuasa atau perintah itu
dibuat;


-----

_Levi Pelepasan_ 41

_(b)_ sebelum melupuskan apa-apa aset syarikat itu, mengetepikan

apa-apa jumlah wang daripada aset itu sebagaimana yang
didapati oleh Ketua Pengarah sebagai mencukupi untuk
mengadakan peruntukan bagi apa-apa levi pelepasan
yang atau yang akan selepas itu menjadi genap masa
dan kena dibayar berkenaan dengan syarikat itu; dan

_(c)_ membayar levi pelepasan yang disebut dalam perenggan (b).

(2) Pelikuidasi mana-mana syarikat yang disebut dalam
subseksyen (1) yang tidak memberikan notis kepada Ketua
Pengarah dalam masa yang ditetapkan dalam perenggan (1)(a)
atau tidak mengadakan peruntukan bagi pembayaran levi pelepasan
sebagaimana yang dikehendaki di bawah perenggan (1)(c) hendaklah
bertanggungan sendiri bagi apa-apa levi pelepasan yang atau yang
akan menjadi genap masa dan kena dibayar sebagaimana yang
disebut terdahulu.

(3) Mana-mana pelikuidasi yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan bagi
tempoh tidak melebihi satu tahun atau kedua-duanya.

(4) Jika dua atau lebih orang dilantik sebagai pelikuidasi atau
dikehendaki oleh undang-undang untuk menjalankan penggulungan
syarikat yang disebut dalam subseksyen (1), kewajipan dan
tanggungan yang dikenakan kepada pelikuidasi di bawah seksyen
ini hendaklah dikenakan kepada semua orang itu secara bersesama
dan berasingan, tertakluk kepada suatu hak sumbangan antara
mereka sebagaimana dalam hal kontrak.

**Pelantikan penerima hendaklah diberitahu kepada Ketua**
**Pengarah**

**61.** (1) Jika seseorang penerima dilantik bagi harta seseorang
orang berdaftar, penerima itu hendaklah memberi notis mengenai
pelantikan itu kepada Ketua Pengarah dalam masa empat belas hari
selepas pelantikan itu dibuat, dan hendaklah sebelum melupuskan
mana-mana aset orang berdaftar itu mengetepikan apa-apa jumlah
wang daripada aset sebagaimana yang didapati oleh Ketua Pengarah
sebagai mencukupi untuk mengadakan peruntukan bagi apa-apa
levi pelepasan yang atau yang akan selepas itu menjadi genap
masa dan kena dibayar oleh orang berdaftar itu sebelum pelantikan
penerima, dan hendaklah membayar levi itu.


-----

42 _Rang Undang-Undang_

(2) Mana-mana orang yang dilantik sebagai penerima yang
tidak memberikan notis kepada Ketua Pengarah dalam masa yang
ditetapkan dalam subseksyen (1) atau tidak mengadakan peruntukan
bagi pembayaran levi pelepasan sebagaimana yang dikehendaki
di bawah subseksyen itu hendaklah bertanggungan sendiri bagi
apa-apa levi pelepasan yang atau yang akan menjadi genap masa
dan kena dibayar sebagaimana yang disebut terdahulu.

(3) Mana-mana penerima yang tidak mematuhi subseksyen
(1) melakukan suatu kesalahan dan boleh, apabila disabitkan,
didenda tidak melebihi satu ratus ribu ringgit atau dipenjarakan
bagi tempoh tidak melebihi satu tahun atau kedua-duanya

(4) Jika dua atau lebih orang dilantik sebagai penerima,
kewajipan dan tanggungan yang dikenakan kepada penerima di
bawah seksyen ini hendaklah dikenakan kepada semua orang itu
secara bersesama dan berasingan, tertakluk kepada suatu hak
sumbangan antara mereka sebagaimana dalam hal kontrak.

**Kuasa untuk membuat peraturan-peraturan**

**62.** (1) Menteri boleh membuat peraturan-peraturan yang perlu
atau suai manfaat itu bagi maksud melaksanakan peruntukan Akta
ini.

(2) Tanpa menjejaskan keluasan subseksyen (1), Menteri boleh
menetapkan —

_(a)_ semua perkara yang berhubungan dengan pendaftaran

orang berdaftar;

_(b)_ semua perkara yang berhubungan dengan pengemukaan

penyata;

_(c)_ semua perkara yang berhubungan dengan pembayaran

levi;

_(d)_ semua perkara yang berhubungan dengan pembayaran

balik dan peremitan levi pelepasan atau penalti;


-----

_Levi Pelepasan_ 43

_(e)_ semua perkara yang berhubungan dengan perkhidmatan

elektronik;

_(f)_ semua perkara yang berhubungan dengan pejabat bagi

pentadbiran levi pelepasan itu;

_(g)_ semua borang yang ditetapkan untuk maksud Akta ini;

atau

_(h)_ apa-apa perkara lain yang dikehendaki di bawah Akta ini

untuk ditetapkan.

(3) Apa-apa peraturan-peraturan yang dibuat di bawah seksyen
ini boleh menetapkan suatu tindakan atau peninggalan yang
melanggar peraturan-peraturan itu sebagai suatu kesalahan dan
boleh menetapkan hukuman denda tidak melebihi lima puluh ribu
ringgit atau dipenjarakan bagi tempoh tidak melebihi satu tahun
atau kedua-duanya bagi kesalahan itu.

Bahagian XII

PERALIHAN

**Pendaftaran sebelum tarikh efektif**

**63.** (1) Walau apa pun seksyen 13, mana-mana orang dan
mana-mana ejen pengendali asing yang mengendalikan operasi
membawa mana-mana orang meninggalkan Malaysia sebelum
tarikh efektif dan perkhidmatan itu adalah tertakluk kepada levi
pelepasan hendaklah memohon kepada Ketua Pengarah untuk
didaftarkan dalam masa tiga puluh hari sebelum tarikh efektif,
mengikut ketetapan yang diperuntukkan dalam seksyen 13.

(2) Ketua Pengarah boleh mendaftarkan mana-mana orang yang
disebut dalam subseksyen (1) pada atau selepas tarikh efektif.

(3) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu ratus ribu ringgit atau dipenjarakan selama tempoh
tidak melebihi satu tahun atau kedua-duanya.


-----

44 _Rang Undang-Undang_

**Pembayaran sebelum tarikh efektif**

**64.** (1) Levi pelepasan tidak boleh dikenakan atau kena dibayar
oleh mana-mana orang yang telah membuat pembayaran penuh
sebelum tarikh efektif untuk perjalanannya meninggalkan Malaysia
pada atau selepas tarikh efektif.

(2) Jika mana-mana orang yang membuat pembayaran bagi
perjalanannya untuk meninggalkan Malaysia sebahagian sebelum
tarikh efektif dan sebahagiannya selepas tarikh efektif, levi
pelepasan boleh dikenakan dan kena dibayar oleh orang itu bagi
pembayaran sebahagian pada atau selepas tarikh efektif.

HURAIAN

Rang Undang-undang Levi Pelepasan 2019 yang dicadangkan ini (“Akta yang
dicadangkan”) bertujuan untuk mengadakan peruntukan bagi pengenaan dan
pemungutan levi pelepasan, dan bagi perkara-perkara yang berkaitan dengannya.
Akta yang dicadangkan memperuntukkan pelaksanaan levi baharu iaitu levi
pelepasan ke atas mana-mana orang yang meninggalkan Malaysia.

Bahagian I

2. Bahagian I memperkatakan perkara permulaan.

3. _Fasal 1_ mengandungi tajuk ringkas Akta yang dicadangkan dan kuasa
Menteri untuk menetapkan tarikh permulaan kuat kuasa Akta yang dicadangkan.
_Fasal 1 juga memberi Menteri kuasa untuk menetapkan tarikh efektif untuk_
mengenakan dan melevikan levi pelepasan di bawah Akta yang dicadangkan.

4. _Fasal 2 bertujuan untuk mengadakan peruntukan bagi pemakaian dalam_
wilayah dan luar wilayah Akta yang dicadangkan dan peruntukan subsidiari.

5. _Fasal 3_ mengandungi takrif bagi perkataan dan ungkapan tertentu yang
digunakan dalam Akta yang dicadangkan.

Bahagian II

6. Bahagian II memperkatakan pentadbiran mengenai perkara yang berhubungan
dengan levi pelepasan.


-----

_Levi Pelepasan_ 45

7. _Fasal 4 bertujuan untuk memperuntukkan bahawa Ketua Pengarah mempunyai_
pengawasan ke atas semua perkara yang berhubungan dengan levi pelepasan
tertakluk kepada arahan dan kawalan Menteri. _Fasal 4 juga bertujuan untuk_
mengadakan peruntukan bagi kuasa pegawai kastam dalam menguatkuasakan
dan memastikan pematuhan sewajarnya Akta yang dicadangkan.

8. _Fasal 5_ bertujuan untuk memperuntukkan bahawa tiap-tiap orang yang
dilantik atau diambil kerja bagi apa-apa kewajipan atau perkhidmatan yang
berhubungan dengan levi pelepasan hendaklah disifatkan sebagai perkhidmat
awam mengikut pengertian Kanun Keseksaan [Akta 574].

9. _Fasal 6 bertujuan untuk menghendaki pegawai kastam memperkenalkan diri_
mereka dan mengemukakan kad kuasa atau lencana mereka apabila menunaikan
kewajipan mereka dan kegagalan berbuat sedemikian akan memberikan hak
kepada mana-mana orang untuk enggan mematuhi apa-apa permintaan, tuntutan
atau perintah yang dibuat oleh pegawai itu. _Fasal 6 juga bertujuan untuk_
memperuntukkan bahawa mana-mana orang yang dengan cara yang menyalahi
undang-undang memakai, menggunakan, memiliki atau mempamerkan apa-apa
pakaian seragam, kad kuasa atau lencana yang ditetapkan, dsb., bagi pegawai
kastam sebagaimana yang dinyatakan di bawah subfasal 6(3) melakukan suatu
kesalahan.

10. _Fasal 7 bertujuan untuk memperuntukkan bahawa mana-mana orang yang_
mempunyai kewajipan rasmi, atau yang diambil kerja atau dilantik di bawah
Akta yang dicadangkan, berkewajipan untuk menganggap dan menguruskan
apa-apa maklumat, dokumen, penyata atau perisytiharan yang berhubungan
dengan perniagaan atau nilai pembekalan perkhidmatan oleh mana-mana orang
berdaftar sebagai rahsia. Fasal 7 juga bertujuan untuk memperuntukkan bahawa
maklumat, dokumen, penyata atau perisytiharan itu hanya boleh didedahkan
oleh orang itu bagi maksud melaksanakan peruntukan Akta yang dicadangkan
atau pendakwaan bagi suatu kesalahan.

11. _Fasal 8 bertujuan untuk memberi Ketua Pengarah kuasa untuk menghantar_

atau menyampaikan apa-apa dokumen, maklumat, penyata atau perisytiharan
atau apa-apa yang terkandung dalam dokumen, maklumat, penyata atau
perisytiharan itu kepada Ketua Perangkaan Jabatan Perangkaan Malaysia.
_Fasal ini selanjutnya memperuntukkan bahawa Menteri boleh membenarkan_
Ketua Pengarah untuk menghantar atau menyampaikan apa-apa dokumen,
maklumat, penyata atau perisytiharan atau apa-apa yang terkandung dalam
dokumen, maklumat penyata atau perisytiharan itu kepada mana-mana orang
yang difikirkan sesuai oleh Menteri.

Bahagian III

12. Bahagian III memperkatakan peruntukan yang berhubungan dengan

pengenaan dan skop levi pelepasan.

13. _Fasal 9_ bertujuan untuk mengadakan peruntukan bagi mengenakan dan

melevikan levi pelepasan ke atas mana-mana orang yang meninggalkan Malaysia
dengan menggunakan apa-apa pembawa yang disediakan oleh seseorang
pengendali dan pengendali itu hendaklah memungut levi pelepasan. Kadar


-----

46 _Rang Undang-Undang_

levi pelepasan hendaklah ditetapkan oleh Menteri mengikut _fasal 11 Akta_
yang dicadangkan. _Fasal 9_ juga bertujuan untuk memperuntukkan bahawa
sekiranya orang itu meninggalkan Malaysia dengan cara selain dibawa oleh
pengendali seperti dalam subfasal 9(2)(a) levi pelepasan hendaklah dikenakan
oleh mana-mana orang yang diberi kuasa oleh Menteri.

14. _Fasal 10_ bertujuan untuk memperuntukkan bagi masa levi pelepasan

menjadi genap masa apabila orang itu meninggalkan Malaysia.

15. _Fasal 11 bertujuan untuk memberi Menteri kuasa untuk menetapkan kadar_

levi pelepasan yang hendak dikenakan dan dilevikan ke atas mana-mana orang
yang meninggalkan Malaysia melalui perintah yang disiarkan dalam Warta dan
Menteri diberi kuasa untuk mengubah atau meminda kadar tersebut. Perintah
itu hendaklah dibentangkan di Dewan Rakyat.

16. _Fasal 12 bertujuan untuk mengadakan peruntukan bagi pembayaran balik_

levi pelepasan kepada orang yang kepadanya levi pelepasan telah dibayar
tertakluk kepada tuntutan bagi pembayaran balik itu dibuat secara bertulis
kepada Ketua Pengarah dalam tempoh satu tahun dari tarikh perintah yang
disebut dalam _subfasal 11(2) Akta yang dicadangkan terhenti berkuat kuasa._
_Fasal ini selanjutnya memberi Ketua Pengarah kuasa untuk mengurangkan_
atau tidak membenarkan pembayaran balik levi pelepasan jika pembayaran
balik levi pelepasan itu boleh dengan tidak patut boleh memperkaya orang
yang membuat tuntutan itu. Apa-apa tuntutan hendaklah disokong dengan
keterangan sebagaimana yang dikehendaki oleh Ketua Pengarah.

Bahagian IV

17. Bahagian IV mengandungi peruntukan yang berhubungan dengan pendaftaran

pengendali sebagai orang berdaftar di bawah Akta yang dicadangkan.

18. _Fasal 13 bertujuan untuk memperuntukkan tanggungan pengendali untuk_

memohon kepada Ketua Pengarah untuk berdaftar. _Fasal ini selanjutnya_
memperuntukkan pelanggaran _fasal ini sebagai suatu kesalahan._

19. _Fasal 14 bertujuan untuk menghendaki seseorang pengendali asing yang_

tidak mempunyai apa-apa perniagaan atau tempat perniagaan di Malaysia untuk
melantik seorang ejen dan ejen yang dilantik hendaklah bertanggungjawab
untuk mengakaunkan, membayar levi pelepasan dan mematuhi peruntukan
Akta yang dicadangkan. _Fasal_ ini juga menghendaki sekiranya terdapat
apa-apa perubahan kepada ejen yang dilantik, pengendali asing hendaklah
melantik ejen yang lain untuk bertindak bagi pihak beliau tidak kurang daripada
tiga puluh hari sebelum perubahan ejen dan ejen yang baharu hendaklah
membuat permohonan dalam masa tiga puluh hari selepas pelantikan. _Fasal_
ini selanjutnya memperuntukkan pelanggaran fasal ini sebagai suatu kesalahan.

20. _Fasal 15 bertujuan untuk memberi Ketua Pengarah kuasa untuk mendaftarkan_

pengendali atau ejen pengendali asing berkuat kuasa dari hari pertama permulaan
operasi membawa mana-mana orang meninggalkan Malaysia. _Fasal_ ini juga
memberi Ketua Pengarah kuasa untuk mendaftarkan mana-mana pengendali
atau ejen pengendali asing yang bertanggungan untuk berdaftar tetapi gagal


-----

_Levi Pelepasan_ 47

memohon pendaftaran dan tarikh kuat kuasa untuk pendaftaran ialah pada
hari pertama bulan berikutnya selepas maklumat itu diketahui atau diberitahu
kepadanya.

21. _Fasal 16 bertujuan untuk menghendaki mana-mana orang berdaftar untuk_

memberitahu Ketua Pengarah jika berniat untuk berhenti beroperasi sebagai
pengendali atau ejen enam puluh hari sebelum tarikh pemberhentian. Apabila
menerima pemberitahuan itu, Ketua Pengarah boleh membatalkan pendaftaran
orang berdaftar itu pada tarikh yang ditentukan oleh Ketua Pengarah.

Bahagian V

22. Bahagian V mengandungi peruntukan berhubungan dengan rekod, penyata,

taksiran dan mendapatkan balik.

23. _Fasal 17 bertujuan untuk menghendaki orang berdaftar untuk menyimpan_

rekod yang lengkap dan benar mana-mana orang yang dibawa oleh mereka
meninggalkan Malaysia dan semua urusniaga yang menyentuh tanggungannya
atau mungkin menyentuh tanggungannya untuk mengenakan levi pelepasan
bagi tempoh tujuh tahun. _Fasal ini selanjutnya memperuntukkan pelanggaran_
_fasal ini sebagai suatu kesalahan._

24. _Fasal 18_ bertujuan untuk mengadakan peruntukan bahawa satu salinan

rekod di bawah _fasal 17 Akta yang dicadangkan hendaklah diterima sebagai_
keterangan dalam mana-mana prosiding.

25. _Fasal 19 bertujuan untuk menghendaki orang berdaftar untuk mengakaunkan_

levi pelepasan dalam penyata dan mengemukakan kepada Ketua Pengarah dalam
masa yang ditetapkan. _Fasal ini selanjutnya menghendaki orang berdaftar_
untuk mengemukakan penyata sama ada atau tidak terdapat levi pelepasan
yang kena dibayar atau tidak.

26. _Fasal 20 bertujuan untuk menghendaki orang berdaftar yang dikehendaki_

untuk mengemukakan penyata untuk membayar amaun levi pelepasan yang
genap masa dan kena dibayar tidak lewat daripada hari terakhir yang orang
berdaftar itu dikehendaki untuk mengemukakan penyata itu. _Fasal ini juga_
memperuntukkan penalti sehingga empat puluh peratus yang perlu dibayar oleh
orang berdaftar yang gagal membayar sepenuhnya atau sebahagian daripada levi
pelepasan yang terhutang dalam masa yang ditetapkan jika tiada pendakwaan
dimulakan. Peruntukan ini juga memperuntukkan pelanggaran fasal ini sebagai
suatu kesalahan.

27. _Fasal 21 bertujuan untuk memperuntukkan bahawa pendakwaan bagi_

suatu kesalahan bagi kegagalan membayar amaun levi pelepasan yang disebut
dalam _subfasal 20(2)_ Akta yang dicadangkan boleh dimulakan selepas habis
tempoh sembilan puluh hari.

28. _Fasal 22 bertujuan untuk membenarkan Ketua Pengarah kuasa untuk menaksir_

amaun levi pelepasan dan penalti yang kena dibayar jika pengendali gagal
untuk memohon pendaftaran, gagal mengemukakan penyata atau mengemukakan
penyata tidak lengkap atau tidak benar. _Fasal ini mengehadkan tempoh masa_
tidak lebih daripada enam tahun untuk membuat taksiran kecuali dalam
kes-kes fraud.


-----

48 _Rang Undang-Undang_

29. _Fasal 23 bertujuan untuk membenarkan Ketua Pengarah untuk menaksir_

amaun levi pelepasan yang melebihi taksiran terdahulu dan membuat taksiran
tambahan yang melebihi taksiran terdahulu dan Ketua Pengarah hendaklah
memberitahu orang itu mengenai taksiran itu secara bertulis. Fasal ini selanjutnya
memperuntukkan bahawa taksiran tidak boleh dibuat melebihi masa enam
tahun daripada levi pelepasan itu menjadi genap masa dan kena dibayar.

30. _Fasal 24 bertujuan untuk memberi Ketua Pengarah kuasa untuk membuat_

taksiran pada bila-bila masa jika pada pendapat Ketua Pengarah apa-apa bentuk
fraud atau keingkaran telah dilakukan oleh atau bagi pihak mana-mana orang
berhubung dengan levi pelepasan itu.

31. _Fasal 25 bertujuan untuk menghendaki orang berdaftar untuk membayar_

amaun levi pelepasan dan penalti yang telah ditaksir apabila diberitahu.

32. _Fasal 26 bertujuan untuk memberi Ketua Pengarah kuasa untuk membuat_

apa-apa pengubahan kepada mana-mana taksiran yang dibuat sebagaimana yang
difikirkan patut oleh Ketua Pengarah untuk memastikan taksiran itu betul.

33. _Fasal 27_ bertujuan untuk menghendaki orang yang memegang atau

berhutang wang kepada orang berdaftar untuk membayar kepada Ketua Pengarah
sekiranya orang berdaftar itu berhutang levi pelepasan dan penalti apabila
suatu notis bertulis telah dibuat kepada orang itu. Bayaran yang dibuat oleh
orang itu disifatkan sebagai bayaran yang dibuat bagi pihak orang berdaftar.

34. _Fasal 28 bertujuan untuk memberi Ketua Pengarah kuasa untuk mendapatkan_

balik levi pelepasan atau penalti yang tersilap dibayar balik dalam masa enam
tahun dari tarikh pembayaran balik itu dibuat.

35. _Fasal 29_ bertujuan untuk mengadakan peruntukan bagi mendapatkan

balik apa-apa levi pelepasan atau penalti yang genap masa dan kena dibayar di
bawah Akta yang dicadangkan sebagai hutang sivil yang kena dibayar kepada
Kerajaan. Pengeluaran suatu perakuan yang ditandatangani oleh Ketua Pengarah
hendaklah menjadi keterangan yang mencukupi bagi prosiding mahkamah.

36. _Fasal 30_ bertujuan untuk mengadakan peruntukan bagi tanggungan

pengarah syarikat, pegawai pematuhan perkongsian liabiliti terhad, pekongsi
firma, pemegang jawatan pertubuhan atau orang yang bertanggungjawab bagi
pengurusan kumpulan orang itu untuk apa-apa levi pelepasan yang genap masa
dan kena dibayar atau penalti yang kena dibayar oleh syarikat, perkongsian
liabiliti terhad, firma, pertubuhan atau kumpulan orang itu.

Bahagian VI

37. Bahagian IV mengandungi peruntukan berhubungan dengan pengecualian,

peremitan dan pembayaran balik levi pelepasan.

38. _Fasal 31_ bertujuan untuk memberi kuasa kepada Menteri untuk

mengecualikan mana-mana orang atau golongan orang daripada membayar
atau mana-mana orang berdaftar daripada mengenakan keseluruhan atau


-----

_Levi Pelepasan_ 49

mana-mana bahagian levi pelepasan, atau mengecualikan mana-mana pengendali
daripada kehendak untuk berdaftar di bawah Akta yang dicadangkan, atau
mengecualikan mana-mana orang dalam hal tertentu daripada pembayaran atau
pengenaan keseluruhan atau mana-mana bahagian levi pelepasan. _Fasal 31_
juga bertujuan untuk memperuntukkan bahawa mana-mana orang yang telah
diberi pengecualian, dan orang itu telah membayar levi pelepasan, adalah
berhak bagi pembayaran balik.

39. _Fasal 32_ bertujuan untuk memberi Menteri kuasa untuk meremit

keseluruhan atau mana-mana bahagian levi pelepasan yang genap masa dan
kena dibayar di bawah Akta yang dicadangkan dan untuk memberi Ketua
Pengarah kuasa untuk meremit keseluruhan atau mana-mana bahagian penalti
yang kena dibayar di bawah Akta yang dicadangkan. Peruntukan ini juga
memperuntukkan pembayaran balik levi pelepasan atau penalti yang telah
diremit jika orang itu telah membayar levi pelepasan atau penalti itu.

40. _Fasal 33 bertujuan untuk membenarkan seseorang yang telah terlebih bayar_

atau tersilap membayar apa-apa levi pelepasan atau penalti untuk menuntut
pembayaran balik dalam tempoh satu tahun dari masa pembayaran lebih atau
pembayaran tersilap itu berlaku, atau kelayakan pembayaran balik itu berlaku.
_Fasal_ ini selanjutnya memberi Ketua Pengarah kuasa untuk mengurangkan
atau menolak pembayaran balik jika pembayaran balik itu boleh dengan tidak
patut memperkayakan orang yang membuat tuntutan itu.

41. _Fasal 34 bertujuan untuk memperuntukkan bahawa Ketua Pengarah_

boleh membayar balik levi pelepasan atau penalti itu jika berpuas hati bahawa
pembayaran lebih itu telah berlaku. Apa-apa tuntutan hendaklah disokong
dengan keterangan sebagaimana dikehendaki oleh Ketua Pengarah.

Bahagian VII

42. Bahagian VII mengandungi peruntukan berhubungan dengan penguatkuasaan.

43. _Fasal 35_ memperuntukkan bahawa setiap pegawai kastam hendaklah

mempunyai kuasa di bawah Akta Kastam 1967 [Act 235].

Bahagian VIII

44. Bahagian VIII memperkatakan pelbagai kesalahan dan hukuman di bawah

Akta yang dicadangkan.

45. _Fasal 36_ bertujuan untuk mengadakan peruntukan bagi kesalahan

menghalang, dsb., mana-mana pegawai kastam di bawah Akta yang dicadangkan.

46. _Fasal 37 bertujuan untuk mengadakan peruntukan bagi kesalahan membuat_

penyata atau maklumat tidak betul berhubung dengan pengenaan bagi levi
pelepasan.


-----

50 _Rang Undang-Undang_

47. _Fasal 38_ bertujuan untuk mengadakan peruntukan bagi kesalahan yang

berhubungan dengan pengelakan levi pelepasan.

48. _Fasal 39_ bertujuan untuk mengadakan peruntukan bagi kesalahan

keengganan menjawab soalan atau memberi maklumat palsu.

49. _Fasal 40_ bertujuan untuk mengadakan peruntukan bahawa percubaan

untuk melakukan suatu kesalahan atau persubahatan untuk melakukan suatu
kesalahan boleh dihukum dengan hukuman yang diperuntukkan bagi kesalahan
itu.

50. _Fasal 41_ bertujuan untuk mengadakan peruntukan bagi penalti am.

51. _Fasal 42_ bertujuan untuk mengadakan peruntukan bagi kesalahan yang

dibuat oleh syarikat, dsb.

52. _Fasal 43_ bertujuan untuk mengadakan peruntukan bagi tanggungan

mana-mana orang bagi kesalahan yang dilakukan oleh pekerja atau ejennya
atau pekerja ejennya.

53. _Fasal 44 bertujuan untuk mengadakan peruntukan bagi tanggungan seseorang_

untuk membayar levi pelepasan atau penalti walau apa pun permulaan suatu
prosiding atau pengenaan penalti, denda atau pemenjaraan atau pengkompaunan
suatu kesalahan.

Bahagian IX

54. Bahagian IX memperkatakan peruntukan yang berhubungan dengan

perbicaraan dan prosiding.

55. _Fasal 45_ memperuntukkan bahawa tiada pendakwaan bagi kesalahan di

bawah Akta yang dicadangkan boleh dimulakan melainkan oleh atau dengan
kebenaran bertulis Pendakwa Raya.

56. _Fasal 46_ bertujuan untuk memperuntukan bahawa Mahkamah Sesyen

mempunyai bidang kuasa untuk membicarakan apa-apa kesalahan di bawah
Akta yang dicadangkan dan untuk menjatuhkan hukuman bagi kesalahan itu.

57. _Fasal 47 bertujuan untuk memperuntukkan bahawa apa-apa pernyataan_

yang berupa sebagai telah ditandatangani oleh Ketua Pengarah atau mana-mana
pegawai diberi kuasa, apa-apa transkrip mengenai butir-butir berkenaan dengan
levi pelepasan diperakui sebagai suatu salinan benar oleh Ketua Pengarah atau
pegawai yang diberi kuasa olehnya hendaklah menjadi keterangan prima facie
mengenai fakta yang dinyatakan dalam perakuan itu. _Fasal ini selanjutnya_
memperuntukkan kebolehterimaan sebagai keterangan mengenai apa-apa
pernyataan yang dibuat atau dokumen yang dihasilkan oleh dorongan, janji
atau ugutan dan apa-apa terjemahan dokumen ke dalam bahasa kebangsaan
atau bahasa Inggeris yang diperakui oleh orang yang menterjemah dokumen
itu bahawa terjemahan itu adalah tepat, benar dan betul.


-----

_Levi Pelepasan_ 51

58. _Fasal 48_ memperkatakan nilai keterangan notis elektronik. Suatu notis

elektronik boleh diterima sebagai keterangan bagi suatu fakta yang dinyatakan
dalam notis itu jika notis elektronik itu diperakukan oleh Ketua Pengarah
sebagai mengandungi semua maklumat yang dihantar melalui perkhidmatan
elektronik dan telah disahkan mengikut cara yang dinyatakan dalam Akta yang
dicadangkan atau Akta Keterangan 1950 [Akta 56].

59. _Fasal 49_ bertujuan mengadakan peruntukan bagi tempoh pemenjaraan

yang boleh dikenakan oleh mana-mana mahkamah berkenaan dengan denda
yang tidak dibayar.

60. _Fasal 50 bertujuan untuk tidak membenarkan apa-apa kos atau kerugian_

diberikan berkenaan dengan apa-apa benda yang disita melainkan penyitaan
itu dibuat tanpa sebab yang munasabah atau sebab barangkali.

61. _Fasal 51 bertujuan memberi Menteri kuasa, dengan kebenaran Pendakwa_

Raya, untuk menetapkan melalui peraturan kesalahan yang boleh dikompaun,
kriteria bagi mengkompaun dan tatacara bagi mengkompaun. _Fasal ini_
selanjutnya memberi Ketua Pengarah atau pegawai kanan kastam kuasa untuk
mengkompaun kesalahan dengan izin bertulis Pendakwa Raya.

62. _Fasal 52 bertujuan untuk memberi mahkamah kuasa untuk memerintahkan_

seseorang untuk membayar kepada Ketua Pengarah amaun levi pelepasan yang
genap masa dan kena dibayar atau penalti yang kena dibayar di bawah Akta
yang dicadangkan jika dia didapati bersalah dan levi pelepasan atau penalti
boleh didapatkan balik dengan cara yang sama sebagaimana yang diperuntukkan
di bawah seksyen 283 Kanun Tatacara Jenayah [Akta 593].

63. _Fasal 53_ memperkatakan tanggungjawab kerahsiaan berhubung dengan

maklumat yang boleh membawa kepada identiti seorang pemberi maklumat
dan kandungan maklumat yang diterima daripada seorang pemberi maklumat
kecuali sekiranya maklumat itu didedahkan kepada pegawai kastam yang diberi
kuasa oleh Ketua Pengarah.

64. _Fasal 54_ bertujuan untuk menghendaki seorang saksi untuk tidak

mendedahkan maklumat yang berhubungan dengan seorang pemberi maklumat
yang boleh membawa kepada pemberi maklumat itu dikesan. Ia juga mengadakan
peruntukan bagi suatu catatan dalam buku, dokumen atau kertas untuk
disembunyikan atau dipadamkan bagi melindungi pemberi maklumat daripada
dikesan semasa pemeriksaan buku, dokumen atau kertas dalam prosiding dan
membenarkan mahkamah untuk menghendaki pengemukaan aduan asal atau
pendedahan penuh mengenai pemberi maklumat jika mahkamah mendapati
pemberi maklumat itu telah membuat pernyataan palsu yang material atau
keadilan tidak dapat dijalankan dengan sepenuhnya tanpa diketahui pemberi
maklumat itu.

Bahagian X

65. Bahagian X memperkatakan peruntukan pelbagai.


-----

52 _Rang Undang-Undang_

66. _Fasal 55 bertujuan untuk mengadakan peruntukan bagi cara penyampaian_

notis, arahan atau dokumen lain yang dikehendaki di bawah Akta yang
dicadangkan.

67. _Fasal 56 bertujuan untuk membenarkan Ketua Pengarah untuk menyediakan_

perkhidmatan elektronik kepada mana-mana pengguna berdaftar bagi urusan
tertentu dan membebaskan Ketua Pengarah daripada apa-apa tanggungan bagi
apa-apa kehilangan atau kerosakan yang ditanggung oleh pengguna berdaftar
perkhidmatan elektronik.

68. _Fasal 57 bertujuan untuk mengadakan peruntukan bagi pengesahan notis_

dan dokumen lain.

69. _Fasal 58_ memperkatakan urusan perniagaan bagi pihak orang berdaftar

kecuali mengenai pembayaran balik, peremitan, pengecualian atau perkara lain
sebagaimana yang dibenarkan oleh Ketua Pengarah. Fasal ini juga menghendaki
orang yang berurusan bagi pihak orang berdaftar untuk mengemukakan surat
kuasa daripada orang berdaftar itu dan untuk menyerahkan borang yang
ditetapkan yang telah ditandatangani oleh orang berdaftar melainkan jika
dibenarkan sebaliknya.

70. _Fasal 59 bertujuan untuk membenarkan mana-mana orang yang terkilan_

untuk merayu terhadap keputusan pegawai kastam kepada Ketua Pengarah
untuk mengkaji semula keputusan.

71. _Fasal 60 bertujuan untuk menghendaki pelikuidasi orang berdaftar untuk_

memberi notis penggulungan syarikat kepada Ketua Pengarah dalam tempoh
yang dinyatakan dan untuk mengenepikan suatu amaun daripada aset bagi levi
pelepasan yang kena dibayar sebelum melupuskan aset itu dan seterusnya,
untuk membayar levi pelepasan itu. Fasal ini mengadakan peruntukan bagi
pelikuidasi bertanggunggan sendiri ke atas levi pelepasan itu jika pelikuidasi
tidak memberi notis dalam tempoh yang ditetapkan atau tidak membayar levi
pelepasan itu. _Fasal_ ini selanjutnya memperuntukkan pelanggaran _fasal_ ini
sebagai suatu kesalahan dan dalam hal yang terdapat dua atau lebih penyelesai
yang dilantik, mereka hendaklah bertanggungan secara bersesama dan berasingan
bagi kewajipan dan tanggungan di bawah _fasal_ ini.

72. _Fasal 61_ bertujuan membenarkan supaya pelantikan penerima syarikat

diberitahu kepada Ketua Pengarah dalam masa yang dinyatakan dan untuk
mengasingkan suatu amaun daripada aset orang berdaftar bagi levi pelepasan yang
kena dibayar sebelum melupuskan aset itu dan seterusnya, untuk membayar levi
pelepasan itu. Fasal ini mengadakan peruntukan bagi penerima bertanggunggan
sendiri ke atas levi itu jika penerima gagal memberi notis dalam tempoh yang
ditetapkan atau gagal membayar levi pelepasan itu. _Fasal_ ini selanjutnya
memperuntukkan pelanggaran _fasal_ ini sebagai suatu kesalahan dan dalam
kes yang terdapat dua atau lebih penerima yang dilantik, mereka hendaklah
bertanggungan bersesama dan berasingan bagi kewajipan dan tanggungan di
bawah _fasal_ ini.

73. _Fasal 62_ bertujuan untuk memberi Menteri kuasa untuk membuat

peraturan-peraturan bagi maksud melaksanakan peruntukan Akta yang dicadangkan.


-----

_Levi Pelepasan_ 53

Bahagian XI

74. Bahagian XI memperkatakan peruntukan peralihan.

75. _Fasal 63_ dan 64 memperkatakan peruntukan peralihan bagi pelaksanaan

sistem levi pelepasan yang baharu, iaitu levi pelepasan, di bawah Akta yang
dicadangkan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)3168]


-----

