---
Year: 2019
Bill: D.R.18/2019 - RUU Profesion Guaman Syarie (Wilayah-Wilayah Persekutuan) 2019 (Lulus)
Title: D.R.18/2019 - RUU Profesion Guaman Syarie (Wilayah-Wilayah Persekutuan) 2019 (Lulus)
Download URL: https://www.parlimen.gov.my/files/billindex/pdf/2019/D.R%2018_2019%20-%20bm.pdf
URL: https://www.parlimen.gov.my/files/billindex/pdf/2019/D.R%2018_2019%20-%20bm.pdf
---
---
Reading:
D.R.18/2019
Bacaan Pertama Pada:09/07/2019
Bacaan Kedua Pada:11/07/2019
Dibentang Oleh:YB Datuk Seri Dr. Mujahid Bin Yusof - Menteri di JPM
Diluluskan Pada:15/07/2019
Dibentang Oleh:YB Datuk Seri Dr. Mujahid Bin Yusof - Menteri di JPM
---

_Profesion Guaman Syarie (Wilayah-Wilayah_ 1

_Persekutuan)_

**D.R. 18/2019**

RANG UNDANG-UNDANG PROFESION GUAMAN SYARIE

(WILAYAH-WILAYAH PERSEKUTUAN) 2019

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

Bahagian II

LEMBAGA KELAYAKAN PROFESION GUAMAN SYARIE

3. Penubuhan Lembaga

4. Fungsi Lembaga

5. Kuasa Lembaga

6. Keanggotaan Lembaga

7. Setiausaha Lembaga

8. Elaun

9. Kuasa untuk membuat kaedah-kaedah berhubung dengan penerimaan
masuk sebagai Peguam Syarie, dsb.

10. Kuasa untuk mengecualikan

Bahagian III

PENERIMAAN MASUK PEGUAM SYARIE

11. Orang berkelayakan

12. Syarat bagi penerimaan masuk

13. Tempoh pelatihan

14. Pengecualian daripada pelatihan

15. Permohonan bagi penerimaan masuk

16. Memfailkan salinan permohonan


-----

_Rang Undang-Undang_

_Fasal_

17. Penyampaian salinan permohonan

18. Siasatan ke atas perilaku pemohon

19. Bantahan permohonan oleh Ketua Pendakwa Syarie atau Majlis Peguam
Syarie

20. Bantahan permohonan oleh orang lain

21. Penerimaan masuk sebagai Peguam Syarie

22. Hak merayu

23. Pengeluaran Perakuan Peguam Syarie

_Daftar_

24. Daftar Peguam Syarie

25. Pengeluaran nama Peguam Syarie daripada Daftar

26. Peguam Syarie boleh memohon supaya namanya dikeluarkan daripada
Daftar

27. Pemasukan semula nama Peguam Syarie dalam Daftar

Bahagian IV

PERAKUAN AMALAN TAHUNAN

28. Pengesahan Sokongan

29. Pengeluaran Perakuan Amalan Tahunan

30. Kehilangan kelayakan daripada mendapatkan Perakuan Amalan Tahunan

31. Daftar Pengamal

32. Pengemukaan Perakuan Amalan Tahunan

Bahagian V

HAK DAN KEISTIMEWAAN PEGUAM SYARIE

33. Hak dan keistimewaan Peguam Syarie

34. Nama Peguam Syarie dalam Daftar sebelum menjalankan amalan

35. Orang yang tidak diberi kuasa

36. Orang tertentu boleh bertindak sebagai Peguam Syarie

37. Surat cara dan dokumen hendaklah diendors

38. Kos dan pembayaran kepada orang yang tidak diberi kuasa


-----

_Profesion Guaman Syarie (Wilayah-Wilayah_ 3

_Persekutuan)_

Bahagian VI

NAMA FIRMA

_Fasal_

39. Permohonan bagi pendaftaran nama firma

40. Daftar nama firma

41. Pemasukan semula nama firma dalam daftar nama firma

Bahagian VII

BADAN PEGUAM SYARIE DAN MAJLIS PEGUAM SYARIE

WILAYAH-WILAYAH PERSEKUTUAN

_Badan Peguam Syarie Wilayah-Wilayah Persekutuan_

42. Penubuhan Badan Peguam Syarie Wilayah-Wilayah Persekutuan

43. Matlamat Badan Peguam Syarie

44. Kuasa untuk membuat kaedah-kaedah berhubung dengan tatacara mesyuarat,
dsb.

45. Anggota Badan Peguam Syarie

46. Kelayakan sebagai anggota

47. Yuran tahunan dan levi

_Majlis Peguam Syarie Wilayah-Wilayah Persekutuan_

48. Penubuhan Majlis Peguam Syarie Wilayah-Wilayah Persekutuan

49. Pemilihan anggota Majlis Peguam Syarie yang pertama, dsb.

50. Pemilihan anggota Majlis Peguam Syarie berikutnya

51. Kelayakan untuk dinamakan dan dilantik sebagai anggota Majlis Peguam
Syarie

52. Penamaan

53. Penamaan tidak mencukupi

54. Tempoh memegang jawatan anggota Majlis Peguam Syarie

55. Kekosongan luar jangka

_Pemegang Jawatan_

56. Presiden, Naib Presiden, Setiausaha dan Bendahari Badan Peguam Syarie

57. Pengosongan jawatan anggota Majlis Peguam Syarie


-----

4 _Rang Undang-Undang_

_Kehilangan kelayakan anggota Majlis Peguam Syarie atau mana-mana_

_Jawatankuasanya_

_Fasal_

58. Kehilangan kelayakan anggota Majlis Peguam Syarie atau mana-mana
Jawatankuasanya

_Kuasa Majlis Peguam Syarie_

59. Kuasa Majlis Peguam Syarie

60. Penubuhan jawatankuasa

61. Penyata, laporan, akaun dan maklumat

62. Hak untuk memeriksa fail dan salinan prosiding kebankrapan

63. Nama anggota Majlis Peguam Syarie, dsb., hendaklah disiarkan dan
Kerahsiaan pertimbangtelitian

Bahagian VIII

AMALAN, ETIKA, KELAKUAN DAN TATATERTIB PROFESIONAL

PEGUAM SYARIE

64. Kuasa untuk membuat kaedah-kaedah mengawal selia amalan, dsb.

65. Kuasa untuk membuat kaedah-kaedah berhubung dengan pembukaan dan
penyimpanan akaun, dsb.

66. Kuasa untuk membuat kaedah-kaedah berhubung dengan tanggung rugi
profesional

67. Peguam Syarie hendaklah mengemukakan laporan akauntan

68. Kuasa untuk membuat kaedah-kaedah berhubung dengan pemeriksaan
laporan akauntan, dsb.

69. Peguam Syarie tidak boleh dengan sengaja dan dengan diketahuinya
bertindak sebagai ejen

70. Peguam Syarie tidak boleh mengguna khidmat seorang bankrap yang
belum dilepaskan, dsb.

_Harta, dokumen, wang, dsb., anak guam_

71. Mengambil alih harta, dsb., oleh Majlis Peguam Syarie

72. Membuat perkiraan apabila Peguam Syarie digantung daripada menjalankan
amalan

73. Kuasa Majlis Peguam Syarie untuk mengambil milik dokumen, dsb.,
daripada Peguam Syarie

74. Kuasa Majlis Peguam Syarie untuk mengambil milik dokumen, dsb.,
daripada Peguam Syarie apabila dia merupakan seorang bankrap yang
belum dilepaskan dsb


-----

_Profesion Guaman Syarie (Wilayah-Wilayah_ 5

_Persekutuan)_

_Fasal_

75. Wakil diri bertanggungan bagi perbuatan Peguam Syarie yang meninggal
dunia

76. Majlis Peguam Syarie hendaklah mengendalikan akaun bank anak guam
bagi Peguam Syarie yang meninggal dunia

Bahagian IX

PROSIDING TATATERTIB

77. Pihak Berkuasa Tatatertib

78. Aduan terhadap Peguam Syarie atau pelatih dalam kamar

79. Aduan terhadap firma

80. Had masa bidang kuasa tatatertib

81. Kuasa untuk memperoleh dokumen

82. Penalti atau hukuman tatatertib

83. Penggantungan Peguam Syarie

84. Rayuan terhadap perintah atau keputusan Lembaga Tatatertib

85. Kuasa untuk membuat kaedah-kaedah berhubung dengan prosiding
tatatertib

Bahagian X

KUMPULAN WANG TATATERTIB

86. Penubuhan Kumpulan Wang Tatatertib

87. Pembayaran kos, dsb., daripada Kumpulan Wang Tatatertib

88. Pembayaran denda, dsb., ke dalam Kumpulan Wang Tatatertib

Bahagian XI

PELBAGAI

89. Tiada tindakan terhadap Badan Peguam Syarie, Majlis Peguam Syarie,
Lembaga Tatatertib, dsb., bagi tindakan yang dilakukan

90. Kerahsiaan

91. Peguam Syarie yang dikeluarkan daripada Daftarai Peguam Bela dan
Peguam Cara

92. Kuasa untuk menetapkan fi

93. Kuasa untuk meminda Jadual

Jadual Pertama

Jadual Kedua

Jadual Ketiga


-----

_Rang Undang-Undang_


-----

_Profesion Guaman Syarie (Wilayah-Wilayah_ 7

_Persekutuan)_

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penubuhan
Lembaga Kelayakan Profesion Guaman Syarie, Badan Peguam
Syarie dan Majlis Peguam Syarie, untuk mengadakan peruntukan
bagi penerimaan masuk Peguam Syarie, untuk mengawal selia
amalan profesion guaman Syarie di Wilayah-Wilayah Persekutuan
dan bagi perkara-perkara yang berkaitan dengannya.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1. (1)** Akta ini bolehlah dinamakan Akta Profesion Guaman
Syarie (Wilayah-Wilayah Persekutuan) 2019.

(2) Akta ini mula berkuat kuasa pada tarikh yang ditetapkan

oleh Yang di-Pertuan Agong melalui pemberitahuan dalam Warta
dan Yang di-Pertuan Agong boleh menetapkan tarikh yang berlainan
bagi permulaan kuat kuasa peruntukan yang berlainan Akta ini.


-----

8 _Rang Undang-Undang_

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“anak guam” termasuklah—

_(a) berhubung dengan urusan pertikaian—_

(i) mana-mana orang yang sebagai prinsipal atau bagi

pihak orang lain melantik atau mengguna khidmat
seseorang Peguam Syarie; dan

(ii) mana-mana orang yang bertanggungan atau mungkin

bertanggungan untuk membayar kos Peguam
Syarie; atau

_(b) berhubung dengan urusan bukan pertikaian—_

(i) mana-mana orang yang, sebagai prinsipal atau bagi

pihak orang lain, atau sebagai seorang pemegang
amanah, wasi atau pentadbir, atau atas apa-apa
kapasiti lain, mempunyai kuasa yang nyata atau
tersirat, untuk melantik atau mengguna khidmat
seseorang Peguam Syarie; dan

(ii) mana-mana orang yang pada masa itu bertanggungan

atau mungkin bertanggungan untuk membayar kos
Peguam Syarie bagi perkhidmatannya;

“Badan Peguam Syarie” ertinya Badan Peguam Syarie
Wilayah-Wilayah Persekutuan yang ditubuhkan di bawah seksyen 42;

“Daftar” ertinya Daftar Peguam Syarie yang disimpan dan
disenggara di bawah seksyen 24;

“Daftar Pengamal” ertinya Daftar Perakuan Amalan Tahunan
yang disimpan dan disenggara di bawah seksyen 31;

“Ketua Hakim Syarie” ertinya Ketua Hakim Syarie
Wilayah-Wilayah Persekutuan;

“Ketua Pendaftar” ertinya Ketua Pendaftar Mahkamah Rayuan
Syariah Wilayah-Wilayah Persekutuan;


-----

_Profesion Guaman Syarie (Wilayah-Wilayah_ 9

_Persekutuan)_

“Ketua Pendakwa Syarie” ertinya Ketua Pendakwa Syarie
Wilayah-Wilayah Persekutuan;

“kos” termasuklah fi, caj, pembayaran, perbelanjaan dan saraan;

“pelatihan” ertinya pelatihan dalam kamar;

“Lembaga” ertinya Lembaga Kelayakan Profesion Guaman
Syarie yang ditubuhkan di bawah seksyen 3;

“mahkamah syariah” ertinya Mahkamah Rendah Syariah,
Mahkamah Tinggi Syariah atau Mahkamah Rayuan Syariah,
mengikut mana-mana yang berkenaan, yang ditubuhkan di bawah
seksyen 40 Akta Pentadbiran Undang-Undang Islam (WilayahWilayah Persekutuan) 1993 [Akta 505];

“Mahkamah Tinggi Syariah” ertinya Mahkamah Tinggi Syariah
Wilayah-Wilayah Persekutuan;

“Menteri” ertinya Menteri yang dipertanggungkan dengan
tanggungjawab bagi pentadbiran agama Islam Wilayah-Wilayah
Persekutuan;

“orang yang tidak diberi kuasa” ertinya seseorang yang namanya
tidak tersenarai dalam Daftar dan tidak mempunyai Perakuan
Amalan Tahunan yang sah;

“pegawai undang-undang” ertinya seseorang pegawai
undang-undang dalam perkhidmatan kehakiman dan perundangan;

“pegawai syariah” ertinya seseorang pegawai syariah dalam
perkhidmatan awam am Persekutuan atau dalam perkhidmatan
awam am Negeri;

“peguam bela dan peguam cara” ertinya peguam bela
dan peguam cara yang berdaftar di bawah Akta Profesion
Undang-Undang 1976 [Akta 166];

“Peguam Syarie” ertinya seseorang Peguam Syarie yang telah
diterima masuk sebagai Peguam Syarie di Mahkamah Tinggi
Syariah dan yang telah didaftarkan di bawah seksyen 24;

“Peguam Syarie Negeri” ertinya mana-mana orang berkelayakan
yang telah diterima masuk sebagai Peguam Syarie oleh
mana-mana Negeri di Malaysia;


-----

10 _Rang Undang-Undang_

“pelatih dalam kamar” ertinya orang berkelayakan yang menjalani
suatu tempoh pelatihan di bawah seksyen 13;

“pengajar” ertinya Peguam Syarie yang dengannya seorang
pelatih dalam kamar menjalani pelatihannya di bawah seksyen 13;

“Pengesahan Sokongan” ertinya pengesahan yang dikeluarkan
di bawah seksyen 28;

“Setiausaha Lembaga” ertinya Setiausaha Lembaga Kelayakan
Profesion Guaman Syarie yang disebut dalam subseksyen 7(1).

Bahagian II

LEMBAGA KELAYAKAN PROFESION GUAMAN SYARIE

**Penubuhan Lembaga**

**3. Suatu badan yang dinamakan sebagai Lembaga Kelayakan**
Profesion Guaman Syarie ditubuhkan.

**Fungsi Lembaga**

**4. Lembaga hendaklah mempunyai fungsi yang berikut:**

_(a) untuk menentukan kelayakan orang yang berhasrat untuk_

memohon bagi penerimaan masuk sebagai seorang Peguam
Syarie; dan

_(b) untuk mengadakan peruntukan bagi—_

(i) kursus pengajaran, latihan, pendidikan, temu duga

dan peperiksaan oleh Lembaga bagi orang yang
berhasrat untuk memohon supaya diterima masuk
sebagai seorang Peguam Syarie; dan

(ii) kursus pengajaran, latihan dan pembangunan

profesional yang berterusan Peguam Syarie.


-----

_Profesion Guaman Syarie (Wilayah-Wilayah_

_Persekutuan)_

**Kuasa Lembaga**


11


**5. (1) Lembaga boleh melakukan segala benda yang perlu atau**
suai manfaat bagi, atau berkaitan dengan, pelaksanaan fungsinya
di bawah Bahagian ini.

(2) Tanpa menjejaskan keluasan subseksyen (1), Lembaga

boleh—

_(a) melantik apa-apa jawatankuasa yang difikirkan perlu dan_

suai manfaat untuk membantu Lembaga dalam pelaksanaan
fungsinya dan dalam penjalanan kuasanya;

_(b) membayar elaun dan perbelanjaan lain anggota Lembaga_

atau jawatankuasanya;

_(c) melantik mana-mana pensyarah atau pemeriksa bagi maksud_

menyediakan kursus pengajaran, latihan, pendidikan
temu duga dan peperiksaan di bawah perenggan 4(b);

_(d) membayar elaun dan faedah lain kepada pensyarah dan_

pemeriksa yang dilantik di bawah perenggan _(c); dan_

_(e) mengenakan apa-apa fi atau caj lain sebagaimana yang_

ditetapkan oleh Lembaga dalam pelaksanaan fungsinya
dan penjalanan kuasanya.

**Keanggotaan Lembaga**

**6. (1) Lembaga hendaklah terdiri daripada anggota yang berikut:**

_(a) Ketua Hakim Syarie yang hendaklah menjadi Pengerusi;_

_(b) Pengerusi Majlis Peguam Syarie yang hendaklah menjadi_

Timbalan Pengerusi;

_(c) wakil Jabatan Peguam Negara yang hendaklah beragama_

Islam;

_(d) Ketua Pendakwa Syarie;_


-----

12 _Rang Undang-Undang_

_(e) seorang Peguam Syarie yang telah menjalankan amalan_

selama tempoh tidak kurang daripada dua puluh tahun
yang dinamakan oleh Majlis Peguam Syarie;

_(f) seorang ahli akademik dalam bidang syariah daripada_

institusi pengajian tinggi yang dinamakan oleh Menteri
yang dipertanggungkan dengan tanggungjawab bagi
pendidikan; dan

_(g) seorang ahli akademik dalam bidang undang-undang_

daripada institusi pengajian tinggi yang dinamakan oleh
Menteri yang dipertanggungkan dengan tanggungjawab
bagi pendidikan.

(2) Anggota Lembaga yang dilantik di bawah perenggan (1)

_(e), (f) dan (g) hendaklah memegang jawatan selama tempoh tiga_
tahun dan layak untuk dilantik semula bagi tiga tahun lagi.

(3) Anggota Lembaga yang dilantik di bawah perenggan (1)(e),

_(f)_ dan _(g)_ hendaklah disifatkan telah mengosongkan jawatannya
sebagai anggota Lembaga jika—

_(a) dia bukan lagi seorang warganegara Malaysia;_

_(b) dia tidak lagi bermastautin di Malaysia;_

_(c) dia seorang bankrap yang belum dilepaskan;_

_(d) dia telah didapati bersalah oleh mana-mana mahkamah atas_

apa-apa kesalahan yang melibatkan fraud, kecurangan
atau keburukan akhlak, atau apa-apa kesalahan lain
yang boleh dihukum dengan pemenjaraan, sama ada
hukuman penjara sahaja atau sebagai tambahan kepada
atau sebagai ganti denda;

_(e) dalam hal anggota yang dilantik di bawah perenggan (1)_

_(e)—_

(i) dia tidak lagi memegang suatu Perakuan Amalan

Tahunan yang sah di bawah Akta ini; atau

(ii) dia telah disabitkan oleh Lembaga Tatatertib bagi

apa-apa salah laku di bawah Bahagian IX Akta
ini; atau


-----

_Profesion Guaman Syarie (Wilayah-Wilayah_

_Persekutuan)_


13


_(f) dalam hal anggota yang dilantik di bawah perenggan (1)_

_(f) atau_ _(g)—_

(i) dia telah dihukum oleh lembaga tatatertib yang

berwibawa bagi apa-apa kesalahan tatatertib; atau

(ii) dia telah meletakkan jawatan daripada institusi

pengajian tinggi.

(4) Seseorang anggota yang dilantik di bawah perenggan (1)

_(e), (f) atau (g) boleh pada bila-bila masa meletakkan jawatannya_
melalui notis bertulis kepada Pengerusi Lembaga.

(5) Peruntukan dalam Jadual Pertama kepada Akta hendaklah

terpakai bagi anggota Lembaga.

**Setiausaha Lembaga**

**7. (1) Ketua Pendaftar Mahkamah Rayuan Syariah hendaklah**
menjadi Setiausaha Lembaga.

(2) Setiausaha berhak untuk menghadiri semua mesyuarat

Lembaga dan mengambil bahagian dalam pertimbangtelitian
Lembaga, tetapi tidak berhak untuk mengundi.

**Elaun**

**8. Anggota Lembaga, jawatankuasa dan mana-mana orang yang**
diundang untuk menghadiri apa-apa mesyuarat Lembaga boleh
dibayar apa-apa elaun sebagaimana yang ditentukan oleh Menteri.

**Kuasa untuk membuat kaedah-kaedah berhubung dengan**
**penerimaan masuk sebagai Peguam Syarie, dsb.**

**9. (1) Lembaga boleh, dengan kelulusan Menteri, membuat kaedah-**
kaedah yang perlu atau suai manfaat bagi maksud melaksanakan
peruntukan Akta ini.


-----

14 _Rang Undang-Undang_

(2) Tanpa menjejaskan keluasan subseksyen (1), kaedah-kaedah

boleh dibuat bagi maksud yang berikut:

_(a) kelayakan seseorang untuk diterima masuk sebagai seorang_

Peguam Syarie;

_(b) kursus pengajaran, latihan, pendidikan, temu duga dan_

peperiksaan seseorang untuk diterima masuk sebagai
seorang Peguam Syarie;

_(c) pengalaman amali yang dikehendaki untuk diterima masuk_

sebagai seorang Peguam Syarie;

_(d) fi atau caj lain yang boleh dikenakan oleh Lembaga dalam_

penjalanan fungsinya dan pelaksanaan kuasanya; dan

_(e) apa-apa perkara lain yang dikehendaki untuk ditetapkan_

oleh Lembaga di bawah Akta ini.

**Kuasa untuk mengecualikan**

**10. Lembaga boleh mengecualikan mana-mana orang atau**
kumpulan orang yang berhasrat untuk memohon bagi penerimaan
masuk sebagai seorang Peguam Syarie daripada menjalani kursus
pengajaran, latihan, pendidikan, temu duga dan peperiksaan tertakluk
kepada apa-apa syarat yang difikirkan sesuai oleh Lembaga.

Bahagian III

PENERIMAAN MASUK PEGUAM SYARIE

**Orang berkelayakan**

**11. Bagi maksud Bahagian ini, “orang berkelayakan” ertinya**
mana-mana orang yang—

_(a) memiliki apa-apa kelayakan yang ditetapkan oleh Lembaga;_

atau


-----

_Profesion Guaman Syarie (Wilayah-Wilayah_

_Persekutuan)_


15


_(b)_ merupakan seorang peguam bela dan peguam cara dan

mempunyai apa-apa kelayakan tambahan dalam bidang
syariah atau kehakiman syarie sebagaimana yang ditetapkan
di bawah seksyen 12.

**Syarat bagi penerimaan masuk**

**12. (1) Mana-mana orang berkelayakan boleh memohon untuk**
diterima masuk sebagai seorang Peguam Syarie di bawah seksyen
15 jika dia memenuhi syarat yang berikut:

_(a) telah mencapai umur dua puluh satu tahun;_

_(b) beragama Islam;_

_(c) sama ada seorang warganegara atau pemastautin tetap_

di Malaysia;

_(d) berkelakuan baik;_

_(e) tidak pernah disabitkan di Malaysia atau di mana-mana_

tempat lain atas apa-apa kesalahan jenayah;

_(f) tidak diisytiharkan sebagai seorang bankrap yang belum_

dilepaskan;

_(g) telah menghadiri dan lulus kursus pengajaran, latihan,_

pendidikan, temu duga atau peperiksaan yang ditetapkan
oleh Lembaga, jika berkenaan; dan

_(h) telah menjalani tempoh pelatihan sebagaimana yang_

dikehendaki di bawah seksyen 13;

(2) Seseorang Peguam Syarie Negeri boleh memohon bagi
penerimaan masuk seorang Peguam Syarie di bawah seksyen 15
jika—

_(a) dia memenuhi syarat yang disebut dalam perenggan (1)_

_(a)_ hingga _(g); dan_

_(b) dia telah melibatkan diri dalam menjalankan amalan_

secara aktif sebagai seorang Peguam Syarie Negeri di
mana-mana Negeri sebelum dia memohon bagi penerimaan
masuk.


-----

16 _Rang Undang-Undang_

**Tempoh pelatihan**

**13. (1) Tertakluk kepada subseksyen 14(3), seseorang orang**
berkelayakan hendaklah, sebelum dia diterima masuk sebagai
seorang Peguam Syarie, menjalani suatu tempoh pelatihan selama
enam bulan.

(2) Bagi maksud subsekyen (1), seseorang pelatih dalam

kamar hendaklah menjalani tempoh pelatihannya dengan seorang
pengajar yang sedang menjalankan dan telah menjalankan amalan
secara aktif di Wilayah-Wilayah Persekutuan selama suatu jumlah
tempoh tidak kurang daripada tujuh tahun sebaik sebelum tarikh
permulaan pelatihan pelatih dalam kamar itu.

(3) Seseorang pelatih dalam kamar tidak boleh, tanpa kebenaran

khas secara bertulis daripada Majlis Peguam Syarie, memegang
apa-apa jawatan atau bertugas dalam apa-apa jenis pekerjaan, sama
ada sepenuh masa atau selainnya, semasa tempoh pelatihannya,
tetapi tiada apa-apa dalam subseksyen ini boleh menghalang
seorang pelatih dalam kamar daripada menerima saraan daripada
pengajarnya.

**Pengecualian daripada pelatihan**

**14. (1) Majlis Peguam Syarie boleh, atas alasan khas, membenarkan**
seseorang pelatih dalam kamar menjalani tempoh pelatihannya
dengan seorang Peguam Syarie yang menjalankan amalan di
Negeri lain atau yang menjalankan amalan kurang daripada tujuh
tahun.

(2) Majlis Peguam Syarie boleh membenarkan mana-mana

orang berkelayakan untuk menjalani bahagian yang berlainan
tempoh pelatihannya dengan pengajar yang berlainan.

(3) Majlis Peguam Syarie boleh mengecualikan mana-mana

orang berkelayakan yang telah berkhidmat sebagai seorang pegawai
syariah sekurang-kurangnya selama tempoh satu tahun daripada
menjalani apa-apa tempoh pelatihan di bawah seksyen 13.


-----

_Profesion Guaman Syarie (Wilayah-Wilayah_

_Persekutuan)_


17


(4) Bagi maksud subseksyen (3), pegawai syariah itu hendaklah

mengemukakan kepada Majlis Peguam Syarie suatu perakuan
daripada Ketua Pengarah Jabatan Kehakiman Syariah Malaysia
atau ketua perkhidmatan masing-masing, mengikut mana-mana
yang berkenaan, yang menyatakan tempoh perkhidmatannya
sebagai seorang pegawai syariah.

**Permohonan bagi penerimaan masuk**

**15. (1) Suatu permohonan bagi penerimaan masuk sebagai seorang**
Peguam Syarie oleh seorang orang berkelayakan atau seorang
Peguam Syarie Negeri hendaklah dibuat kepada Mahkamah Tinggi
Syariah.

(2) Permohonan di bawah subseksyen (1) hendaklah disokong

oleh afidavit yang melampirkan—

_(a) dalam perkara permohonan oleh seseorang orang_

berkelayakan—

(i) salinan diperakui apa-apa keterangan dokumentar

yang menunjukkan bahawa dia merupakan seorang
orang berkelayakan;

(ii) dua perakuan terkini mengenai kelakuan baiknya;

(iii) suatu perakuan ketekunan daripada pengajar yang

dengannya pemohon itu menjalani pelatihannya
dalam hal jika dia dikehendaki untuk menjalani
suatu tempoh pelatihan, atau jika perakuan itu
tiada apa-apa keterangan lain yang dikehendaki
oleh Mahkamah Tinggi Syariah yang menunjukkan
bahawa dia telah menjalani pelatihan itu dengan
tekun;

(iv) jika terpakai, suatu perakuan yang ditandatangani

oleh Setiausaha Lembaga bahawa pemohon telah
menghadiri kursus pengajaran, latihan, pendidikan,
temu duga atau peperiksaan yang ditetapkan oleh
Lembaga; dan

(v) salinan diperakui apa-apa keterangan dokumen yang

menunjukkan bahawa pemohon telah mencapai
umur dua puluh satu tahun, beragama Islam dan
merupakan sama ada seorang warganegara atau
seorang pemastautin tetap Malaysia; atau


-----

18 _Rang Undang-Undang_

_(b) dalam perkara permohonan oleh seseorang Peguam Syarie_

Negeri—

(i) suatu salinan diperakui perintah mahkamah syariah

atau salinan perakuan amalan bagi Negeri yang
menerimanya masuk sebagai seorang Peguam
Syarie;

(ii) suatu salinan diperakui pengesahan yang diberikan

oleh seorang Peguam Syarie yang telah menjalankan
amalan di Negeri itu sekurang-kurangnya lima
tahun, bahawa pada pengetahuannya, pemohon
telah melibatkan diri dalam menjalankan amalan
secara aktif sebagai seorang Peguam Syarie di
mana-mana Negeri sebelum dia memohon bagi
penerimaan masuk; dan

(iii) suatu salinan diperakui pengesahan yang diberikan

oleh setiausaha atau pegawai lain bagi Jabatan yang
dipertanggungkan dengan tanggungjawab mengenai
kelakuan dan tatatertib seseorang Peguam Syarie
di Negeri itu, bahawa pemohon itu tidak pernah
disabitkan dengan apa-apa kesalahan tatatertib.

(3) Permohonan, afidavit, pengesahan, apa-apa dokumen dan

keterangan yang dinyatakan dalam seksyen ini hendaklah mengikut
cara yang ditentukan oleh Mahkamah Tinggi Syariah.

**Memfailkan salinan permohonan**

**16. (1) Seseorang pemohon hendaklah memfailkan salinan**
permohonannya bagi penerimaan masuk sebagai seorang Peguam
Syarie di bawah seksyen 15 di Pejabat Ketua Pendaftar yang
disertakan dengan suatu notis yang menyatakan butir-butir
permohonannya dalam tempoh tidak kurang daripada tiga puluh
hari sebelum tarikh yang ditetapkan bagi pendengaran permohonan
bagi penerimaan masuk atau apa-apa tempoh yang lebih singkat
yang diarahkan oleh Mahkamah Tinggi Syariah.

(2) Ketua Pendaftar hendaklah menyebabkan ditampal notis

yang disebut dalam subseksyen (1) di Mahkamah Tinggi Syariah
di Wilayah-Wilayah Persekutuan Kuala Lumpur, Labuan dan
Putrajaya selama tiga puluh hari sebelum pendengaran pemohonan
penerimaan masuk pemohon itu.


-----

_Profesion Guaman Syarie (Wilayah-Wilayah_

_Persekutuan)_

**Penyampaian salinan permohonan**


19


**17. Pemohon hendaklah menyampaikan suatu salinan permohonannya**
bagi penerimaan masuk sebagai seorang Peguam Syarie di bawah
seksyen 15 kepada Lembaga, Ketua Pendakwa Syarie dan Majlis
Peguam Syarie dalam tempoh tidak kurang daripada tiga puluh hari
sebelum tarikh yang ditetapkan untuk pendengaran permohonan
bagi penerimaan masuk atau apa-apa tempoh yang lebih singkat
yang diarahkan oleh Mahkamah Tinggi Syariah.

**Siasatan ke atas perilaku pemohon**

**18. (1) Majlis Peguam Syarie hendaklah, apabila menerima sesalinan**
permohonan daripada pemohon, membuat atau menyebabkan
dibuat suatu siasatan penuh ke atas perilaku pemohon dan, apabila
permohonan itu ditetapkan untuk pendengaran, mengemukakan
kepada Ketua Pendaftar suatu laporan sulit hasil siasatan itu.

(2) Sekiranya apa-apa laporan itu tidak memihak kepada

pemohon, Ketua Pendaftar hendaklah mengemukakan laporan sulit
itu kepada Ketua Hakim Syarie dan Ketua Hakim Syarie boleh,
jika difikirkannya patut dan munasabah, mengarahkan supaya
laporan itu difailkan di Mahkamah Tinggi Syariah dan sesalinan
laporan itu disampaikan kepada pemohon dan, tertakluk kepada
apa-apa arahan yang boleh diberikan oleh Mahkamah Tinggi
Syariah, laporan itu hendaklah diambil kira semasa pendengaran
permohonan itu.

(3) Semua laporan dan komunikasi di bawah seksyen ini

hendaklah dianggap sebagai rahsia.

**Bantahan permohonan oleh Ketua Pendakwa Syarie atau**
**Majlis Peguam Syarie**

**19. (1) Ketua Pendakwa Syarie atau Majlis Peguam Syarie boleh,**
apabila menerima sesalinan permohonan bagi penerimaan masuk
sebagai seorang Peguam Syarie daripada pemohon, membantah
permohonan itu dengan menfailkan notis bantahan yang hendaklah
menyatakan secara ringkas alasan bantahan itu.


-----

20 _Rang Undang-Undang_

(2) Notis bantahan itu hendaklah difailkan di Pejabat Ketua

Pendaftar dan disampaikan kepada pemohon dalam tempoh
tidak kurang daripada tiga hari atau dalam tempoh yang lebih
singkat sebagaimana diarahkan oleh Mahkamah Tinggi Syariah
sebelum tarikh yang ditetapkan bagi pendengaran permohonan
bagi penerimaan masuk itu.

(3) Pendengaran bagi notis bantahan itu hendaklah didengar—

_(a) dalam prosiding yang sama dengan, dan di hadapan Hakim_

Mahkamah Tinggi Syariah yang sama bagi, pendengaran
permohonan bagi penerimaan masuk sebagai Peguam
Syarie; dan

_(b) dengan kehadiran wakil Ketua Pendakwa Syarie dan_

Majlis Peguam Syarie.

(4) Walau apa pun perenggan (3)(b), pendengaran notis bantahan

boleh diteruskan tanpa kehadiran wakil Ketua Pendakwa Syarie
dan Majlis Peguam Syarie jika Mahkamah Tinggi Syariah berpuas
hati bahawa pemohon telah menyampaikan kepada Ketua Pendakwa
Syarie dan Majlis Peguam Syarie salinan permohonannya bagi
penerimaan masuk sebagai seorang Peguam Syarie.

**Bantahan permohonan oleh orang lain**

**20.** (1) Mana-mana orang selain Ketua Pendakwa Syarie atau
Majlis Peguam Syarie boleh memasukkan suatu bantahan untuk
membantah permohonan bagi penerimaan masuk sebagai seorang
Peguam Syarie yang difailkan di bawah seksyen 15.

(2) Bantahan di bawah subseksyen (1) hendaklah difailkan

di Pejabat Ketua Pendaftar dan hendaklah mengandungi nama
penuh, pekerjaan dan alamat orang yang membantah permohonan
penerimaan masuk, suatu pernyataan ringkas tentang alasan
bantahannya serta alamat bagi penyampaian.

(3) Apabila bantahan itu difailkan, permohonan bagi penerimaan

masuk tidak boleh didengar melainkan jika suatu notis pendengaran
tidak kurang daripada tiga hari telah disampaikan kepada orang
yang membantah permohonan bagi penerimaan masuk itu.


-----

_Profesion Guaman Syarie (Wilayah-Wilayah_

_Persekutuan)_


21


(4) Orang yang membantah permohonan bagi penerimaan masuk

itu boleh hadir dalam pendengaran permohonan bagi penerimaan
masuk sebagai seorang Peguam Syarie itu.

(5) Pendengaran permohonan bagi penerimaan masuk sebagai

seorang Peguam Syarie boleh didengar tanpa kehadiran orang
yang membantah permohonan bagi penerimaan masuk sebagai
seorang Peguam Syarie itu.

(6) Pendengaran bagi bantahan itu hendaklah didengar dalam

prosiding yang sama dengan, dan di hadapan Hakim Mahkamah
Tinggi Syariah yang sama bagi, pendengaran permohonan bagi
penerimaan masuk sebagai seorang Peguam Syarie.

**Penerimaan masuk sebagai Peguam Syarie**

**21. Mahkamah Tinggi Syariah boleh, setelah mempertimbangkan**
permohonan di bawah seksyen 15, laporan siasatan di bawah
seksyen 18 dan bantahan di bawah seksyen 19 atau 20, menerima
masuk pemohon sebagai seorang Peguam Syarie atau sebaliknya.

**Hak merayu**

**22. Mana-mana orang yang terkilan dengan keputusan Mahkamah**
Tinggi Syariah di bawah seksyen 21 boleh, dalam masa tiga puluh
hari dari tarikh keputusan, merayu kepada Mahkamah Rayuan
Syariah.

**Pengeluaran Perakuan Peguam Syarie**

**23. Ketua Pendaftar hendaklah, setelah dibayar fi yang ditetapkan,**
mengeluarkan kepada pemohon yang telah diterima masuk sebagai
Peguam Syarie di bawah Akta ini, suatu Perakuan Peguam Syarie
mengikut cara yang ditentukan oleh Ketua Pendaftar.

_Daftar_

**Daftar Peguam Syarie**

**24. (1) Ketua Pendaftar hendaklah menyimpan dan menyenggara**
suatu Daftar Peguam Syarie.


-----

22 _Rang Undang-Undang_

(2) Nama dan tarikh penerimaan masuk sebagai seorang Peguam

Syarie hendaklah dicatatkan dalam Daftar mengikut susunan tarikh
penerimaan masuk.

(3) Daftar hendaklah terbuka bagi pemeriksaan oleh mana
mana orang tanpa bayaran.

(4) Walau apa pun subseksyen (3), apa-apa permohonan bagi
suatu cabutan atau salinan daripada Daftar hendaklah tertakluk
kepada fi yang ditetapkan.

**Pengeluaran nama Peguam Syarie daripada Daftar**

**25. (1) Sekiranya pada bila-bila masa selepas penerimaan masuk**
seorang Peguam Syarie, terdapat bukti yang memuaskan Mahkamah
Tinggi Syariah bahawa afidavit, pengesahan atau dokumen
lain yang telah difailkan oleh Peguam Syarie itu mengandungi
pernyataan palsu atau mengelirukan dalam bahagian isinya atau
menyembunyikan apa-apa fakta material, nama Peguam Syarie
itu boleh dikeluarkan daripada Daftar.

(2) Sekiranya nama seseorang Peguam Syarie telah dikeluarkan

daripada Daftar di bawah subseksyen (1), Ketua Pendaftar hendaklah,
apabila apa-apa permohonan untuk diterima semula sebagai Peguam
Syarie dibuat, membawa fakta itu kepada pengetahuan Mahkamah
Tinggi Syariah dan Mahkamah Tinggi Syariah itu hendaklah, jika
tiada hal keadaan yang khas, menolak permohonan itu.

**Peguam Syarie boleh memohon supaya namanya dikeluarkan**
**daripada Daftar**

**26. (1) Mana-mana Peguam Syarie boleh memohon** kepada
Mahkamah Tinggi Syariah supaya namanya dikeluarkan daripada
Daftar.

(2) Permohonan di bawah subseksyen (1) hendaklah disokong

dengan afidavit yang menyatakan sebab bagi pengeluaran namanya
daripada Daftar.

(3) Peguam Syarie itu hendaklah menyampaikan permohonannya

untuk mengeluarkan namanya di bawah subseksyen (1) kepada
Majlis Peguam Syarie dalam tempoh tidak kurang daripada empat
belas hari sebelum permohonan itu didengar.


-----

_Profesion Guaman Syarie (Wilayah-Wilayah_

_Persekutuan)_


23


(4) Permohonan di bawah subseksyen (1) hendaklah didengar

oleh seorang Hakim Mahkamah Tinggi Syariah yang bersidang
di dalam kamar.

(5) Setelah mempertimbangkan permohonan di bawah

subseksyen (1), Hakim Mahkamah Tinggi Syariah boleh membuat
perintah—

_(a) mengarahkan Ketua Pendaftar untuk memotong nama_

Peguam Syarie itu daripada Daftar;

_(b) menangguhkan pendengaran itu kepada suatu tarikh yang_

difikirkan adil dan munasabah oleh Hakim Mahkamah
Tinggi Syariah itu; atau

_(c) menolak permohonan itu jika—_

(i) suatu tindakan tatatertib belum selesai terhadap

Peguam Syarie itu di bawah Bahagian IX Akta
ini; atau

(ii) kelakuan Peguam Syarie itu merupakan perkara

yang disiasat di bawah Bahagian IX Akta ini;
dan

_(d) bagi pembayaran apa-apa kos._

**Pemasukan semula nama Peguam Syarie dalam Daftar**

**27. (1) Mana-mana orang yang namanya telah dikeluarkan atau**
dipotong daripada Daftar boleh memohon kepada Mahkamah
Tinggi Syariah bagi pemasukan semula namanya dalam Daftar.

(2) Permohonan di bawah subseksyen (1) hendaklah disokong

dengan afidavit.

(3) Pemohon hendaklah menyampaikan salinan permohonan

di bawah subseksyen (1) itu kepada Majlis Peguam Syarie dalam
masa empat belas hari sebelum pendengaran permohonan itu.

(4) Majlis Peguam Syarie hendaklah, apabila menerima salinan

permohonan itu, menyediakan suatu laporan yang termasuklah
salinan rekod apa-apa prosiding yang kesan daripadanya nama
pemohon itu dikeluarkan atau dipotong daripada Daftar.


-----

24 _Rang Undang-Undang_

(5) Majlis Peguam Syarie hendaklah diwakili semasa pendengaran

permohonan bagi pemasukan semula itu dan mengemukakan laporan
yang disediakan di bawah subseksyen (4) kepada Mahkamah
Tinggi Syariah sebelum pendengaran permohonan itu.

(6) Mahkamah Tinggi Syariah boleh, jika difikirkannya adil dan

munasabah, memerintahkan Ketua Pendaftar untuk memasukkan
semula nama pemohon dalam Daftar.

(7) Mana-mana orang yang terkilan dengan keputusan Mahkamah

Tinggi Syariah boleh merayu kepada Mahkamah Rayuan Syariah.

Bahagian IV

PERAKUAN AMALAN TAHUNAN

**Pengesahan Sokongan**

**28. (1) Mana-mana Peguam Syarie yang berhasrat untuk memohon**
bagi suatu Perakuan Amalan Tahunan hendaklah memohon bagi
suatu Pengesahan Sokongan daripada Majlis Peguam Syarie
mengikut cara yang ditentukan oleh Majlis Peguam Syarie.

(2) Majlis Peguam Syarie hendaklah, dalam masa dua puluh

satu hari selepas menerima permohonan di bawah subseksyen (1),
mengeluarkan Pengesahan Sokongan itu kepada Peguam Syarie
itu jika—

_(a) Majlis Peguam Syarie berpuas hati bahawa Peguam Syarie_

itu tidak dilarang daripada memegang suatu Perakuan
Amalan Tahunan di bawah seksyen 30;

_(b) Peguam Syarie itu telah mengemukakan atau telah_

dikecualikan daripada mengemukakan suatu laporan
akauntan di bawah Akta ini;

_(c)_ Peguam Syarie itu tidak berhutang berkenaan dengan

apa-apa fi atau levi yang kena dibayar kepada Majlis
Peguam Syarie di bawah Akta ini; dan

_(d) Peguam Syarie itu berhasrat untuk menjalankan amalan_

di bawah suatu nama firma yang diluluskan di bawah
seksyen 39.


-----

_Profesion Guaman Syarie (Wilayah-Wilayah_

_Persekutuan)_


25


(3) Suatu prosiding tatatertib boleh diambil terhadap

mana-mana Peguam Syarie jika dalam, atau berhubung dengan,
suatu permohonan di bawah seksyen ini, dia membuat suatu
pernyataan palsu yang material kepada permohonan itu.

**Pengeluaran Perakuan Amalan Tahunan**

**29. (1) Tiap-tiap Peguam Syarie hendaklah, dalam setiap tahun**
sebelum bertindak sebagai seorang Peguam Syarie, mengemukakan
atau menyebabkan supaya dikemukakan kepada Ketua Pendaftar
suatu permohonan bagi Perakuan Amalan Tahunan dengan cara
yang ditentukan oleh Ketua Pendaftar.

(2) Permohonan di bawah subseksyen (1) hendaklah disertakan

dengan—

_(a) suatu akuan bertulis yang menyatakan—_

(i) nama penuhnya;

(ii) nama firma yang di bawahnya Peguam Syarie itu

menjalankan amalan;

(iii) alamat utama atau apa-apa alamat lain di mana

dia menjalankan amalan; dan

(iv) bahawa dia tidak kehilangan kelayakan daripada

memohon bagi suatu Perakuan Amalan Tahunan
di bawah seksyen 30;

_(b) Pengesahan Sokongan yang dikeluarkan oleh Majlis_

Peguam Syarie; dan

_(c) fi yang ditetapkan._

(3) Ketua Pendaftar hendaklah, apabila berpuas hati bahawa

semua dokumen yang perlu yang disebut dalam subseksyen (2)
adalah teratur, mengeluarkan kepada Peguam Syarie itu suatu
Perakuan Amalan Tahunan.


-----

26 _Rang Undang-Undang_

(4) Tertakluk kepada subseksyen (5), tiap-tiap Perakuan

Amalan Tahunan hendaklah ditandatangani oleh Ketua Pendaftar
dan hendaklah sah dari tarikh pengeluaran hingga akhir tahun itu
kecuali jika—

_(a) nama Peguam Syarie itu dikeluarkan atau dipotong daripada_

Daftar, Perakuan Amalan Tahunan Peguam Syarie itu
hendaklah habis tempoh serta-merta dan tarikh habis
tempoh itu hendaklah dicatatkan oleh Ketua Pendaftar
dalam Daftar; atau

_(b) seorang Peguam Syarie yang disytiharkan bankrap atau_

suatu perintah kebankrapan dibuat terhadapnya, Perakuan
Amalan Tahunan Peguam Syarie itu hendaklah digantung
serta-merta sehingga kebenaran Majlis Peguam Syarie
untuk menghidupkan semula Perakuan Amalan Tahunan
Peguam Syarie itu diperoleh.

(5) Jika seseorang Peguam Syarie telah mematuhi kehendak

di bawah subseksyen (1) dengan sewajarnya dalam bulan Januari
mana-mana tahun, Perakuan Amalan Tahunan yang dikeluarkan
kepadanya berkenaan dengan tahun itu hendaklah disifatkan telah
mula berkuat kuasa mulai 1 Januari tahun tertentu itu.

(6) Dalam seksyen ini, perkataan “tahun” ertinya tempoh dari

1 Januari dalam mana-mana tahun kalendar hingga 31 Disember
dalam tahun kalendar yang sama.

**Kehilangan kelayakan daripada mendapatkan Perakuan**
**Amalan Tahunan**

**30. (1) Seseorang Peguam Syarie hilang kelayakan untuk memohon**
bagi suatu Perakuan Amalan Tahunan—

_(a) melainkan jika dia menjalankan amalan atau berhasrat_

untuk menjalankan amalan sama ada sebagai tuan punya
tunggal atau secara perkongsian di Wilayah-Wilayah
Persekutuan;

_(b) melainkan jika dia diguna khidmat sepenuh masa dalam_

menjalankan amalannya di Wilayah-Wilayah Persekutuan
oleh firma yang di bawahnya Peguam Syarie itu
menjalankan amalan; atau


-----

_Profesion Guaman Syarie (Wilayah-Wilayah_

_Persekutuan)_


27


_(c) jika dia diguna khidmat secara berkeuntungan oleh_

mana-mana orang lain, firma atau badan atas kapasiti
selain sebagai seorang Peguam Syarie.

(2) Walau apa pun perenggan (1)(c), seseorang Peguam Syarie

yang diguna khidmat secara berkeuntungan oleh mana-mana orang
lain, firma atau badan atas kapasiti selain sebagai seorang Peguam
Syarie boleh, setelah memperoleh kelulusan Majlis Peguam Syarie,
memohon bagi suatu Perakuan Amalan Tahunan.

(3) Bagi maksud seksyen ini, seseorang orang berkelayakan tidak

boleh ditafsirkan sebagai diguna khidmat secara berkeuntungan
jika dia berkhidmat dalam Perkhidmatan Pegawai Syariah, Jabatan
Bantuan Guaman dan Perkhidmatan Kehakiman dan Perundangan.

**Daftar Pengamal**

**31. (1) Ketua Pendaftar hendaklah menyimpan dan menyenggara**
suatu daftar tahunan yang dikenali sebagai Daftar Pengamal.

(2) Apabila dikeluarkan suatu Perakuan Amalan Tahunan,

Ketua Pendaftar hendaklah memastikan bahawa butir-butir yang
terkandung dalam akuan yang dikemukakan di bawah perenggan
29(2)(a) dan butir-butir lain yang ditetapkan oleh Ketua Pendaftar
dicatat dalam Daftar Pengamal.

(3) Jika terdapat apa-apa perubahan butir-butir Peguam Syarie

dalam Daftar Pengamal, Peguam Syarie itu hendaklah, dalam masa
tiga puluh hari dari perubahan itu, memberitahu Ketua Pendaftar
dan Majlis Peguam Syarie mengenai perubahan butir-butir itu, dan
Ketua Pendaftar hendaklah menyebabkan supaya catatan mengenai
perubahan butir-butir berkenaan dengan Peguam Syarie itu dibuat
dalam Daftar Pengamal.

(4) Mana-mana orang boleh memeriksa Daftar Pengamal dengan

pembayaran fi yang ditetapkan.

**Pengemukaan Perakuan Amalan Tahunan**

**32. Seseorang Peguam Syarie hendaklah mengemukakan Perakuan**
Amalan Tahunannya jika dia dikehendaki oleh mana-mana
mahkamah syariah untuk berbuat sedemikian.


-----

28 _Rang Undang-Undang_

Bahagian V

HAK DAN KEISTIMEWAAN PEGUAM SYARIE

**Hak dan keistimewaan Peguam Syarie**

**33. (1) Tertakluk kepada Akta ini dan mana-mana undang-undang**
bertulis lain, seseorang Peguam Syarie hendaklah mempunyai
hak eksklusif untuk hadir dan berhujah bagi pihak anak guamnya
dalam semua mahkamah syariah di Wilayah-Wilayah Persekutuan
mengikut undang-undang yang sedang berkuat kuasa di mahkamah
syariah itu dan semua Peguam Syarie itu mempunyai hak dan
keistimewaan yang sama tanpa perbezaan.

(2) Tiada apa-apa jua yang terkandung dalam Bahagian ini

boleh menyentuh hak—

_(a) pegawai syariah, Pendakwa Syarie dan orang berkelayakan_

lain yang dilantik secara sementara untuk melaksanakan
kewajipan pegawai undang-undang atau Pegawai Syariah
untuk mewakili Kerajaan dalam mana-mana mahkamah
syariah, dengan syarat bahawa seseorang itu beragama
Islam; dan

_(b) Ketua Pengarah Bantuan Guaman atau mana-mana orang_

yang dilantik untuk membantu Ketua Pengarah Bantuan
Guaman di bawah seksyen 3 Akta Bantuan Guaman
1971 [Akta 26] yang bertindak dalam melaksanakan
kewajipannya.

**Nama Peguam Syarie dalam Daftar sebelum menjalankan**
**amalan**

**34. Mana-mana orang berkelayakan yang telah diterima masuk**
sebagai seorang Peguam Syarie tidak boleh menjalankan amalan
sebagai seorang Peguam Syarie atau melakukan apa-apa tindakan
sebagai seorang Peguam Syarie melainkan jika namanya telah
didaftarkan dalam Daftar Peguam Syarie di bawah seksyen 24
dan dia mempunyai Perakuan Amalan Tahunan yang sah yang
dikeluarkan di bawah seksyen 29.


-----

_Profesion Guaman Syarie (Wilayah-Wilayah_

_Persekutuan)_

**Orang yang tidak diberi kuasa**

**35. (1) Mana-mana orang yang tidak diberi kuasa yang—**


29


_(a) bertindak sebagai seorang Peguam Syarie atau ejen_

bagi mana-mana pihak kepada prosiding atau atas
apa-apa kapasiti, selain sebagai suatu pihak kepada
suatu tindakan yang baginya dia sendiri adalah pihak,
memulakan, menjalankan, memujuk rayu atau membela
apa-apa tindakan, guaman, atau prosiding lain atas nama
mana-mana orang lain dalam mana-mana mahkamah
syariah atau membuat atau menyediakan apa-apa surat
cara yang berhubungan dengan apa-apa prosiding dalam
mana-mana mahkamah syariah; atau

_(b) dengan sengaja atau secara palsu menyamar menjadi,_

atau memakai atau menggunakan apa-apa nama, gelaran,
tambahan atau perihalan yang membayangkan bahawa dia
berkelayakan atau diberi kuasa dengan sewajarnya untuk
bertindak sebagai seorang Peguam Syarie, atau bahawa
dia diiktiraf oleh undang-undang sebagai berkelayakan
atau diberi kuasa sedemikian,

melakukan suatu kesalahan dan boleh, apabila disabitkan, dikenakan
denda tidak melebihi lima ribu ringgit atau dipenjarakan selama
tempoh tidak melebihi tiga tahun atau kedua-duanya.

(2) Tanpa menjejaskan keluasan subseksyen (1) dan (3),

mana-mana orang yang tidak diberi kuasa sama ada secara langsung
atau secara tidak langsung—

_(a) membuat atau menyediakan apa-apa dokumen atau surat_

cara yang berhubungan dengan apa-apa harta tak alih
atau dengan apa-apa prosiding undang-undang atau
apa-apa amanah bagi maksud dan berhubung dengan
apa-apa tindakan dan guaman dalam mana-mana mahkamah
syariah;

_(b) mengambil arahan untuk atau membuat atau menyediakan_

apa-apa dokumen untuk mengasaskan atau menentang
suatu pemberian probet atau surat kuasa mentadbir dalam
mana-mana Mahkamah Tinggi Syariah; atau


-----

30 _Rang Undang-Undang_

_(c) bagi pihak suatu pihak menuntut atau seorang yang_

mengatakan dirinya sebagai mempunyai tuntutan atas
suatu hak di sisi undang-undang, menulis, menyiarkan
atau menghantar suatu surat atau notis yang mengugut
hendak mengambil prosiding undang-undang selain suatu
surat atau notis menyatakan bahawa perkara itu akan
diserahkan kepada seorang Peguam Syarie bagi prosiding
undang-undang,

melakukan suatu kesalahan di bawah subseksyen ini melainkan
jika dia membuktikan bahawa tindakan itu telah dilakukan bukan
untuk atau dengan harapan untuk mendapat apa-apa fi, keuntungan
atau hadiah.

(3) Mana-mana orang yang tidak diberi kuasa yang melakukan

atau memujuk rayu hak untuk melakukan apa-apa tindakan yang
lazimnya dalam fungsi atau tanggungjawab seorang Peguam
Syarie, termasuk tetapi tidak terhad kepada memberikan nasihat
tentang undang-undang Syariah, melainkan jika dia membuktikan
bahawa tindakan itu telah dilakukan bukan untuk atau dengan
harapan untuk mendapatkan apa-apa fi, keuntungan atau hadiah,
melakukan suatu kesalahan di bawah subseksyen ini.

(4) Mana-mana orang yang tidak diberi kuasa yang menawarkan

perkhidmatan sebagai seseorang Peguam Syarie melakukan suatu
kesalahan di bawah subseksyen ini.

(5) Mana-mana orang yang disebut di bawah subseksyen (2),

(3) dan (4) boleh, apabila disabitkan, dikenakan denda tidak
melebihi satu ribu ringgit atau dipenjarakan selama tempoh tidak
melebihi sembilan puluh hari atau kedua-duanya bagi kesalahan
kali pertama, dan bagi kesalahan kali kedua atau berikutnya,
dikenakan denda tidak melebihi tiga ribu ringgit atau dipenjarakan
selama tempoh tidak melebihi enam bulan atau kedua-duanya.

**Orang tertentu boleh bertindak sebagai Peguam Syarie**

**36. (1) Walau apa pun seksyen 35, orang yang berikut boleh**
bertindak sebagai seorang Peguam Syarie:

_(a) Peguam Negara atau Peguam Cara Negara atau_

mana-mana orang lain yang bertindak di bawah kuasa
salah seorang daripada mereka;


-----

_Profesion Guaman Syarie (Wilayah-Wilayah_

_Persekutuan)_


31


_(b) Ketua Pengarah Bantuan Guaman atau mana-mana orang_

yang dilantik untuk membantu Ketua Pengarah Bantuan
Guaman di bawah seksyen 3 Akta Bantuan Guaman 1971
yang bertindak semasa menjalankan kewajipannya;

_(c) Pegawai Syariah, Pendakwa Syarie dan Pegawai_

Undang-Undang Majlis Agama Islam Wilayah Persekutuan
yang bertindak semasa menjalankan kewajipan mereka
di bawah mana-mana undang-undang yang berhubungan
dengan jawatan mereka;

_(d) mana-mana orang yang bertindak secara sendiri untuk_

dirinya sahaja dalam apa-apa perkara atau prosiding
yang dia menjadi pihak; dan

_(e) mana-mana orang yang bertindak bagi pihak orang yang_

belum dewasa atau orang yang tidak berkeupayaan yang
berada di bawah tanggungannya dalam apa-apa perkara
atau prosiding yang orang yang belum dewasa atau orang
yang tidak berkeupayaan menjadi pihak.

(2) Orang yang disebut dalam subseksyen (1) hendaklah

merupakan seorang Islam.

**Surat cara dan dokumen hendaklah diendors**

**37. (1) Mana-mana Peguam Syarie yang membuat atau menyediakan**
apa-apa surat cara atau dokumen hendaklah mengendors atau
menyebabkan supaya diendors pada surat cara atau dokumen itu
nama dan alamat firma yang di bawahnya Peguam Syarie itu
menjalankan amalan.

(2) Mana-mana Peguam Syarie yang tidak mengendors atau

secara palsu mengendors atau menyebabkan supaya diendors
apa-apa surat cara atau dokumen melakukan suatu kesalahan dan
boleh, apabila disabitkan, dikenakan denda tidak melebihi lima
ribu ringgit atau dipenjarakan selama tempoh tidak melebihi tiga
tahun atau kedua-duanya.


-----

32 _Rang Undang-Undang_

**Kos dan pembayaran kepada orang yang tidak diberi kuasa**

**38. (1) Apa-apa kos berkenaan dengan apa-apa yang dilakukan**
oleh orang yang tidak diberi kuasa sebagai seorang Peguam Syarie
atau berkenaan dengan apa-apa tindakan yang menjadi suatu
kesalahan di bawah seksyen 35 atau 37 tidak boleh didapatkan
semula oleh mana-mana orang dalam apa-apa tindakan, guaman
atau perkara.

(2) Apa-apa pembayaran kepada seseorang orang yang tidak

diberi kuasa bagi apa-apa jua yang dilakukan yang menjadi suatu
kesalahan di bawah seksyen 35 atau 37 boleh didapatkan semula
di dalam mahkamah yang berbidang kuasa berwibawa oleh orang
yang telah membayar wang itu.

Bahagian VI

NAMA FIRMA

**Permohonan bagi pendaftaran nama firma**

**39. (1) Mana-mana Peguam Syarie yang berhasrat untuk**
menubuhkan firma hendaklah memohon kepada Majlis Peguam
Syarie bagi pendaftaran dan kelulusan nama firma.

(2) Permohonan di bawah subseksyen (1) termasuklah—

_(a)_ nama firma yang dicadangkan;

_(b) nama Peguam Syarie dan pekongsi, jika berkenaan;_

_(c)_ alamat utama atau mana-mana alamat lain firma yang

dicadangkan; dan

_(d)_ butir-butir lain sebagaimana yang difikirkan perlu oleh

Majlis Peguam Syarie.

(3) Majlis Peguam Syarie boleh, setelah menerima permohonan

di bawah subseksyen (1)—

_(a) mengeluarkan perakuan pendaftaran; dan_


-----

_Profesion Guaman Syarie (Wilayah-Wilayah_

_Persekutuan)_

_(b) meluluskan nama firma yang dicadangkan._


33


(4) Majlis Peguam Syarie boleh menolak suatu perakuan bagi

pendaftaran atas alasan bahawa nama firma yang dicadangkan itu
memperdayakan atau mungkin menjadi terkeliru dengan nama
firma lain yang telah didaftarkan.

(5) Mana-mana Peguam Syarie yang tidak puas hati dengan

keputusan Majlis Peguam Syarie boleh merayu kepada Mahkamah
Tinggi Syariah.

(6) Mana-mana Peguam Syarie yang tidak mematuhi subseksyen (1)

hendaklah tertakluk kepada prosiding tatatertib.

**Daftar nama firma**

**40. (1) Majlis Peguam Syarie hendaklah menyimpan dan**
menyenggara suatu daftar nama firma yang di bawahnya Peguam
Syarie menjalankan amalan.

(2) Majlis Peguam Syarie boleh, atas permintaan seseorang

Peguam Syarie atau pekongsinya, mengeluarkan mana-mana nama
firma daripada daftar nama firma, jika Majlis Peguam Syarie
berpuas hati bahawa tiada seorang pun menjalankan amalan di
bawah nama itu.

(3) Nama firma tidak boleh dipotong daripada daftar nama

firma tanpa perakuan daripada Majlis Peguam Syarie.

**Pemasukan semula nama firma dalam daftar nama firma**

**41. (1) Apa-apa permohonan bagi pemasukan semula nama firma**
dalam daftar nama firma hendaklah dibuat mengikut cara yang
ditentukan oleh Majlis Peguam Syarie.

(2) Majlis Peguam Syarie boleh, jika difikirkan adil dan

munasabah, memasukkan semula nama firma yang dipotong dalam
daftar nama firma.


-----

34 _Rang Undang-Undang_

Bahagian VII

BADAN PEGUAM SYARIE DAN MAJLIS PEGUAM SYARIE

WILAYAH-WILAYAH PERSEKUTUAN

_Badan Peguam Syarie Wilayah-Wilayah Persekutuan_

**Penubuhan Badan Peguam Syarie Wilayah-Wilayah Persekutuan**

**42. (1) Suatu pertubuhan perbadanan yang dinamakan Badan**
Peguam Syarie Wilayah-Wilayah Persekutuan ditubuhkan.

(2) Badan Peguam Syarie hendaklah kekal turun-temurun dan

mempunyai meterai perbadanan.

(3) Badan Peguam Syarie boleh membawa guaman dan dibawa

guaman terhadapnya atas nama perbadanannya.

(4) Tertakluk kepada dan bagi maksud Akta ini, Badan Peguam

Syarie boleh, atas apa-apa terma yang difikirkannya patut—

_(a)_ membuat kontrak;

_(b) memperoleh, membeli, mengambil, memegang atau_

menikmati, mengikut mana-mana yang berkenaan
apa-apa harta, hak, faedah, kewajipan dan liabiliti, dalam
apa-apa perihalan pun;

_(c) memindahkan, menyerahhakkan, menyerahkan balik,_

memulangkan, menggadaikan, menggadaijanjikan,
mendemiskan, menyewakan, menyerahhakkan semula,
memindah milik atau selainnya melupuskan, atau membuat
apa-apa urusan mengenai, apa-apa harta alih atau tak
alih atau apa-apa kepentingan mengenai harta itu yang
terletak hak pada Badan Peguam Syarie;

_(d) melaburkan apa-apa wang Badan Peguam Syarie dalam_

apa-apa pelaburan patuh syariah yang dibenarkan bagi
pelaburan wang amanah oleh mana-mana undang-undang
bertulis; dan

_(e) meminjam wang bagi maksud yang Badan Peguam Syarie_

fikirkan wajar dan bagi maksud itu boleh mencagarkan
mana-mana harta tak alih yang terletak hak pada Badan
Peguam Syarie itu.


-----

_Profesion Guaman Syarie (Wilayah-Wilayah_

_Persekutuan)_

**Matlamat Badan Peguam Syarie**

**43. (1) Matlamat Badan Peguam Syarie adalah—**


35


_(a) untuk menggalakkan dan menjaga kepentingan profesion_

guaman syarie berhubung dengan amalan undang-undang
syariah di Wilayah-Wilayah Persekutuan;

_(b) untuk mempertahankan keadilan tanpa mengira kepentingan_

sendiri atau kepentingan anggotanya, tidak dipengaruhi
oleh perasaan takut atau kasihan;

_(c) untuk menjaga dan memajukan standard kelakuan dan_

pengajaran profesion guaman syarie di Wilayah-Wilayah
Persekutuan;

_(d) untuk menjaga integriti dan status Peguam Syarie serta_

mengelak amalan yang tidak sah, curang dan tidak beretika
dalam kalangan pengamal undang-undang syariah;

_(e) untuk menggalakkan peluang bagi pemerolehan dan_

penyebaran pengetahuan dan kemahiran dalam amalan
dan pemakaian undang-undang syariah;

_(f)_ jika diminta berbuat demikian, untuk menyatakan pendapatnya

dalam perkara yang melibatkan amalan dan pembaharuan
undang-undang syariah di Wilayah-Wilayah Persekutuan;

_(g) untuk melindungi dan membantu orang awam dalam_

semua perkara yang bersampingan dengan undang-undang
syariah;

_(h) untuk menggalakkan hubungan baik dan hubungan sosial_

dalam kalangan anggota dan antara anggota dengan
orang lain yang kena-mengena dengan pentadbiran
undang-undang, sivil atau syariah, di Wilayah-Wilayah
Persekutuan atau di Negeri-Negeri lain; dan

_(i) untuk menggalakkan, mengadakan dan menjaga_

hubungan baik dengan badan profesional bagi profesion
undang-undang di negara lain dan untuk mengambil
bahagian dalam aktiviti mana-mana persatuan tempatan
atau antarabangsa dan menjadi anggota persatuan itu.


-----

36 _Rang Undang-Undang_

**Kuasa untuk membuat kaedah-kaedah berhubung dengan**
**tatacara mesyuarat, dsb.**

**44. Badan Peguam Syarie boleh membuat kaedah-kaedah untuk—**

_(a)_ menetapkan tatacara apa-apa mesyuarat termasuklah

tatacara mesyuarat agung tahunan dan mesyuarat agung
luar biasa Badan Peguam Syarie;

_(b) mengawal selia penjalanan pemilihan anggota Majlis_

Peguam Syarie; dan

_(c) menetapkan apa-apa perkara lain yang bersampingan bagi_

penambahbaikan Badan Peguam Syarie.

**Anggota Badan Peguam Syarie**

**45. (1) Seseorang yang telah diterima masuk dan didaftarkan**
sebagai Peguam Syarie di bawah Akta ini hendaklah menjadi
anggota Badan Peguam Syarie selagi mana dia mempunyai suatu
Perakuan Amalan Tahunan yang sah.

(2) Peruntukan Jadual Kedua kepada Akta hendaklah terpakai

bagi anggota Badan Peguam Syarie.

**Kelayakan sebagai anggota**

**46. Seseorang anggota Badan Peguam Syarie** yang tidak terhutang
yuran di bawah seksyen 47 layak—

_(a) untuk menghadiri dan mengundi dalam mana-mana_

mesyuarat agung;

_(b) untuk dipilih sebagai anggota Majlis Peguam Syarie;_

_(c) untuk mengundi dalam pemilihan anggota Majlis Peguam_

Syarie; dan

_(d) untuk berkhidmat dalam mana-mana Jawatankuasa Majlis_

Peguam Syarie.


-----

_Profesion Guaman Syarie (Wilayah-Wilayah_

_Persekutuan)_

**Yuran tahunan dan levi**

**47. (1) Majlis Peguam Syarie boleh menentukan—**


37


_(a) amaun yuran tahunan yang kena dibayar oleh anggota_

Badan Peguam Syarie; dan

_(b) levi yang kena dibayar oleh anggota Badan Peguam Syarie_

bagi apa-apa tujuan Badan Peguam Syarie.

(2) Jumlah yuran dan levi yang kena dibayar di bawah

subseksyen (1) tidak boleh dalam mana-mana tahun kalendar
melebihi tiga ratus ringgit bagi setiap anggota Badan Peguam
Syarie tanpa kelulusan dua per tiga daripada anggota yang hadir
dan mengundi sendiri dalam sesuatu mesyuarat agung tahunan
Badan Peguam Syarie.

(3) Tanggungan untuk membayar apa-apa yuran tahunan oleh

anggota Badan Peguam Syarie kepada Badan Peguam Syarie
hendaklah bermula apabila yuran telah ditetapkan oleh Majlis
Peguam Syarie dan semua yuran tahunan hendaklah dibayar pada
atau sebelum 31 Mac setiap tahun.

_Majlis Peguam Syarie Wilayah-Wilayah Persekutuan_

**Penubuhan Majlis Peguam Syarie Wilayah-Wilayah Persekutuan**

**48. (1) Suatu majlis yang dikenali sebagai Majlis Peguam Syarie**
Wilayah-Wilayah Persekutuan ditubuhkan bagi pengurusan sempurna
Badan Peguam Syarie dan bagi pelaksanaan wajar fungsinya di
bawah Akta ini.

(2) Majlis Peguam Syarie hendaklah terdiri daripada yang

berikut:

_(a)_ mantan Presiden dan Naib Presiden Badan Peguam Syarie

terdahulu yang terdekat kecuali bagi Majlis Peguam
Syarie yang pertama; dan

_(b) tiga belas orang Peguam Syarie yang dipilih menurut_

seksyen 49.

(3) Peruntukan Jadual Kedua kepada Akta hendaklah terpakai

bagi Majlis Peguam Syarie.


-----

38 _Rang Undang-Undang_

**Pemilihan anggota Majlis Peguam Syarie yang pertama, dsb.**

**49. (1) Walau apa pun seksyen 48, Ketua Pendaftar hendaklah,**
selepas habis tempoh tiga puluh hari dan tidak lewat daripada enam
puluh hari daripada permulaan kuat kuasa Akta ini, memanggil
semua anggota Badan Peguam Syarie bagi suatu mesyuarat pada
bila-bila masa dan mana-mana tempat yang akan ditetapkan olehnya
untuk memilih anggota Majlis Peguam Syarie yang disebut dalam
perenggan 48(2)(b) dalam kalangan anggotanya.

(2) Ketua Pendaftar hendaklah, dalam mesyuarat, melantik

seorang Peguam Syarie yang telah menjalankan amalan tidak
kurang daripada lima belas tahun, dan jika tiada, mana-mana
Peguam Syarie yang telah menjalankan amalan tidak kurang
daripada lima tahun untuk mempengerusikan mesyuarat.

(3) Kuorum mesyuarat yang disebut dalam subseksyen (1)

hendaklah tidak kurang daripada lima puluh orang anggota Badan
Peguam Syarie.

(4) Semua perkara berbangkit dalam mesyuarat itu hendaklah

diputuskan oleh majoriti anggota yang hadir dan apabila terdapat
undi yang sama banyak, Peguam Syarie yang dilantik di bawah
subseksyen (2) hendaklah mempunyai undi pemutus.

(5) Anggota yang dipilih itu hendaklah memegang jawatan

sehingga anggota baharu yang dipilih di bawah seksyen 50
memulakan jawatannya.

**Pemilihan anggota Majlis Peguam Syarie berikutnya**

**50. (1) Majlis Peguam Syarie hendaklah, dalam bulan September**
tiap-tiap dua tahun, menetapkan dan menyiarkan sebelum akhir
bulan itu—

_(a) tarikh penamaan untuk memilih anggota Majlis Peguam_

Syarie yang disebut dalam perenggan 48(2)(b) yang
hendaklah pada minggu pertama bulan Oktober tahun
itu;

_(b) tarikh pemilihan yang hendaklah pada minggu terakhir_

bulan Oktober tahun itu; dan

_(c) nama tiga orang juruaudit._


-----

_Profesion Guaman Syarie (Wilayah-Wilayah_

_Persekutuan)_


39


(2) Pemilihan anggota Majlis Peguam Syarie hendaklah diadakan

dalam masa empat belas hari sebelum mesyuarat agung tahunan
dan hendaklah, tertakluk kepada seksyen 52, dijalankan dengan
apa-apa cara sebagaimana yang ditetapkan oleh kaedah-kaedah
yang dibuat di bawah Akta ini pada tarikh yang ditetapkan oleh
Majlis Peguam Syarie menurut subseksyen (1).

(3) Walau apa pun subseksyen (1) dan (2), apa-apa kegagalan

yang tidak disengajakan di pihak Majlis Peguam Syarie untuk
mematuhi seksyen ini atau mana-mana kaedah-kaedah yang dibuat
berkenaan dengan pemilihan anggota Majlis Peguam Syarie tidaklah
menidaksahkan pemilihan itu.

**Kelayakan untuk dinamakan dan dilantik sebagai anggota**
**Majlis Peguam Syarie**

**51. Tiap-tiap anggota Badan Peguam Syarie** layak untuk dinamakan
atau dilantik sebagai anggota Majlis Peguam Syarie dengan syarat
bahawa anggota itu tidak kehilangan kelayakan di bawah seksyen 58.

**Penamaan**

**52. (1) Apa-apa penamaan mana-mana calon bagi pemilihan—**

_(a) hendaklah secara bertulis dan ditandatangani oleh tidak_

kurang daripada dua orang anggota yang menyokong;
dan

_(b) hendaklah menamakan hanya seorang calon sahaja dan_

persetujuan calon itu hendaklah diendorskan oleh calon
itu.

(2) Nama calon untuk pemilihan yang dinamakan di bawah

subseksyen (1) hendaklah dihantar kepada atau didepositkan di
pejabat Badan Peguam Syarie tidak lewat daripada dua puluh satu
hari daripada tarikh yang ditentukan oleh Majlis Peguam Syarie
bagi pemilihan anggota Majlis Peguam Syarie itu.


-----

40 _Rang Undang-Undang_

**Penamaan tidak mencukupi**

**53. (1) Jika bilangan calon yang dinamakan bagi suatu pemilihan**
bagi Majlis Peguam Syarie adalah bilangan anggota yang
dikehendaki untuk dipilih, calon itu hendaklah disifatkan sebagai
telah dipilih dan, jika kurang, calon yang dinamakan hendaklah
disifatkan sebagai telah dipilih sebagai anggota Majlis Peguam
Syarie yang berikutnya dan anggota yang disifatkan dipilih itu
bersama-sama dengan anggota Majlis Peguam Syarie lain yang sedia
ada itu hendaklah melantik beberapa lagi anggota Badan Peguam
Syarie yang perlu untuk memenuhi kehendak perenggan 48(2)(b).

(2) Jika tiada penamaan dibuat bagi pemilihan anggota Majlis

Peguam Syarie yang berikutnya, anggota Majlis Peguam Syarie
sedia ada hendaklah melantik tiga belas anggota Badan Peguam
Syarie untuk menjadi anggota Majlis Peguam Syarie yang berikutnya
untuk memenuhi kehendak perenggan 48(2)(b).

(3) Anggota yang dilantik di bawah subseksyen (1) dan (2)

hendaklah, bagi maksud Akta ini, disifatkan sebagai anggota yang
dipilih.

**Tempoh memegang jawatan anggota Majlis Peguam Syarie**

**54. (1) Tiap-tiap anggota Majlis Peguam Syarie yang dipilih di**
bawah seksyen 50 atau disifatkan telah dipilih di bawah seksyen
53 hendaklah memulakan jawatannya pada 1 Januari selepas
pemilihan itu hingga 31 Disember tahun berikutnya.

(2) Tiap-tiap anggota yang dipilih di bawah seksyen 50 layak

untuk dipilih semula.

**Kekosongan luar jangka**

**55. (1) Apa-apa kekosongan luar jangka yang berbangkit dalam**
kalangan anggota Majlis Peguam Syarie yang dipilih hendaklah
diisi oleh Majlis Peguam Syarie itu dengan pelantikan orang yang
berkelayakan di bawah Akta ini, dan anggota baharu itu hendaklah
memegang jawatan selama baki tempoh jawatan anggota yang
digantikannya itu.


-----

_Profesion Guaman Syarie (Wilayah-Wilayah_

_Persekutuan)_


41


(2) Walau apa pun apa-apa kekosongan dalam Majlis Peguam

Syarie, anggota yang terus menjadi anggota Majlis Peguam Syarie
itu boleh bertindak jika kuorum penuh.

(3) Tiada apa-apa perbuatan yang dilakukan oleh atau di

bawah kuasa Majlis Peguam Syarie akan terbatal oleh sebab apaapa kecacatan yang didapati kemudiannya dalam pemilihan atau
kelayakan anggota atau mana-mana daripada mereka.

_Pemegang Jawatan_

**Presiden, Naib Presiden, Setiausaha dan Bendahari Badan**
**Peguam Syarie**

**56. (1) Seorang Presiden, Naib Presiden, Setiausaha dan seorang**
Bendahari bagi Badan Peguam Syarie yang hendaklah dipilih oleh
Majlis Peguam Syarie dalam kalangan anggota Majlis Peguam
Syarie.

(2) Presiden Badan Peguam Syarie tidak boleh memegang

jawatan lebih daripada dua penggal berturut-turut.

(3) Presiden Badan Peguam Syarie hendaklah juga berkhidmat
sebagai Pengerusi Majlis Peguam Syarie.

(4) Dalam keadaan apa-apa kekosongan luar jangka berbangkit

berkenaan dengan jawatan Presiden, Naib Presiden, Setiausaha
atau Bendahari, Majlis Peguam Syarie hendaklah, dalam mesyuarat
yang berikutnya atau dengan seberapa segera yang boleh, memilih
seorang daripada anggotanya untuk mengisi kekosongan itu.

(5) Presiden Badan Peguam Syarie hendaklah mempengerusikan

semua mesyuarat Majlis Peguam Syarie dan Badan Peguam Syarie.

(6) Dalam hal apabila Presiden tidak berupaya menjalankan

fungsinya sebagai Presiden, Naib Presiden hendaklah
mempengerusikan mesyuarat Majlis Peguam Syarie atau Badan
Peguam Syarie, mengikut mana-mana yang berkenaan.

(7) Dalam hal apabila Presiden dan Naib Presiden tidak berupaya

menjalankan fungsinya sebagai Presiden dan Naib Presiden,
mengikut mana-mana yang berkenaan, mesyuarat Majlis Peguam
Syarie atau Badan Peguam Syarie hendaklah dipengerusikan oleh
mana-mana anggota yang dipilih oleh Majlis Peguam Syarie.


-----

42 _Rang Undang-Undang_

(8) Peruntukan Jadual Kedua hendaklah terpakai bagi anggota

Majlis Peguam Syarie.

**Pengosongan jawatan anggota Majlis Peguam Syarie**

**57. Seseorang anggota Majlis Peguam Syarie hendaklah**
mengosongkan jawatannya jika—

_(a) namanya telah dipotong daripada Daftar atau dia digantung_

daripada menjalankan amalan sebagai seorang Peguam
Syarie;

_(b) dia menjadi tidak sempurna akal;_

_(c)_ dia seorang bankrap yang tidak dilepaskan;

_(d) dia meletakkan jawatannya dalam Majlis Peguam Syarie;_

atau

_(e) dia tidak menghadiri tiga mesyuarat Majlis Peguam Syarie_

berturut-turut tanpa sebab yang munasabah.

_Kehilangan kelayakan anggota Majlis Peguam Syarie atau_

_mana-mana Jawatankuasanya_

**Kehilangan kelayakan anggota Majlis Peguam Syarie atau**
**mana-mana Jawatankuasanya**

**58. (1) Mana-mana orang hendaklah hilang kelayakan untuk**
menjadi anggota Majlis Peguam Syarie atau anggota mana-mana
Jawatankuasanya jika—

_(a) dia merupakan seorang anggota Dewan Negara atau Dewan_

Rakyat, atau seorang anggota sesuatu Dewan Undangan
Negeri, atau seorang anggota mana-mana pihak berkuasa
tempatan; atau

_(b) dia memegang apa-apa jawatan dalam—_

(i) mana-mana kesatuan sekerja;

(ii) mana-mana parti politik; atau


-----

_Profesion Guaman Syarie (Wilayah-Wilayah_

_Persekutuan)_


43


(iii) apa-apa pertubuhan lain, apa jua pun badan atau

kumpulan orang, sama ada atau tidak ia ditubuhkan
di bawah mana-mana undang-undang, sama ada
ia di dalam Malaysia atau di luar Malaysia, yang
mempunyai objektif atau menjalankan aktiviti yang
boleh ditafsirkan sebagai berciri politik dari segi
sifat, perilaku atau kesan.

(2) Jika seseorang anggota Majlis Peguam Syarie atau

mana-mana anggota jawatankuasanya menjadi hilang kelayakan di
bawah subseksyen (1) dia hendaklah secara serta merta disifatkan
telah mengosongkan keanggotaannya dan apa-apa jawatan yang
dipegangnya.

_Kuasa Majlis Peguam Syarie_

**Kuasa Majlis Peguam Syarie**

**59. (1) Pengurusan Badan Peguam Syarie dan pengurusan**
kumpulan wangnya hendaklah terletak hak pada Majlis Peguam
Syarie.

(2) Apa-apa kuasa, tindakan atau perkara yang tidak secara

nyata dibenarkan, diarahkan atau dikehendaki oleh Akta ini
supaya dijalankan atau dilakukan oleh Badan Peguam Syarie
dalam mesyuarat agungnya boleh, tertakluk kepada Akta ini atau
apa-apa ketetapan yang diluluskan oleh Badan Peguam Syarie
dalam mesyuarat agung, dijalankan atau dilakukan oleh Majlis
Peguam Syarie.

(3) Apa-apa ketetapan yang diluluskan di bawah subseksyen (2)

tidak boleh membatalkan apa-apa kuasa yang telah dijalankan
atau apa-apa perbuatan atau benda yang telah dilakukan terdahulu
oleh Majlis Peguam Syarie yang adalah sah sekiranya ketetapan
itu tidak diluluskan.

(4) Tanpa menjejaskan kuasa yang diberikan di bawah subseksyen

(1), (2) dan (3), Majlis Peguam Syarie hendaklah mempunyai
kuasa—

_(a) untuk menjawab soalan yang menyentuh amalan dan etika_

profesion guaman syarie dan kelakuan anggota;


-----

44 _Rang Undang-Undang_

_(b) untuk mengambil endah apa-apa perkara yang menyentuh_

Badan Peguam Syarie atau kelakuan profesional anggotanya
dan membawa ke dalam mesyuarat agung Badan Peguam
Syarie apa-apa perkara yang difikirkan material kepada
Badan Peguam Syarie atau kepada kepentingan profesion
dan membuat apa-apa syor dan mengambil apa-apa
tindakan sebagaimana yang difikirkannya patut;

_(c) untuk melantik pegawai, kerani, ejen dan pekerja_

sebagaimana yang difikirkannya adil dan munasabah dan
untuk menentukan kewajipan dan terma perkhidmatan
mereka;

_(d) untuk memeriksa dan, jika difikirkan patut, membuat_

laporan mengenai undang-undang semasa mengenai
syariah atau perundangan yang dicadangkan dan apa-apa
perkara undang-undang yang lain;

_(e) untuk mewakili anggota Majlis Peguam Syarie atau_

mana-mana anggotanya yang tertentu dalam apa-apa
perkara yang perlu atau suai manfaat;

_(f)_ untuk mengambil bahagian sebagai peguam pemerhati,

pencelah atau sahabat mahkamah dalam mana-mana
prosiding yang menyentuh kepentingan profesion dan isu
undang-undang yang berhubungan dengan orang Islam;

_(g) untuk membeli, memajak atau selainnya memperoleh_

apa-apa harta alih dan tak alih bagi kegunaan Badan
Peguam Syarie, dan menjual, menyewakan, atau selainnya
melupuskan apa-apa harta;

_(h) untuk melabur dan menguruskan apa-apa wang Badan_

Peguam Syarie dalam pelaburan patuh syariah yang
dibenarkan untuk pelaburan kumpulan wang amanah
oleh mana-mana undang-undang bertulis;

_(i) untuk menubuhkan, menyenggara dan menguruskan_

kumpulan wang Badan Peguam Syarie; dan

_(j) untuk menjalankan apa-apa kuasa, keistimewaan dan_

budi bicara sebagaimana yang tidak dikehendaki secara
nyata dan eksklusif oleh Akta ini untuk dijalankan oleh
anggota Badan Peguam Syarie dalam mesyuarat agung.


-----

_Profesion Guaman Syarie (Wilayah-Wilayah_

_Persekutuan)_

**Penubuhan jawatankuasa**


45


**60.** (1) Majlis Peguam Syarie boleh menubuhkan apa-apa
jawatankuasa sebagaimana yang difikirkan perlu dan suai manfaat
oleh Majlis Peguam Syarie untuk membantu Majlis Peguam Syarie
dalam menjalankan kuasanya.

(2) Majlis Peguam Syarie boleh mewakilkan kepada mana-mana
jawatankuasa yang ditubuhkan di bawah subseksyen (1), dengan
atau tanpa sekatan atau syarat, mana-mana kuasa Majlis Peguam
Syarie.

(3) Apa-apa perwakilan di bawah seksyen ini boleh pada
bila-bila masa dibatalkan atau dipinda oleh Majlis Peguam Syarie
dan perwakilan sedemikian tidaklah menghalang Majlis Peguam
Syarie daripada menjalankan apa-apa kuasanya.

(4) Bilangan dan tempoh jawatan anggota jawatankuasa yang
ditubuhkan di bawah subseksyen (1), dan bilangan anggota yang
perlu untuk membentuk suatu kuorum, hendaklah ditetapkan oleh
Majlis Peguam Syarie.

(5) Mana-mana jawatankuasa yang ditubuhkan di bawah
subseksyen (1) boleh termasuk orang yang bukan anggota Majlis
Peguam Syarie.

(6) Apabila Majlis Peguam Syarie mewakilkan kepada
jawatankuasa yang ditubuhkan di bawah subseksyen (1) apa-apa
kuasanya di bawah Akta ini, sekurang-kurangnya separuh daripada
anggota jawatankuasa termasuk pengerusinya merupakan anggota
Majlis Peguam Syarie.

**Penyata, laporan, akaun dan maklumat**

**61.** Majlis Peguam Syarie hendaklah menyebabkan disediakan
dan dibentangkan kepada anggota Badan Peguam Syarie
apa-apa penyata, laporan, akaun dan maklumat berkenaan dengan
pengurusan, aktiviti dan kewangannya dalam mesyuarat agung
tahunan.


-----

46 _Rang Undang-Undang_

**Hak untuk memeriksa fail dan salinan prosiding kebankrapan**

**62.** Majlis Peguam Syarie boleh memeriksa fail prosiding
kebankrapan yang berhubungan dengan mana-mana Peguam
Syarie yang terhadapnya prosiding kebankrapan telah diambil,
dan untuk dibekalkan dengan salinan asal atau salinan diperakui
sah prosiding itu.

**Nama anggota Majlis Peguam Syarie, dsb., hendaklah disiarkan**
**dan kerahsiaan pertimbangtelitian**

**63.** (1) Nama anggota dan nama Setiausaha Majlis Peguam Syarie
hendaklah disiarkan dalam _Warta._

(2) Kecuali setakat yang perlu bagi maksud menyiarkan suatu
laporan atau menguatkuasakan apa-apa ketetapan yang diluluskan
atau keputusan yang diambil, kerahsiaan pertimbangtelitian dalam
semua mesyuarat, prosiding atau siasatan Lembaga, Majlis Peguam
Syarie dan Lembaga Tatatertib dan berkenaan dengan semua
dokumen berhubung dengan proses pertimbangtelitian hendaklah
disimpan dan disenggara oleh anggota Lembaga, Majlis Peguam
Syarie, Lembaga Tatatertib dan oleh kakitangan mereka.

(3) Mana-mana anggota Lembaga, Majlis Peguam Syarie,
Lembaga Tatatertib, dan kakitangan mereka yang terlibat dalam
apa-apa pertimbangtelitian yang disebut dalam subseksyen (2) tidak
boleh dipaksa untuk menzahirkan kepada mana-mana mahkamah
apa-apa maklumat yang berhubungan dengan pertimbangtelitian
itu melainkan jika mahkamah menganggap penzahiran itu adalah
penting demi kepentingan keadilan.

Bahagian VIII

AMALAN, ETIKA, KELAKUAN DAN TATATERTIB

PROFESIONAL PEGUAM SYARIE

**Kuasa untuk membuat kaedah-kaedah mengawal selia amalan,**
**dsb.**

**64.** (1) Tanpa menjejaskan apa-apa kuasa lain untuk membuat
kaedah-kaedah yang diperuntukkan di bawah Akta ini, Majlis
Peguam Syarie boleh, dengan kelulusan Menteri, membuat
kaedah-kaedah bagi mengawal selia amalan, etika, kelakuan dan


-----

_Profesion Guaman Syarie (Wilayah-Wilayah_

_Persekutuan)_


47


tatatertib profesional Peguam Syarie, kawalan harta kepunyaan anak
guam Peguam Syarie itu dan apa-apa perkara yang bersampingan
atau tambahan kepada Bahagian ini dan Jadual Ketiga.

(2) Mana-mana Peguam Syarie yang tidak mematuhi manamana kaedah-kaedah yang dibuat di bawah seksyen ini hendaklah
tertakluk kepada prosiding tatatertib.

**Kuasa untuk membuat kaedah-kaedah berhubung dengan**
**pembukaan dan penyimpanan akaun, dsb.**

**65.** (1) Majlis Peguam Syarie boleh, dengan kelulusan Menteri,
membuat kaedah-kaedah—

_(a)_ untuk mengadakan peruntukan bagi pembukaan dan

penyimpanan akaun oleh seseorang Peguam Syarie
di mana-mana institusi kewangan Islam bagi wang anak
guam;

_(b)_ untuk mengadakan peruntukan bagi penyimpanan oleh

seseorang Peguam Syarie akaun yang mengandungi
butir-butir dan maklumat mengenai wang yang diterima,
dipegang atau dibayar oleh seseorang Peguam Syarie
untuk atau bagi pihak anak guamnya;

_(c)_ untuk mengadakan peruntukan bagi pembukaan dan

penyimpanan oleh seseorang Peguam Syarie yang
merupakan pemegang amanah tunggal atau yang menjadi
pemegang amanah bersama dengan satu atau lebih rakan
kongsi atau pekerjanya, suatu akaun di mana-mana institusi
kewangan Islam bagi apa-apa wang yang diamanahkan
kepadanya;

_(d)_ untuk mengadakan peruntukan bagi penyimpanan oleh

seseorang Peguam Syarie suatu akaun yang mengandungi
butir-butir dan maklumat mengenai wang yang diterima,
dipegang atau dibayar olehnya untuk atau bagi akaun
apa-apa amanah itu;

_(e)_ untuk mengadakan peruntukan bagi penyimpanan wang

yang diterima untuk atau bagi pihak anak guam dalam
suatu akaun bank berasingan untuk faedah anak guam;
dan


-----

48 _Rang Undang-Undang_

_(f)_ untuk memberi Majlis Peguam Syarie kuasa untuk

mengambil tindakan yang perlu untuk membolehkannya
untuk menentukan sama ada kaedah-kaedah itu dipatuhi
atau sebaliknya.

(2) Tiada apa-apa jua dalam subseksyen ini, atau dalam
mana-mana kaedah yang dibuat di bawah seksyen ini, hendaklah—

_(a)_ menyentuh apa-apa perkiraan secara bertulis, bila-bila jua

dibuat, antara seseorang Peguam Syarie dengan anak
guamnya mengenai penggunaan wang anak guam itu
atau kepentingannya; dan

_(b)_ terpakai bagi wang yang diterima oleh seseorang Peguam

Syarie yang wang itu tertakluk kepada suatu amanah yang
dia menjadi pemegang amanah tunggal atau pemegang
amanah bersama dengan seorang atau lebih rakan kongsi
atau pekerjanya.

(3) Prosiding tatatertib boleh diambil terhadap mana-mana
Peguam Syarie yang tidak mematuhi mana-mana kaedah-kaedah
yang dibuat di bawah seksyen ini.

(4) Dalam seksyen ini, perkataan “amanah” dan “pemegang
amanah” meliputi amanah yang tersirat dan amanah konstruktif dan
keadaan yang pemegang amanah mempunyai kepentingan benefisial
atas harta amanah itu dan kepada kewajipan yang bersampingan
dengan jawatan seseorang wakil diri, dan “pemegang amanah”,
jika konteksnya membenarkan, termasuklah seorang wakil diri.

**Kuasa untuk membuat kaedah-kaedah berhubung dengan**
**tanggung rugi profesional**

**66.** (1) Majlis Peguam Syarie boleh, dengan kelulusan Menteri,
membuat kaedah-kaedah mengenai pengambilan tanggung rugi
profesional bagi tiap-tiap Peguam Syarie terhadap apa-apa kelas
liabiliti profesional dan kaedah-kaedah itu boleh, bagi maksud
mengadakan tanggung rugi itu, melakukan semua atau mana-mana
yang berikut:

_(a)_ memberi kuasa kepada Majlis Peguam Syarie untuk

mengambil dan mengekalkan takaful atas nama Badan
Peguam Syarie dengan mana-mana orang yang dibenarkan


-----

_Profesion Guaman Syarie (Wilayah-Wilayah_

_Persekutuan)_


49


oleh undang-undang untuk menjalankan perniagaan
takaful liabiliti profesional atau perniagaan takaful
kerugian kewangan dan meliputi semua Peguam Syarie
yang menjalankan amalan;

_(b)_ memberi kuasa kepada Majlis Peguam Syarie untuk

menubuhkan dan menyenggara suatu kumpulan wang
bagi maksud tanggung rugi profesional; atau

_(c)_ menghendaki semua Peguam Syarie untuk mengambil dan

mengekalkan takaful.

(2) Tanpa menjejaskan keluasan subseksyen (1), kaedah-kaedah
yang dibuat di bawah seksyen ini boleh—

_(a)_ menyatakan terma dan syarat yang atasnya tanggung rugi

profesional akan tersedia;

_(b)_ mengadakan peruntukan bagi pengurusan, pentadbiran dan

pelindungan apa-apa kumpulan wang yang ditubuhkan
di bawah subseksyen (1) dan menghendaki semua Peguam
Syarie untuk membuat pembayaran kepada kumpulan
wang tersebut;

_(c)_ menghendaki semua Peguam Syarie untuk membuat

pembayaran dengan cara premium apa-apa takaful yang
diambil di bawah subseksyen (1) dan mengadakan
peruntukan bagi prosiding oleh Majlis Peguam Syarie
atau penanggung takafulnya terhadap mana-mana
Peguam Syarie yang gagal melakukan sedemikian untuk
mendapatkan semula bayaran premium yang berkenaan;

_(d)_ menetapkan syarat yang perlu dipenuhi oleh sesuatu

takaful bagi maksud perenggan (1)(c);

_(e)_ memberi kuasa kepada Majlis Peguam Syarie untuk

menentukan amaun apa-apa pembayaran yang dikehendaki
oleh kaedah-kaedah;

_(f)_ menyatakan hal keadaan yang baginya jika seseorang

Peguam Syarie tidak mematuhi kaedah-kaedah, prosiding
berkenaan dengan apa-apa jumlah wang yang dibayar
melalui tanggung rugi boleh diambil terhadapnya oleh
Badan Peguam Syarie atau penanggung takafulnya;


-----

50 _Rang Undang-Undang_

_(g)_ menetapkan bahawa seseorang Peguam Syarie tidak layak

untuk memperoleh Pengesahan Sokongan melainkan
jika dia dilindungi sebagaimana yang dikehendaki oleh
kaedah-kaedah bagi tempoh yang berkaitan dengan
Pengesahan Sokongan;

_(h)_ memberi Majlis Peguam Syarie kuasa untuk mengambil

apa-apa langkah yang difikirkan perlu atau suai manfaat
untuk menentukan dan memastikan kaedah-kaedah
dipatuhi; dan

_(i)_ mengandungi apa-apa tatacara, yang bersampingan atau

peruntukan lain yang perlu atau suai manfaat bagi maksud
kaedah-kaedah.

(3) Tiada apa-apa jua dalam seksyen ini boleh menyentuh hak
mana-mana Peguam Syarie, sebagai tambahan kepada tanggung
rugi yang diperuntukkan dalam kaedah-kaedah yang dibuat
di bawah seksyen ini, untuk melindungi dirinya selanjutnya terhadap
apa-apa kerugian yang berbangkit daripada apa-apa tuntutan yang
mungkin dimulakan terhadapnya.

**Peguam Syarie hendaklah mengemukakan laporan akauntan**

**67.** (1) Semua Peguam Syarie hendaklah mengemukakan kepada
Ketua Pendaftar dalam apa-apa permohonan bagi Perakuan Amalan
Tahunan, suatu laporan yang ditandatangani oleh seorang akauntan,
disebut sebagai “laporan akauntan” dalam seksyen ini.

(2) Laporan akauntan yang disebut dalam subseksyen (1)
hendaklah—

_(a)_ menyatakan bahawa akauntan itu pada mematuhi seksyen

ini dan apa-apa kaedah-kaedah yang dibuat di bawah
seksyen ini telah memeriksa buku, akaun dan dokumen
firma Peguam Syarie itu bagi apa-apa tempoh perakaunan
yang dinyatakan dalam laporan itu;

_(b)_ menyatakan sama ada akauntan itu berpuas hati, daripada

pemeriksaan ke atas buku, akaun dan dokumen yang
dikemukakan kepadanya dan daripada maklumat dan
penjelasan yang diberi kepadanya, bahawa semasa tempoh
perakaunan tersebut Peguam Syarie itu atau firmanya
telah mematuhi apa-apa kaedah yang dibuat di bawah
seksyen 65;


-----

_Profesion Guaman Syarie (Wilayah-Wilayah_

_Persekutuan)_


51


_(c)_ menyatakan, jika akauntan itu tidak berpuas hati, perkara

yang berkenaan dengannya dia tidak berpuas hati itu;

_(d)_ mengandungi apa-apa maklumat yang ditetapkan oleh

kaedah-kaedah yang dibuat oleh Majlis Peguam Syarie
di bawah seksyen 65; dan

_(e)_ mengemukakan kepada Ketua Pendaftar dalam tempoh

tidak lebih daripada dua belas bulan atau apa-apa tempoh
sebagaimana yang ditetapkan melalui kaedah-kaedah
yang dibuat di bawah seksyen ini, selepas berakhirnya
tempoh perakaunan yang dinyatakan dalam laporan itu.

(3) Tertakluk kepada mana-mana kaedah-kaedah yang dibuat
di bawah seksyen ini, tempoh perakaunan bagi maksud suatu
laporan akauntan yang disebut dalam subseksyen (1) hendaklah—

_(a)_ bermula pada habisnya tempoh perakaunan terakhir

sebelumnya yang baginya suatu laporan akauntan telah
diserahkan;

_(b)_ meliputi tidak kurang daripada dua belas bulan dalam

satu tahun kalendar;

_(c)_ berakhir tidak lebih daripada dua belas bulan sebelum

tarikh laporan itu dikemukakan kepada Ketua Pendaftar;
dan

_(d)_ selaras dengan perenggan _(a),_ _(b) dan_ _(c) bersamaan_

dengan suatu tempoh atau tempoh berturut-turut yang
baginya akaun Peguam Syarie itu atau firmanya biasanya
disediakan.

(4) Mana-mana Peguam Syarie yang tidak mematuhi seksyen
ini hendaklah tertakluk kepada prosiding tatatertib.

**Kuasa untuk membuat kaedah-kaedah berhubung dengan**
**pemeriksaan laporan akauntan, dsb.**

**68.** (1) Majlis Peguam Syarie hendaklah, dengan kelulusan Menteri,
membuat kaedah-kaedah untuk menguatkuasakan seksyen ini dan
tanpa menyentuh keluasan seksyen 65 dan 67, kaedah-kaedah
itu hendaklah menetapkan jenis dan takat pemeriksaan yang


-----

52 _Rang Undang-Undang_

hendak dibuat oleh akauntan itu ke atas buku dan akaun firma
mana-mana Peguam Syarie dan ke atas apa-apa dokumen lain yang
berkaitan dengan tujuan bagi penyediaan laporan yang hendaklah
dikemukakan oleh Peguam Syarie itu di bawah seksyen ini.

(2) Kaedah-kaedah yang disebut dalam subseksyen (1) boleh
termasuk peruntukan bagi—

_(a)_ membenarkan dalam apa-apa hal keadaan khas yang

ditakrifkan dalam kaedah-kaedah itu suatu tempoh
perakaunan yang berlainan daripada tempoh yang
dinyatakan dalam subseksyen 67(3); dan

_(b)_ mengawal selia apa-apa perkara mengenai tatacara atau

perkara yang bersampingan atau yang menjadi tambahan
kepada seksyen ini.

(3) Mana-mana Peguam Syarie yang tidak mematuhi seksyen
ini atau mana-mana kaedah-kaedah yang dibuat di bawahnya
hendaklah tertakluk kepada prosiding tatatertib.

**Peguam Syarie tidak boleh dengan sengaja dan dengan**
**diketahuinya bertindak sebagai ejen**

**69.** (1) Mana-mana Peguam Syarie tidak boleh dengan sengaja
dan dengan diketahuinya—

_(a)_ bertindak sebagai ejen dalam apa-apa jenis prosiding

undang-undang atau dalam apa-apa perkara yang di bawah
Akta ini hanya boleh dilakukan oleh seorang Peguam
Syarie yang mempunyai Perakuan Amalan Tahunan yang
sah;

_(b)_ membenarkan namanya digunakan dalam mana-mana

prosiding undang-undang atau perkara bagi pihak atau bagi
keuntungan Peguam Syarie yang lain, atau menghantar
apa-apa proses kepada Peguam Syarie yang lain; atau

_(c)_ melakukan apa-apa perbuatan lain yang membolehkan

Peguam Syarie itu hadir, bertindak, menjalankan amalan
atau berupa sebagai menjalankan amalan sebagai Peguam
Syarie dalam apa-apa prosiding atau perkara itu.


-----

_Profesion Guaman Syarie (Wilayah-Wilayah_

_Persekutuan)_


53


(2) Seseorang Peguam Syarie tidak boleh memberi kuasa kepada
mana-mana orang yang tidak diberi kuasa untuk mengendalikan
apa-apa akaun bank atas namanya atau atas nama firmanya dan
yang disenggara olehnya atau oleh firmanya yang berkaitan dengan
amalannya sebagai seorang Peguam Syarie.

(3) Mana-mana Peguam Syarie yang berlanggaran dengan
subseksyen (1) atau (2) hendaklah tertakluk kepada prosiding
tatatertib.

**Peguam Syarie tidak boleh mengguna khidmat seorang bankrap**
**yang belum dilepaskan, dsb.**

**70.** (1) Seseorang Peguam Syarie tidak boleh, berkaitan dengan
amalannya, mengguna khidmat atau menyara mana-mana orang
yang diketahuinya—

_(a)_ merupakan seorang bankrap yang belum dilepaskan;

_(b)_ namanya telah dipotong daripada Daftar selain atas

permintaannya sendiri di mana-mana Negeri dan namanya
masih dipotong;

_(c)_ telah digantung daripada menjalankan amalan sebagai

Peguam Syarie di mana-mana Negeri dan masih digantung;

_(d)_ telah disabitkan atas apa-apa kesalahan di bawah Akta

ini;

_(e)_ telah disabitkan atas suatu kesalahan yang melibatkan

kecurangan atau fraud atau telah didapati bersalah
melakukan kesalahan di bawah Akta Suruhanjaya
Pencegahan Rasuah Malaysia 2009 [Akta 694];

_(f)_ telah disabitkan atas suatu kesalahan di bawah seksyen 15a

Akta Kesalahan Kecil 1955 [Akta 336]; atau

_(g)_ diguna khidmat sebagai pegawai awam.

(2) Mana-mana Peguam Syarie yang bertindak bersalahan dengan
seksyen ini hendaklah tertakluk kepada prosiding tatatertib.


-----

54 _Rang Undang-Undang_

_Harta, dokumen, wang, dsb., anak guam_

**Mengambil alih harta, dsb., oleh Majlis Peguam Syarie**

**71.** (1) Majlis Peguam Syarie boleh, jika mempunyai sebab yang
munasabah untuk mempercayai bahawa seseorang Peguam Syarie,
rakan kongsi atau pekerjanya telah melakukan suatu kesalahan
atas kecurangan berkaitan dengan amalan Peguam Syarie itu
sebagai seorang Peguam Syarie atau berkaitan dengan apa-apa
amanah yang Peguam Syarie itu menjadi pemegang amanah atau
pemegang amanah bersama dengan rakan kongsi atau seorang atau
lebih pekerjanya, mengeluarkan suatu perakuan bagi maksud itu.

(2) Apabila perakuan itu dikeluarkan, apa-apa harta, dokumen
kepunyaan, atau wang yang kena dibayar kepada, anak guam
Peguam Syarie atau apa-apa amanah yang dipegang oleh Peguam
Syarie itu, rakan kongsi atau pekerjanya hendaklah diuruskan oleh
Majlis Peguam Syarie mengikut peruntukan Jadual Ketiga.

**Membuat perkiraan apabila Peguam Syarie digantung daripada**
**menjalankan amalan**

**72.** (1) Jika nama seseorang Peguam Syarie dikeluarkan daripada
Daftar atau jika seseorang Peguam Syarie digantung daripada
menjalankan amalan, Peguam Syarie itu hendaklah, dalam masa dua
puluh satu hari daripada tarikh material, memuaskan hati Majlis
Peguam Syarie bahawa dia telah membuat perkiraan yang sesuai
untuk menyediakan bagi anak guamnya atau bagi Peguam Syarie
lain yang diarahkan oleh anak guamnya atau olehnya sendiri—

_(a)_ semua surat ikatan, wasiat, dokumen yang menjadi atau

menerangkan hakmilik apa-apa harta, kertas, buku akaun,
rekod, baucer dan dokumen lain yang ada dalam milikan
atau kawalan Peguam Syarie atau firmanya, rakan kongsi
atau pekerjanya atau yang berhubungan dengan apa-apa
amanah yang dia menjadi pemegang amanah tunggal
atau pemegang amanah bersama dengan seorang atau
lebih rakan kongsi atau pekerjanya; dan

_(b)_ semua wang yang kena dibayar olehnya atau oleh firmanya

kepada anak guamnya, atau yang dipegang olehnya
atau oleh firmanya bagi pihak anak guamnya atau yang
tertakluk kepada sesuatu amanah di bawah perenggan (a).


-----

_Profesion Guaman Syarie (Wilayah-Wilayah_

_Persekutuan)_


55


(2) Jika Peguam Syarie itu tidak memberikan penjelasan yang
memuaskan hati Majlis Peguam Syarie, peruntukan Jadual Ketiga
hendaklah terpakai bagi Peguam Syarie itu.

(3) Dalam subseksyen (1), “tarikh material” ertinya tarikh yang
terkemudian sekali antara tarikh-tarikh yang berikut:

_(a)_ tarikh apabila perintah Lembaga Tatatertib atau perintah

Mahkamah Tinggi Syariah yang dengannya atau yang
menurutnya nama Peguam Syarie itu dikeluarkan atau
dipotong daripada Daftar, atau Peguam Syarie itu digantung
daripada menjalankan amalan, akan mula berkuat kuasa;

_(b)_ tarikh terakhir yang sesuatu rayuan terhadap perintah

dalam perenggan _(a) boleh dibuat; atau_

_(c)_ tarikh sesuatu rayuan di bawah perenggan (b) ditolak atau

ditarik balik.

(4) Dalam seksyen ini dan Jadual Ketiga, perkataan “amanah”
dan “pemegang amanah” mempunyai erti yang sama sebagaimana
dalam subseksyen 65(4).

**Kuasa Majlis Peguam Syarie untuk mengambil milik dokumen,**
**dsb., daripada Peguam Syarie**

**73.** (1) Jika—

_(a)_ suatu aduan dibuat kepada Majlis Peguam Syarie bahawa

telah ada kelewatan yang tidak sepatutnya dipihak
seseorang Peguam Syarie berkaitan dengan apa-apa perkara
yang Peguam Syarie itu atau firmanya telah diarahkan
bagi pihak seseorang anak guam atau apa-apa perkara
berkenaan dengan pentadbiran sesuatu amanah yang
Peguam Syarie itu menjadi pemegang amanah tunggal
atau pemegang amanah bersama dengan seorang atau
lebih rakan kongsi atau pekerjanya;

_(b)_ Majlis Peguam Syarie melalui notis bertulis menghendaki

Peguam Syarie itu untuk memberikan penjelasan berkenaan
dengan perkara itu;


-----

56 _Rang Undang-Undang_

_(c)_ Peguam Syarie itu telah, dalam tempoh tidak kurang

daripada dua puluh satu hari yang dinyatakan dalam
notis tersebut, tidak memberikan penjelasan berkenaan
dengan perkara itu yang dianggap cukup dan memuaskan
oleh Majlis Peguam Syarie; dan

_(d)_ Peguam Syarie itu telah diberitahu secara bertulis oleh

Majlis Peguam Syarie bahawa dia telah gagal memberi
penjelasan itu,

peruntukan Jadual Ketiga kecuali perenggan 10 hendaklah terpakai
bagi Peguam Syarie itu, tetapi berkenaan dengan dokumen yang
dinyatakan dalam perenggan 1 Jadual Ketiga kepada Akta dan
jumlah wang yang dinyatakan dalam perenggan 12 Jadual Ketiga
kepada Akta, hanya setakat yang dokumen dan wang itu berkaitan
dengan hal perkara aduan itu.

(2) Majlis Peguam Syarie boleh, bagi maksud perenggan 9
dalam Jadual Ketiga, membuat salinan, atau cabutan daripada,
dokumen yang berkaitan dengan perkara yang diadukan itu dan
dengan perkara lain dalam amalan Peguam Syarie itu.

(3) Dalam seksyen ini, perkataan “amanah” dan “pemegang amanah”
mempunyai erti yang sama sebagaimana dalam subseksyen 65(4).

**Kuasa Majlis Peguam Syarie untuk mengambil milik dokumen,**
**dsb., daripada Peguam Syarie apabila dia merupakan seorang**
**bankrap yang belum dilepaskan, dsb.**

**74.** (1) Jika seseorang Peguam Syarie yang menjalankan amalan
atas namanya sendiri atau sebagai Peguam Syarie di bawah suatu
nama firma dan—

_(a)_ merupakan seorang bankrap yang belum dilepaskan atau

perintah kebankrapan masih berkuat kuasa terhadapnya;

_(b)_ telah membuat suatu komposisi dengan pemiutangnya atau

suatu surat ikatan perkiraan bagi faedah pemiutangnya;

_(c)_ suatu perintah supaya dia dibicarakan atau suatu perintah

supaya suatu writ tahan harta telah dibuat terhadapnya;
atau


-----

_Profesion Guaman Syarie (Wilayah-Wilayah_

_Persekutuan)_


57


_(d)_ merupakan orang yang kecelaruan mental sebagaimana

yang ditakrifkan di bawah Akta Kesihatan Mental 2001

[Akta 615],

dan Majlis Peguam Syarie mempunyai sebab yang munasabah
untuk mempercayai bahawa disebabkan perbuatan, kemungkiran
atau ketidakupayaan Peguam Syarie itu atau pekerjanya—

(i) terdapat kelengahan tidak wajar berkaitan dengan apa-apa

perkara yang Peguam Syarie atau firmanya telah diarah
bagi pihak anak guam atas apa-apa perkara berkaitan
dengan pentadbiran suatu amanah yang Peguam Syarie
itu menjadi pemegang amanah tunggal atau pemegang
amanah bersama dengan seorang atau lebih rakan kongsi
atau pekerjanya; atau

(ii) apa-apa jumlah wang yang kena dibayar oleh Peguam

Syarie atau firmanya itu kepada anak guamnya, atau
yang dipegang olehnya atau firmanya bagi pihak anak
guamnya, atau yang tertakluk kepada apa-apa amanah
yang dia merupakan pemegang amanah tunggal atau
pemegang amanah bersama dengan seorang atau lebih
rakan kongsi atau pekerjanya, adalah dalam bahaya
semasa berada dalam kawalan atau milikan Peguam
Syarie itu atau firmanya,

peruntukan Jadual Ketiga kecuali perenggan 10 hendaklah terpakai
bagi Peguam Syarie itu.

(2) Majlis Peguam Syarie boleh, bagi maksud perenggan 9
Jadual Ketiga membuat salinan, atau cabutan daripada, dokumen
yang berkaitan dengan apa-apa perkara yang disebut dalam
subperenggan (1)(i) atau dengan apa-apa jumlah wang yang disebut
dalam subperenggan (1)(ii) atau dengan perkara atau jumlah wang
itu, mengikut mana-mana yang berkenaan, dan dengan perkara
lain dalam amalan Peguam Syarie itu.

(3) Dalam seksyen ini perkataan “amanah” dan “pemegang amanah”
mempunyai erti yang sama sebagaimana dalam subseksyen 65(4).


-----

58 _Rang Undang-Undang_

**Wakil diri bertanggungan bagi perbuatan Peguam Syarie**
**yang meninggal dunia**

**75.** (1) Jika—

_(a)_ Majlis Peguam Syarie mempunyai sebab yang munasabah

untuk mempercayai bahawa wakil diri bagi seorang
Peguam Syarie yang telah meninggal dunia yang sebaik
sebelum kematiannya telah menjalankan amalan sebagai
seorang Peguam Syarie atas namanya sendiri, bersalah
atas kecurangan atau kelengahan tidak wajar dalam
mentadbir hal ehwal amalan Peguam Syarie itu atau
berkaitan dengan apa-apa amanah yang Peguam Syarie
itu menjadi pemegang amanah tunggal atau pemegang
amanah bersama dengan seorang atau lebih rakan kongsi
atau pekerjanya; atau

_(b)_ seorang Peguam Syarie meninggal dunia dan sebaik

sebelum kematiannya peruntukan Jadual Ketiga terpakai
baginya,

peruntukan Jadual Ketiga kecuali perenggan 10 hendaklah terpakai
bagi wakil diri Peguam Syarie itu dan hendaklah terus terpakai
bagi wakil diri Peguam Syarie itu sebagaimana peruntukan
itu terpakai atau telah terpakai, mengikut mana-mana yang
berkenaan, berhubung dengan Peguam Syarie yang disebut dalam
peruntukan itu dan seolah-olah perkataan “wakil diri” telah, dengan
penyesuaian yang perlu, menggantikan perkataan “Peguam Syarie”
di mana-mana jua perkataan tersebut terdapat dalam peruntukan itu.

(2) Dalam seksyen ini, perkataan “amanah” dan “pemegang amanah”
mempunyai erti yang sama sebagaimana dalam subseksyen 65(4).

**Majlis Peguam Syarie hendaklah mengendalikan akaun bank**
**anak guam bagi Peguam Syarie yang meninggal dunia**

**76.** Apabila seseorang Peguam Syarie meninggal dunia yang sebaik
sebelum kematiannya telah menjalankan amalan sebagai seorang
Peguam Syarie atas namanya sendiri, hak untuk mengendalikan,
atau menguruskan dengan cara lain, apa-apa akaun bank atas
nama Peguam Syarie itu atau nama firmanya, merupakan suatu
akaun yang ke dalamnya telah dibayar apa-apa wang anak guam,


-----

_Profesion Guaman Syarie (Wilayah-Wilayah_

_Persekutuan)_


59


hendaklah, walau apa pun apa-apa jua yang terkandung dalam
Akta ini yang berlawanan, terletak hak pada Majlis Peguam
Syarie dengan mengenepikan hak mana-mana wakil diri Peguam
Syarie itu dan boleh dijalankan mulai dari tarikh Peguam Syarie
itu meninggal dunia.

Bahagian IX

PROSIDING TATATERTIB

**Pihak Berkuasa Tatatertib**

**77.** (1) Majlis Peguam Syarie hendaklah mempunyai kuasa
tatatertib ke atas semua Peguam Syarie dan pelatih dalam kamar.

(2) Majlis Peguam Syarie boleh menjalankan bidang kuasa
tatatertib ke atas apa-apa aduan berkenaan dengan salah laku
mana-mana Peguam Syarie dan pelatih dalam kamar.

(3) Majlis Peguam Syarie hendaklah menubuhkan suatu cara,
termasuk menubuhkan Lembaga Tatatertib untuk menguruskan
aduan atau maklumat yang diterima terhadap seseorang Peguam
Syarie dan apa-apa jawatankuasa lain untuk membantu Lembaga
Tatatertib.

(4) Bagi maksud Bahagian ini—

“Lembaga Tatatertib” ertinya Lembaga Tatatertib yang ditubuhkan
oleh Majlis Peguam Syarie di bawah subseksyen (3);

“salah laku” ertinya apa-apa kelakuan, atau ketinggalan untuk
bertindak sebagai, Peguam Syarie atas sifat profesionalnya atau
selainnya yang dikira sebagai perbuatan tidak patut yang serius
dan termasuklah—

_(a)_ sabitan atas kesalahan jenayah yang menjadikan dia tidak

layak menjadi anggota profesionnya;

_(b)_ pelanggaran kewajipan kepada mahkamah syariah termasuk

apa-apa kegagalan untuk mematuhi suatu aku janji yang
diberikan kepada mahkamah syariah itu;


-----

60 _Rang Undang-Undang_

_(c)_ kelakuan kecurangan atau fraud dalam melaksanakan

kewajipannya;

_(d)_ pelanggaran apa-apa kaedah-kaedah amalan dan etika

profesion yang dibuat oleh Majlis Peguam Syarie
di bawah Akta ini atau selainnya;

_(e)_ diisytiharkan bankrap;

_(f)_ menawarkan atau memberikan apa-apa suapan kepada

mana-mana orang yang telah mendapatkan pekerjaan
dalam apa-apa urusan perundangan syariah bagi dirinya
sendiri atau bagi mana-mana Peguam Syarie lain;

_(g)_ secara langsung atau tidak langsung mendapatkan atau

cuba mendapatkan pekerjaan bagi dirinya sendiri atau
mana-mana Peguam Syarie lain melalui atau atas arahan
mana-mana orang yang kepadanya apa-apa saraan bagi
memperoleh pekerjaan itu telah diberikan olehnya atau
dipersetujui atau dijanjikan untuk diberikan sedemikian;

_(h)_ menerima pekerjaan dalam apa-apa urusan perundangan

syariah melalui penarik langganan;

_(i)_ membenarkan mana-mana orang yang tidak diberi kuasa

menjalankan urusan perundangan syariah atas namanya
tanpa kawalan terus dan terdekat olehnya selaku ketua
atau tanpa penyeliaan yang sepatutnya;

_(j)_ menjalankan sendiri, secara langsung atau tidak langsung,

apa-apa profesion, tred, perniagaan atau urusan yang
tidak bersesuaian dengan profesion perundangan syariah
atau diguna khidmat bagi ganjaran atau selainnya dalam
apa-apa profesion, tred, perniagaan atau urusan itu;

_(k)_ pelanggaran mana-mana peruntukan Akta ini atau

mana-mana kaedah-kaedah yang dibuat di bawah Akta
ini atau apa-apa arahan atau keputusan Majlis Peguam
Syarie;

_(l)_ pengeluaran atau pemotongan namanya daripada Daftar,

penggantungan atau teguran atas sifatnya sebagai Peguam
Syarie di mana-mana Negeri lain atau telah melakukan
kesalahan salah laku yang boleh menyebabkan dia
dihukum di mana-mana Negeri lain;


-----

_Profesion Guaman Syarie (Wilayah-Wilayah_

_Persekutuan)_


61


_(m)_ mengenakan, tanpa perjanjian bertulis, berkenaan dengan

perkhidmatan profesional yang diberikan kepada anak
guam, fi atau kos yang terlalu berlebihan dalam semua
hal keadaan;

_(n)_ terlalu mengabaikan kepentingan anak guamnya; dan

_(o)_ bertindak dalam apa-apa perkara yang tidak sepadan

dengan seorang Peguam Syarie atau yang menyebabkan
atau dijangka akan menyebabkan profesion perundangan
syariah dipandang hina.

**Aduan terhadap Peguam Syarie atau pelatih dalam kamar**

**78.** (1) Apa-apa aduan mengenai salah laku mana-mana Peguam
Syarie atau mana-mana pelatih dalam kamar hendaklah secara
bertulis kepada Lembaga Tatatertib.

(2) Mana-mana mahkamah syariah, Hakim Mahkamah Syariah
atau Pendakwa Syarie boleh pada bila-bila masa merujuk apa-apa
aduan terhadap mana-mana Peguam Syarie atau pelatih dalam
kamar kepada Lembaga Tatatertib.

(3) Tiada apa-apa jua dalam seksyen ini boleh dikira menghalang
Majlis Peguam Syarie daripada membuat apa-apa aduan atas
usulnya sendiri kepada Lembaga Tatatertib terhadap mana-mana
Peguam Syarie atau pelatih dalam kamar.

(4) Semua aduan yang dibuat atau dirujuk kepada Lembaga
Tatatertib di bawah seksyen ini hendaklah diuruskan mengikut
kaedah-kaedah yang dibuat di bawah Akta ini.

**Aduan terhadap firma**

**79.** (1) Apa-apa aduan kepada Lembaga Tatatertib terhadap
sesebuah firma hendaklah secara bertulis dan aduan itu hendaklah
disifatkan telah dibuat—

_(a)_ dalam hal seorang tuan punya tunggal, terhadap Peguam

Syarie yang pada masa yang material merupakan tuan
punya tunggal firma itu; atau


-----

62 _Rang Undang-Undang_

_(b)_ dalam hal suatu perkongsian, terhadap semua Peguam Syarie

yang pada masa yang material merupakan pekongsi firma
itu, melainkan jika firma itu memuaskan hati Lembaga
Tatatertib tentang identiti Peguam Syarie dalam firma
yang terhadapnya aduan itu telah berbangkit.

(2) Jika pada mana-mana peringkat prosiding Lembaga Tatatertib
berpuas hati bahawa suatu aduan yang dibuat terhadap suatu firma
hendaklah dibuat terhadap seorang Peguam Syarie yang tertentu,
Lembaga Tatatertib hendaklah dengan serta-merta menggantikan
nama firma itu dengan nama Peguam Syarie yang berkenaan.

(3) Semua aduan terhadap mana-mana firma hendaklah diuruskan
mengikut kaedah-kaedah yang dibuat di bawah Akta ini.

**Had masa bidang kuasa tatatertib**

**80.** (1) Apa-apa aduan berkenaan dengan salah laku mana-mana
Peguam Syarie atau mana-mana pelatih dalam kamar tidak boleh
disiasat oleh Lembaga Tatatertib selepas habis tempoh enam tahun
dari tarikh hak tindakan terakru.

(2) Walau apa pun subseksyen (1), jika—

_(a)_ aduan itu berasaskan kepada fraud Peguam Syarie atau

ejennya atau mana-mana orang yang melaluinya Peguam
Syarie itu atau ejennya membuat tuntutan; atau

_(b)_ hak tindakan untuk membawa aduan tersembunyi akibat

fraud Peguam Syarie atau ejennya atau mana-mana orang
yang melaluinya dia atau ejennya membuat tuntutan,

had masa tidak bermula sehingga pengadu mengetahui fraud itu,
atau dengan usaha yang munasabah mengetahui fraud itu.

**Kuasa untuk memperoleh dokumen**

**81.** (1) Lembaga Tatatertib boleh, pada mana-mana peringkat
selepas suatu aduan diterima, menghendaki pengemukaan apa-apa
dokumen atau penjelasan lanjut daripada pengadu, Peguam Syarie
itu atau mana-mana orang lain sebagaimana yang dikehendaki
oleh Lembaga Tatatertib.


-----

_Profesion Guaman Syarie (Wilayah-Wilayah_

_Persekutuan)_


63


(2) Mana-mana Peguam Syarie atau mana-mana orang lain
yang tanpa alasan yang munasabah enggan atau gagal untuk
mengemukakan kepada Lembaga Tatatertib apa-apa dokumen atau
gagal untuk memberikan apa-apa maklumat yang boleh berhubung
dengan hal perkara aduan itu melakukan suatu kesalahan dan
boleh, apabila disabitkan, didenda tidak melebihi dua ribu ringgit
atau dipenjarakan selama tempoh tidak melebihi sembilan puluh
hari atau kedua-duanya.

**Penalti atau hukuman tatatertib**

**82.** (1) Lembaga Tatatertib boleh, setelah memuktamadkan
mana-mana peringkat prosiding tatatertib, mengenakan satu atau
lebih penalti atau hukuman yang berikut:

_(a)_ mencatatkan teguran atau celaan bersetentang dengan

nama Peguam Syarie itu dalam Daftar;

_(b)_ pengenaan suatu denda yang tidak melebihi lima puluh

ribu ringgit;

_(c)_ penggantungan Peguam Syarie itu daripada menjalankan

amalan bagi tempoh yang tidak melebihi lima tahun;
atau

_(d)_ pemotongan nama Peguam Syarie itu daripada Daftar.

(2) Walau apa pun subseksyen (1), Lembaga Tatatertib juga
boleh membuat perintah restitusi wang pengadu sekiranya terbukti
wang itu telah atau sedang dipegang oleh Peguam Syarie itu dalam
kapasiti profesionalnya dan pengadu berhak untuk memulangkan
wang itu atau sebahagian wang itu.

(3) Lembaga Tatatertib hendaklah, sebelum mengenakan mana-mana
satu atau lebih penalti atau hukuman di bawah subseksyen (1)
atau membuat perintah restitusi di bawah subseksyen (2), memberitahu
Peguam Syarie mengenai niatnya untuk berbuat demikian dan
memberinya peluang untuk didengar yang munasabah.

(4) Jika Lembaga Tatatertib membuat perintah bahawa Peguam
Syarie perlu membuat restitusi kepada pengadu, Lembaga Tatatertib
boleh menyatakan masa yang restitusi itu hendaklah dibuat.


-----

64 _Rang Undang-Undang_

(5) Pemulangan wang atau sebahagian wang yang disebut
dalam subseksyen (3) boleh didapatkan oleh pengadu sebagai
suatu hutang sivil.

**Penggantungan Peguam Syarie**

**83.** (1) Jika seseorang Peguam Syarie—

_(a)_ telah didapati bersalah oleh mana-mana mahkamah atas suatu

kesalahan yang melibatkan kecurangan, penyalahgunaan
atau pelesapan wang atau harta anak guam atau manamana orang lain;

_(b)_ telah dikeluarkan namanya daripada Daftar;

_(c)_ telah dikeluarkan, digantung, dicela atau ditegur atas

sifatnya sebagai seorang Peguam Syarie di mana-mana
Negeri lain;

_(d)_ merupakan subjek kepada apa-apa aduan mengenai apa-apa

perbuatan curang yang dilakukan olehnya atas kapasitinya
sebagai seorang Peguam Syarie;

_(e)_ telah meninggalkan negara atau tidak hadir di pejabatnya

dalam apa-apa hal keadaan yang Majlis Peguam Syarie
boleh menganggap dengan munasabahnya bahawa dia
telah melarikan diri; atau

_(f)_ selainnya tidak berdaya kerana kelemahan tubuh atau

akal atau atas apa-apa sebab lain untuk melaksanakan
dengan berkesan tugasnya sebagai Peguam Syarie,

dan Majlis Peguam Syarie berpendapat bahawa adalah demi
kepentingan awam atau kepentingan anak guamnya atau profesion
yang Peguam Syarie tersebut digantung daripada menjalankan
amalan, Majlis Peguam Syarie boleh memohon kepada Lembaga
Tatatertib bagi suatu perintah menggantung Peguam Syarie itu
daripada menjalankan amalan sehingga notis selanjutnya diberikan.


-----

_Profesion Guaman Syarie (Wilayah-Wilayah_

_Persekutuan)_


65


**Rayuan terhadap perintah atau keputusan Lembaga Tatatertib**

**84.** Mana-mana orang yang terkilan dengan perintah atau keputusan
yang dibuat oleh Lembaga Tatatertib dalam menjalankan bidang
kuasa tatatertibnya boleh merayu kepada Mahkamah Tinggi Syariah
dalam masa tiga puluh hari dari penerimaan pemberitahuan perintah
atau keputusan itu.

**Kuasa untuk membuat kaedah-kaedah berhubung dengan**
**prosiding tatatertib**

**85.** (1) Majlis Peguam Syarie boleh membuat kaedah-kaedah
untuk mengawal selia—

_(a)_ penerimaan aduan atau maklumat yang berhubungan

dengan apa-apa perkara tatatertib yang boleh disiasat
oleh Lembaga Tatatertib;

_(b)_ tatacara bagi penubuhan jawatankuasa lain untuk membantu

Lembaga Tatatertib dalam menjalankan siasatan yang
berhubungan dengan apa-apa perkara tatatertib yang
boleh disiasat oleh Lembaga Tatatertib; dan

_(c)_ tatacara yang berhubungan dengan penjalanan prosiding

tatatertib.

(2) Kaedah-kaedah yang dibuat di bawah seksyen ini boleh
menetapkan apa-apa perbuatan yang berlanggaran dengan
kaedah-kaedah sebagai satu kesalahan dan boleh menetapkan
penalti denda tidak melebihi lima ribu ringgit atau dipenjarakan
selama tempoh tidak melebihi tiga tahun atau kedua-duanya bagi
kesalahan itu.

Bahagian X

KUMPULAN WANG TATATERTIB

**Penubuhan Kumpulan Wang Tatatertib**

**86.** (1) Badan Peguam Syarie hendaklah menubuhkan, menyenggara
dan mentadbir suatu kumpulan wang yang hendaklah dikenali
sebagai Kumpulan Wang Tatatertib


-----

66 _Rang Undang-Undang_

(2) Tiap-tiap Peguam Syarie hendaklah, apabila dia memohon
Perakuan Sokongan, membayar kepada Badan Peguam Syarie suatu
sumbangan kepada Kumpulan Wang Tatatertib yang jumlahnya
boleh ditentukan oleh Majlis Peguam Syarie.

**Pembayaran kos, dsb., daripada Kumpulan Wang Tatatertib**

**87.** Segala kos, caj dan perbelanjaan bagi maksud mana-mana
prosiding tatatertib di bawah Akta ini hendaklah dibayar daripada
Kumpulan Wang Tatatertib itu.

**Pembayaran denda, dsb., ke dalam Kumpulan Wang Tatatertib**

**88.** Apa-apa denda, penalti, atau apa-apa bayaran lain yang
diperintahkan oleh Lembaga Tatatertib supaya dibayar hendaklah
dibayar ke dalam Kumpulan Wang Tatatertib.

Bahagian XI

PELBAGAI

**Tiada tindakan terhadap Badan Peguam Syarie, Majlis Peguam**
**Syarie, Lembaga Tatatertib, dsb., bagi tindakan yang dilakukan**

**89.** Tiada apa-apa tindakan atau prosiding boleh dibawa terhadap,
Badan Peguam Syarie, Majlis Peguam Syarie, Lembaga Tatatertib
atau mana-mana anggotanya bagi apa-apa tindakan atau perkara
yang dilakukan di bawah Akta ini atau mana-mana mahkamah
melainkan jika dibuktikan bahawa tindakan atau perkara yang
dilakukan dengan tidak suci hati atau dengan niat jahat.

**Kerahsiaan**

**90.** Perintah, keputusan, ketetapan dan arahan Lembaga Tatatertib,
Badan Peguam Syarie dan Majlis Peguam Syarie adalah dianggap
rahsia melainkan jika dan setakat yang perlu untuk menzahirkan
bagi maksud menguatkuasakan Akta ini.


-----

_Profesion Guaman Syarie (Wilayah-Wilayah_

_Persekutuan)_


67


**Peguam Syarie yang dikeluarkan daripada Daftarai Peguam**
**Bela dan Peguam Cara**

**91.** Mana-mana Peguam Syarie yang menjalankan amalan peguam
bela dan peguam cara di bawah Akta Profesion Undang-Undang
1976 yang namanya telah dikeluarkan daripada Daftarai Peguam
Bela dan Peguam Cara Mahkamah Tinggi yang disimpan oleh
Pendaftar Mahkamah Tinggi hendaklah dipotong dengan sewajarnya
daripada semua daftar yang disimpan dan disenggara di bawah
Akta ini.

**Kuasa untuk menetapkan fi**

**92.** Menteri boleh membuat kaedah-kaedah yang berhubungan
dengan fi yang kena dibayar di bawah seksyen 23, 24, 29 dan 31.

**Kuasa untuk meminda Jadual**

**93.** Menteri boleh melalui perintah yang disiarkan dalam Warta
meminda Jadual-Jadual kepada Akta ini.

Jadual Pertama

[Subseksyen 6(5)]

PERUNTUKAN TAMBAHAN YANG BERHUBUNGAN DENGAN

LEMBAGA KELAYAKAN PROFESION GUAMAN SYARIE

**Mesyuarat Lembaga**

**1.** (1) Pengerusi boleh pada bila-bila masa mengarahkan Setiausaha untuk
memanggil mesyuarat Lembaga.

(2) Mana-mana tiga orang anggota Lembaga boleh pada bila-bila masa

secara bertulis meminta Setiausaha untuk memanggil mesyuarat Lembaga,
dengan syarat bahawa tiga anggota memberi tahu setiausaha usul mereka untuk
mengadakan mesyuarat.

(3) Pengerusi, atau jika ketiadaannya, Timbalan Pengerusi, hendaklah

mempengerusikan mesyuarat Lembaga.

(4) Jika Pengerusi dan Timbalan Pengerusi tidak hadir, anggota Lembaga

yang hadir hendaklah melantik di kalangan mereka seorang anggota untuk
mempengerusikan mesyuarat dan orang yang dilantik itu hendaklah mempunyai
semua kuasa pengerusi bagi maksud dan bagi tempoh mesyuarat itu.

(5) Lembaga hendaklah berjumpa sekurang-kurangnya empat kali setahun.


-----

68 _Rang Undang-Undang_

**Setiausaha hendaklah memanggil mesyuarat**

**2.** (1) Setiausaha hendaklah memanggil suatu mesyuarat dalam tempoh empat
belas hari dari penerimaan arahan daripada Pengerusi atau permintaan daripada
anggota Lembaga di bawah subperenggan 1(1) atau 1(2), masing-masing.

(2) Notis bertulis itu hendaklah disampaikan sekurang-kurangnya tujuh hari

sebelum mesyuarat, tetapi jika Pengerusi boleh, jika dia menganggap bahawa
terdapat keperluan mendesak untuk memanggil mesyuarat suatu notis yang
lebih singkat, mengarahkan bahawa kehendak notis tujuh hari itu diketepikan.

**Kuorum**

**3.** Lima orang anggota Lembaga hendaklah membentuk kuorum bagi apa-apa
mesyuarat Lembaga.

**Undi pemutus**

**4.** Semua perkara yang dikehendaki untuk ditentukan dalam mesyuarat
Lembaga hendaklah diputuskan oleh undi majoriti anggota yang hadir dan
sekiranya terdapat persamaan undi, Pengerusi atau pemangku Pengerusi
hendaklah mempunyai undi pemutus sebagai tambahan kepada undi biasa.

**Kehadiran bukan anggota**

**5.** (1) Pengerusi boleh mengundang mana-mana orang yang bukan anggota
Lembaga ke mana-mana mesyuarat Lembaga, jika urusan sebelum mesyuarat
menghendaki kehadiran orang itu.

(2) Seseorang yang diundang di bawah subseksyen (1) berhak untuk

menyertai dalam pertimbangtelitian itu, tetapi tidak berhak untuk mengundi.

**Minit mesyuarat Lembaga**

**6.** (1) Setiausaha hendaklah menyebabkan semua minit mesyuarat disenggara
dan disimpan dalam bentuk yang sepatutnya.

(2) Pada tiap-tiap mesyuarat minit mesyuarat terdahulu hendaklah dibaca

dan disahkan, tertakluk kepada apa-apa pindaan yang perlu.

(3) Semua minit hendaklah disahkan dan ditandatangani oleh Pengerusi.

(4) Minit mesyuarat Lembaga hendaklah diterima sebagai keterangan fakta

yang dinyatakan dalam minit tanpa apa-apa bukti selanjutnya jika minit itu
ditandatangani sewajarnya.


-----

_Profesion Guaman Syarie (Wilayah-Wilayah_

_Persekutuan)_


69


**Tatacara**

**7.** Lembaga boleh mengawal selia tatacaranya sendiri.

**Penzahiran kepentingan**

**8.** (1) Tiap-tiap anggota Lembaga yang mempunyai, secara langsung atau tidak
langsung, apa-apa kepentingan dalam perkara yang akan dipertimbangkan oleh
Lembaga hendaklah menzahirkan kepada Lembaga fakta dan jenis kepentingan.

(2) Penzahiran di bawah subseksyen (1) hendaklah direkodkan dalam minit

mesyuarat Lembaga, dan melainkan jika dibenarkan oleh Pengerusi, anggota
yang mempunyai kepentingan dalam apa-apa perkara tidak boleh menyertai
atau hadir dalam apa-apa pertimbangtelitian atau proses keputusan Lembaga
yang berhubungan dengan perkara itu.

**Kesahan perbuatan dan prosiding**

**9.** Tiada tindakan atau prosiding yang diambil di bawah Akta ini boleh disoal
atas alasan bahawa—

_(a)_ terdapat apa-apa kekosongan dalam keanggotaan;

_(b)_ terdapat apa-apa kecacatan dalam penubuhan Lembaga;

_(c)_ terdapat pelanggaran perenggan 8 oleh mana-mana anggota Lembaga;

atau

_(d)_ terdapat apa-apa peninggalan, kecacatan atau ketidakteraturan yang

menjejaskan merit kes.

Jadual Kedua

[Subseksyen 45(2), 48(3) dan 56(8)]

PERUNTUKAN TAMBAHAN YANG BERHUBUNGAN DENGAN

BADAN PEGUAM SYARIE DAN MAJLIS PEGUAM SYARIE

Bahagian I

BADAN PEGUAM SYARIE

**Mesyuarat Agung Tahunan**

**1.** (1) Majlis Peguam Syarie hendaklah mengadakan suatu mesyuarat agung
tahunan Badan Peguam Syarie sebelum hari pertama November setiap tahun.


-----

70 _Rang Undang-Undang_

(2) Suatu notis mengenai mesyuarat agung tahunan Badan Peguam Syarie

hendaklah disampaikan kepada semua anggota, dengan apa-apa cara yang
ditentukan oleh Majlis Peguam Syarie, tidak kurang daripada empat belas hari
sebelum tarikh mesyuarat itu.

(3) Kehendak di bawah subperenggan (2) tidak terpakai jika mesyuarat

agung tahunan ditangguhkan di bawah subperenggan 2(2).

(4) Jika mana-mana anggota berhasrat untuk mencadangkan apa-apa

usul untuk dipertimbangkan dalam mesyuarat agung tahunan yang diadakan
di bawah perenggan ini, anggota itu hendaklah, tidak kurang daripada tujuh
hari sebelum tarikh yang mula-mula ditetapkan untuk mengadakan mesyuarat
itu, menyampaikan notis usul itu kepada Setiausaha Badan Peguam Syarie
secara bertulis.

**Kuorum mesyuarat agung tahunan**

**2.** (1) Kuorum bagi suatu mesyuarat agung tahunan hendaklah empat kali
bilangan anggota Majlis Peguam Syarie dan tiada urusan boleh dijalankan
dalam mana-mana mesyuarat agung tahunan melainkan jika ada cukup kuorum
apabila mesyuarat itu bertindak menjalankan urusannya.

(2) Jika kuorum yang disebut dalam subperenggan (1) tidak hadir dalam

masa satu jam dari masa yang ditetapkan untuk mengadakan mesyuarat itu,
mesyuarat itu hendaklah ditangguhkan ke hari yang berikutnya pada masa dan
di tempat yang sama melainkan jika anggota diberitahu selainnya oleh Majlis
Peguam Syarie dalam notis yang memanggil mesyuarat yang asal, dan jika pada
mesyuarat agung tahunan yang ditangguhkan itu kuorum tidak hadir dalam
masa satu jam dari masa yang ditetapkan untuk mengadakan mesyuarat yang
ditangguhkan itu, anggota yang hadir hendaklah membentuk suatu kuorum.

**Mesyuarat Agung Luar Biasa**

**3.** (1) Majlis Peguam Syarie boleh mengadakan suatu mesyuarat agung Badan
Peguam Syarie selain mesyuarat agung tahunan pada bila-bila masa yang
difikirkannya perlu atau suai manfaat dan mesyuarat itu hendaklah dikenali
sebagai mesyuarat agung luar biasa.

(2) Tidak kurang daripada satu per lima anggota Badan Peguam Syarie

boleh pada bila-bila masa meminta diadakan suatu mesyuarat agung luar biasa
dengan notis bertulis ditandatangani oleh mereka dan disampaikan kepada
Presiden, Naib Presiden atau Setiausaha Badan Peguam Syarie.

(3) Notis bertulis itu hendaklah menyatakan perkara yang akan dibincangkan

dalam mesyuarat agung luar biasa yang dicadangkan itu.

(4) Majlis Peguam Syarie hendaklah, apabila menerima notis bertulis

di bawah subperenggan (2), mengadakan suatu mesyuarat agung luar biasa
dalam masa tiga puluh hari.


-----

_Profesion Guaman Syarie (Wilayah-Wilayah_

_Persekutuan)_


71


(5) Jika Majlis Peguam Syarie tidak mengadakan mesyuarat agung luar

biasa sebagaimana yang dikehendaki di bawah subperenggan (4), anggota yang
meminta diadakan mesyuarat agung luar biasa itu boleh mengadakan mesyuarat
agung luar biasa itu dalam masa enam puluh hari selepas penerimaan notis
bertulis di bawah subperenggan (2).

(6) Jika mana-mana anggota Badan Peguam Syarie berhasrat untuk

mencadangkan apa-apa usul untuk dipertimbangkan dalam mesyuarat agung
luar biasa yang akan diadakan di bawah perenggan ini, anggota itu hendaklah
menyampaikan kepada Setiausaha Badan Peguam notis usul secara bertulis
Syarie dalam tempoh tidak kurang daripada tujuh hari sebelum tarikh mesyuarat
itu.

**Kuorum mesyuarat agung luar biasa**

**4.** (1) Kuorum bagi suatu mesyuarat agung luar biasa yang diadakan di bawah
perenggan 3 hendaklah satu per tiga anggota Badan Peguam Syarie, dan
tiada urusan boleh dijalankan dalam mana-mana mesyuarat agung luar biasa
melainkan jika cukup kuorum apabila mesyuarat itu meneruskan urusannya.

(2) Suatu mesyuarat agung luar biasa yang diadakan di bawah perenggan

ini hendaklah dibubarkan jika tidak ada cukup kuorum dalam masa satu jam
dari masa yang ditetapkan untuk mengadakan mesyuarat itu.

**Pengundian**

**5.** Pada tiap-tiap mesyuarat agung tahunan dan mesyuarat agung luar biasa
Badan Peguam Syarie, tiap-tiap anggota yang hadir hendaklah mempunyai
satu undi dan jika terdapat undi yang sama banyak, pengerusi atau pemangku
pengerusi mesyuarat itu hendaklah mempunyai suatu undi pemutus sebagai
tambahan kepada undi biasa.

Bahagian II

MAJLIS PEGUAM SYARIE

**Mesyuarat Majlis Peguam Syarie**

**6.** Mesyuarat Majlis Peguam Syarie hendaklah diadakan sekurang-kurangnya
tiga kali setiap tahun pada bila-bila masa dan tempat yang ditetapkan oleh
Pengerusi atau Majlis Peguam Syarie.

**Kuorum**

**7.** Lima anggota yang hadir sendiri dalam mana-mana mesyuarat Majlis
Peguam Syarie membentuk suatu kuorum bagi menjalankan apa-apa urusan.


-----

72 _Rang Undang-Undang_

**Mengundi**

**8.** (1) Suatu keputusan majoriti anggota Majlis Peguam Syarie yang hadir
dan mengundi dalam mana-mana mesyuarat Majlis Peguam Syarie hendaklah
disifatkan sebagai keputusan Majlis Peguam Syarie.

(2) Pengerusi hendaklah mempunyai undi pemutus dalam mana-mana

mesyuarat Majlis Peguam Syarie sebagai tambahan kepada undi biasanya.

**Tatacara**

**9.** Majlis Peguam Syarie boleh mengawal selia tatacaranya sendiri.

**Perbelanjaan anggota**

**10.** Tiada fi boleh dibayar kepada mana-mana anggota Majlis Peguam Syarie

tetapi seseorang anggota boleh dibayar ganti daripada kumpulan wang Badan
Peguam Syarie bagi perbelanjaan perjalanan yang ditanggung olehnya berhubung
dengan hal ehwal Badan Peguam Syarie.

Jadual Ketiga

[Subseksyen 64(1), 71(2), seksyen 72, 73, 74 dan 75]

KAWALAN HARTA, DOKUMEN, WANG, DSB., ANAK GUAM

DALAM HAL TERTENTU

**1.** Majlis Peguam Syarie boleh menghendaki pengemukaan atau penyerahan
segala surat ikatan, wasiat, dokumen yang menjadi atau menerangkan hak milik
apa-apa harta, kertas, buku akaun, rekod, baucer dan dokumen lain yang ada
dalam milikan atau kawalan Peguam Syarie itu atau firmanya, rakan kongsi
atau pekerjanya atau yang berhubungan dengan apa-apa amanah yang dia
menjadi pemegang amanah tunggal atau pemegang amanah bersama dengan
seorang atau lebih rakan kongsi atau pekerjanya.

**2.** Pengemukaan atau penyerahan dokumen yang disebut dalam perenggan 1
hendaklah dibuat kepada mana-mana orang yang dilantik oleh Majlis Peguam
Syarie pada masa dan di tempat yang ditentukan oleh Majlis Peguam Syarie
dan orang yang dilantik boleh mengambil milikan dokumen itu bagi pihak
Majlis Peguam Syarie.

**3.** Mana-mana Peguam Syarie, rakan kongsi atau pekerjanya yang tidak
mematuhi mana-mana kehendak di bawah perenggan 1 dan 2, melakukan
suatu kesalahan dan boleh, apabila disabitkan, didenda tidak melebihi lima
ratus ringgit.

**4.** Majlis Peguam Syarie boleh memohon kepada Mahkamah Tinggi Syariah
atau hakim dalam kamar untuk membenarkan mana-mana orang yang dilantik
oleh Majlis Peguam Syarie untuk memasuki mana-mana premis dengan
menggunakan apa-apa kekerasan yang semunasabahnya perlu bagi maksud itu
untuk mencari, dan mengambil milik, dokumen yang tersebut dalam perenggan 1.


-----

_Profesion Guaman Syarie (Wilayah-Wilayah_

_Persekutuan)_


73


**5.** Majlis Peguam Syarie hendaklah, setelah mengambil milik dokumen itu,
menyampaikan kepada Peguam Syarie, rakan kongsi atau pekerjanya atau
mana-mana orang yang daripadanya dokumen itu diterima, atau yang daripada
premisnya dokumen itu telah diambil menurut perintah yang dibuat di bawah
perenggan 4, suatu notis memberikan butir-butir dan tarikh mengambil milikan
dokumen itu.

**6.** Apa-apa kehendak atau notis di bawah Jadual ini hendaklah dibuat secara
bertulis dengan ditandatangani oleh orang yang dilantik oleh Majlis Peguam
Syarie bagi maksud itu dan boleh disampaikan kepada mana-mana orang sama
ada kepadanya sendiri atau dengan menghantarnya melalui surat berdaftar yang
dialamatkan ke tempat perniagaan atau kediamannya yang terakhir diketahui.

**7.** Peguam Syarie atau orang lain yang kepadanya notis itu telah disampaikan
boleh, dalam masa empat belas hari selepas penyampaian notis di bawah
perenggan 5, memohon kepada hakim dalam kamar untuk mendapatkan suatu
perintah mengarahkan Majlis Peguam Syarie untuk mengembalikan dokumen
itu kepada orang yang daripadanya dokumen itu telah diterima, atau yang
daripada premisnya dokumen itu telah diambil, mengikut mana-mana yang
berkenaan, oleh Majlis Peguam Syarie atau kepada mana-mana orang lain
sebagaimana yang dikehendaki oleh pemohon itu, dan apabila mendengar
mana-mana permohonan itu hakim dalam kamar itu boleh membuat apa-apa
perintah yang difikirkannya patut dan munasabah berkenaan dengan pekara
itu.

**8.** Jika tiada permohonan dibuat di bawah perenggan 7 atau jika hakim dalam
kamar yang kepadanya permohonan itu dibuat mengarahkan supaya dokumen
itu terus berada dalam jagaan atau kawalan Majlis Peguam Syarie, hakim dalam
kamar boleh membuat siasatan untuk menentukan kepada siapakah dokumen
itu dipunyai dan boleh menguruskan dokumen itu mengikut arahan orang itu.

**9.** Majlis Peguam Syarie boleh, sebelum menguruskan dokumen itu, membuat
salinan, atau cabutan daripada, mana-mana dokumen itu.

**10.** Mahkamah Tinggi Syariah atau hakim dalam kamar boleh, atas permohonan

Majlis Peguam Syarie, memerintahkan supaya tiada pembayaran boleh dibuat,
tanpa kebenaran Mahkamah Tinggi Syariah atau hakim dalam kamar, oleh
mana-mana jurubank atas nama Peguam Syarie atau firmanya.

**11.** Dalam apa-apa hal jika Majlis Peguam Syarie telah mengambil milikan

dokumen di bawah perenggan 2, dan belum dikehendaki untuk mengembalikan
dokumen itu di bawah perenggan 7, perenggan yang berikut hendaklah terpakai.

**12.** Majlis Peguam Syarie boleh, atas ketetapan, mengambil alih semua jumlah

wang yang kena dibayar oleh Peguam Syarie atau oleh firmanya, atau yang
dipegang olehnya atau firmanya bagi pihak anak guamnya, atau anak guam
firmanya atau yang tertakluk kepada apa-apa amanah yang Peguam Syarie itu
merupakan pemegang amanah tunggal atau pemegang amanah bersama dengan


-----

74 _Rang Undang-Undang_

seorang atau lebih rakan kongsi atau pekerjanya dan bagi maksud itu Majlis
Peguam Syarie hendaklah menyampaikan kepada Peguam Syarie atau firmanya,
dan kepada mana-mana jurubank dan kepada mana-mana orang lain yang ada
memiliki atau mengawal apa-apa jumlah wang itu suatu notis, berserta dengan
suatu salinan ketetapan yang diperakui sah, melarang pembayaran daripada
jumlah wang itu selain menurut perenggan 14 atau 15.

**13.** Peguam Syarie itu atau firmanya, atau jurubank atau orang lain yang

kepadanya notis itu telah disampaikan boleh, dalam masa empat belas hari
dari penyampaian notis di bawah perenggan 12, memohon kepada hakim
dalam kamar bagi suatu perintah yang mengarahkan Majlis Peguam Syarie
untuk menarik balik notis itu dan apabila mendengar permohonan itu hakim
dalam kamar itu boleh membuat apa-apa perintah yang difikirkannya patut
dan munasabah berkenaan dengan perkara itu.

**14.** Majlis Peguam Syarie itu atau mana-mana orang yang dilantik oleh Majlis

Peguam Syarie boleh, tertakluk kepada penyampaian apa-apa notis di bawah
perenggan 12, dan kepada apa-apa permohonan yang boleh dibuat di bawah
perenggan 13, mengeluarkan wang atau apa-apa bahagian daripada wang,
dalam mana-mana akaun bank atas nama Peguam Syarie itu atau firmanya
yang kena dipegang bagi pihak anak guamnya, dan mendepositkan wang itu
ke dalam suatu akaun khas atas nama Majlis Peguam Syarie atau orang yang
dilantik oleh Majlis Peguam Syarie itu dan selainnya menguruskan, akaun
khas yang mungkin telah dikendalikan oleh Peguam Syarie itu atau firmanya
atau selainnya menguruskan, akaun bank itu.

**15.** Mana-mana jurubank yang dengannya apa-apa akaun khas itu disimpan

tidak berkewajipan untuk menentukan bahawa akaun itu sedang dikendalikan
atau selainnya sedang diuruskan.

**16.** (1) Majlis Peguam boleh, tertakluk kepada perenggan 13 dan 15,
menyampaikan suatu notis kepada Peguam Syarie atau firmanya, jurubank
atau orang lain yang kepadanya suatu notis telah disampaikan di bawah
perenggan 11, mengarahkan supaya, sebaik selepas tamat lapan hari dari
penyampaian notis yang disebut dalam perenggan 5, apa-apa wang yang
disebut dalam notis itu dipindah milik mengikut arahan Majlis Peguam Syarie.

(2) Walau apa pun subperenggan (1)—

_(a)_ tiada apa-apa arahan boleh diberikan oleh Majlis Peguam Syarie

kecuali dengan kelulusan orang yang mempunyai wang itu, dalam
hal suatu amanah pemegang amanah, dan, jika Peguam Syarie itu
pemegang amanah tunggal atau pemegang amanah bersama dengan
seorang atau lebih rakan kongsi atau pekerjanya, orang yang berhak
secara benefisial ke atas wang itu; dan

_(b)_ orang yang kepadanya notis yang disebut dalam perenggan 3 telah

disampaikan tidak berkewajipan untuk menentukan sama ada kelulusan
itu telah diperoleh.


-----

_Profesion Guaman Syarie (Wilayah-Wilayah_

_Persekutuan)_


75


(3) Dalam apa-apa hal jika Majlis Peguam Syarie tidak dapat menentukan

orang yang mempunyai wang itu atau jika Majlis Peguam Syarie selainnya
fikir suai manfaat untuk berbuat sedemikian, Majlis Peguam Syarie boleh
memohon kepada Mahkamah Tinggi Syariah atau hakim dalam kamar untuk
mendapatkan arahan tentang pemindahmilikan wang itu.

**17.** Jika mana-mana orang tidak mematuhi kehendak mana-mana notis yang

diberikan di bawah perenggan 12 atau 13—

_(a)_ dia melakukan suatu kesalahan dan boleh, apabila disabitkan, didenda

tidak melebihi lima ratus ringgit; dan

_(b)_ Mahkamah Tinggi Syariah atau hakim dalam kamar boleh, atas

permohonan Majlis Peguam Syarie, memerintahkan orang itu untuk
mematuhi kehendak notis itu dalam masa yang dinyatakan dalam
perintah itu.

**18.** Tertakluk kepada apa-apa perintah bagi pembayaran kos yang mungkin

dibuat atas suatu permohonan di bawah Jadual ini, apa-apa kos yang ditanggung
oleh Majlis Peguam Syarie bagi maksud Jadual ini hendaklah dibayar oleh
Peguam Syarie itu dan boleh didapatkan daripadanya sebagai hutang yang
kena dibayar kepada Majlis Peguam Syarie.

HURAIAN

Akta Profesion Guaman Syarie (Wilayah-Wilayah Persekutuan) 2019 yang
dicadangkan (“Akta dicadangkan”) bertujuan untuk menubuhkan Lembaga
Kelayakan Profesion Guaman Syarie, Badan Peguam Syarie dan Majlis Peguam
Syarie. Fungsi Lembaga Kelayakan Profesion Guaman Syarie, Badan Peguam
Syarie dan Majlis Peguam Syarie terutamanya untuk mentadbir dan mengawal
selia amalan Profesion Guaman Syarie. Sekarang ini, penerimaan masuk
seseorang sebagai Peguam Syarie dan kelakuan Peguam Syarie ditadbir oleh
Kaedah-Kaedah Peguam Syarie 1993 [P.U. (A) 408/1993] yang dibuat di bawah
subseksyen 59(2) Akta Pentadbiran Undang-Undang Islam (Wilayah-Wilayah
Persekutuan) 1993 [Akta 505]. Dengan kelulusan Akta yang dicadangkan,
Kaedah-Kaedah Peguam Syarie 1993 dibatalkan dan subseksyen 59(2) Akta
505 akan dipotong.

Bahagian I

2. Bahagian I Akta yang dicadangkan mengandungi perkara permulaan.

_Fasal 1_ mengandungi tajuk ringkas dan bertujuan untuk memberi Menteri

kuasa untuk menetapkan tarikh permulaan kuat kuasa Akta yang dicadangkan
dan untuk menetapkan tarikh yang berlainan bagi permulaan kuat kuasa
peruntukan yang berlainan Akta yang dicadangkan.


-----

76 _Rang Undang-Undang_

_Fasal 2 mengandungi takrif beberapa ungkapan yang digunakan dalam Akta_

yang dicadangkan.

Bahagian II

3. Bahagian II Akta yang dicadangkan mengadakan peruntukan bagi penubuhan
Lembaga Kelayakan Profesion Guaman Syarie (“Lembaga”).

_Fasal 3 bertujuan untuk mengadakan peruntukan bagi penubuhan Lembaga._

_Fasal 4_ menyatakan fungsi Lembaga yang termasuklah untuk menentukan

kelayakan seseorang yang berhasrat untuk memohon bagi penerima masuk
sebagai seorang Peguam Syarie dan untuk mengadakan peruntukan bagi kursus
pengajaran, latihan, pendidikan dan peperiksaan oleh Lembaga bagi orang itu,
dsb.

_Fasal 5_ menyatakan kuasa Lembaga yang termasuklah untuk melantik

mana-mana pensyarah dan pemeriksa bagi maksud menyediakan kursus
pengajaran, untuk mengenakan fi, untuk melantik apa-apa Jawatankuasa untuk
membantu Lembaga.

_Fasal 6_ mengandungi peruntukan keanggotaan Lembaga.

_Fasal 7 bertujuan untuk memperuntukkan bahawa Ketua Pendaftar Mahkamah_

Rayuan Syariah hendaklah menjadi Setiausaha Lembaga.

_Fasal 8 bertujuan untuk mengadakan peruntukan bagi pembayaran elaun_

anggota Lembaga, Jawatankuasa dan orang lain yang diundang untuk menghadiri
apa-apa mesyuarat Lembaga.

_Fasal 9_ bertujuan untuk memberi Lembaga kuasa untuk membuat

kaedah-kaedah berhubung dengan penerimaan masuk Peguam Syarie, dsb.

_Fasal 10_ bertujuan untuk memberi Lembaga kuasa untuk mengecualikan

mana-mana orang atau kumpulan orang daripada menjalani kursus pengajaran,
latihan, dsb.

Bahagian III

4. Bahagian III Akta yang dicadangkan mengadakan peruntukan bagi penerimaan
masuk seseorang sebagai Peguam Syarie.

_Fasal 11_ mengadakan peruntukan bagi takrif “orang berkelayakan”.

_Fasal 12 menyatakan syarat bagi penerimaan masuk sebagai Peguam Syarie_

_Fasal 13 bertujuan untuk memperuntukkan bahawa seseorang orang_

berkelayakan hendaklah menjalani tempoh pelatihan selama enam bulan sebelum
layak bagi penerimaan masuk sebagai Peguam Syarie.


-----

_Profesion Guaman Syarie (Wilayah-Wilayah_

_Persekutuan)_


77


_Fasal 14 bertujuan untuk mengadakan peruntukan bagi pengecualian daripada_

pelatihan.

_Fasal 15 menyatakan tatacara permohonan bagi penerimaan masuk sebagai_

seorang Peguam Syarie.

_Fasal 16 bertujuan untuk mengenakan kewajipan kepada pemohon untuk_

memfailkan sesalinan permohonan bagi penerimaan masuknya disertai dengan
notis yang menyatakan butir-butir permohonannya di Pejabat Ketua Pendaftar
dan Ketua Pendaftar kemudiannya hendaklah menyebabkan ditampalkan notis
itu di Mahkamah Tinggi Syariah Wilayah Persekutuan Kuala Lumpur, Labuan
dan Putrajaya.

_Fasal 17_ bertujuan untuk mengenakan kewajipan ke atas pemohon untuk

menyampaikan sesalinan permohonan dan dokumen yang berkaitan dengannya
kepada Lembaga, Ketua Pendakwa Syarie dan Majlis Peguam Syarie.

_Fasal 18 bertujuan untuk_ menghendaki Majlis Peguam Syarie untuk membuat

suatu siasatan penuh mengenai perilaku pemohon dan mengemukakan laporan
itu kepada Ketua Pendaftar setelah menerima permohonan dan dokumen yang
berkaitan dengannya daripada pemohon.

_Fasal 19_ dan _20_ bertujuan untuk membenarkan Ketua Pendakwa Syarie,

Majlis Peguam Syarie dan mana-mana orang lain untuk membantah permohonan
penerimaan masuk.

_Fasal 21_ bertujuan untuk mengadakan peruntukan bagi penerimaan masuk

seseorang Peguam Syarie.

_Fasal 22_ bertujuan untuk membenarkan mana-mana orang yang terkilan

dengan keputusan Mahkamah Tinggi Syariah di bawah fasal 21 untuk merayu
kepada Mahkamah Rayuan Syariah.

_Fasal 23 bertujuan untuk memperuntukkan bahawa Ketua Pendaftar hendaklah_

mengeluarkan Perakuan Peguam Syarie kepada pemohon setelah penerimaan
masuknya sebagai Peguam Syarie dan setelah pembayaran fi yang ditetapkan.

_Fasal 24 menghendaki Ketua Pendaftar untuk menyimpan dan menyenggara_

Daftar Peguam Syarie.

_Fasal 25_ bertujuan untuk membenarkan pengeluaran nama mana-mana

Peguam Syarie daripada Daftar jika permohonanannya bagi penerimaan masuk
mengandungi pernyataan palsu atau mengelirukan.

_Fasal 26_ bertujuan untuk memperuntukkan bahawa Peguam Syarie boleh

memohon kepada Mahkamah Tinggi Syariah supaya namanya dikeluarkan
daripada Daftar.

_Fasal 27_ bertujuan untuk mengadakan peruntukan bagi kuasa Mahkamah

Tinggi Syariah untuk memerintahkan Ketua Pendaftar untuk memasukkan
semula nama seseorang Peguam Syarie yang telah dikeluarkan atau dipotong
daripada Daftar, ke dalam Daftar.


-----

78 _Rang Undang-Undang_

Bahagian IV

5. Bahagian IV Akta yang dicadangkan mengadakan peruntukan bagi
pengeluaran Perakuan Amalan Tahunan.

_Fasal 28 menyatakan tatacara bagi permohonan sesuatu Pengesahan Sokongan_

bagi maksud pengeluaran Perakuan Amalan Tahunan.

_Fasal 29 menyatakan tatacara bagi permohonan Perakuan Amalan Tahunan_

oleh mana-mana Peguam Syarie dan pengeluaran Perakuan Amalan Tahunan
oleh Ketua Pendaftar.

_Fasal 30_ bertujuan untuk mengadakan peruntukan bagi hal keadaan yang

Peguam Syarie hilang kelayakan untuk memohon Perakuan Amalan Tahunan.

_Fasal 31 menghendaki Ketua Pendaftar untuk menyimpan dan menyenggara_

Daftar Pengamal.

_Fasal 32 bertujuan untuk memperuntukkan bahawa Peguam Syarie hendaklah_

mengemukakan Perakuan Amalan Tahunan jika dia diminta untuk berbuat
sedemikian oleh mana-mana mahkamah syariah.

Bahagian V

6. Bahagian V Akta yang dicadangkan mengadakan peruntukan bagi hak dan
keistimewaan seseorang Peguam Syarie.

_Fasal 33 memperkatakan tentang hak dan keistimewaan seseorang Peguam_

Syarie dan semua Peguam Syarie hendaklah mempunyai hak dan keistimewaan
yang sama rata tanpa perbezaan.

_Fasal 34_ melarang mana-mana orang daripada beramal sebagai seorang

Peguam Syarie tanpa berdaftar sebagai seorang Peguam Syarie dan tanpa
memiliki Perakuan Amalan Tahunan yang sah.

_Fasal 35_ melarang mana-mana orang yang tidak diberi kuasa daripada

bertindak sebagai Peguam Syarie.

_Fasal 36_ membenarkan orang tertentu untuk bertindak sebagai Peguam

Syarie.

_Fasal 37_ menghendaki seseorang Peguam Syarie untuk mengendors nama

dan alamatnya atau nama dan alamat firmanya pada surat cara yang disediakan
olehnya.

_Fasal 38_ bertujuan untuk memperuntukkan bahawa apa-apa kos berkenaan

dengn apa-apa yang dibuat oleh orang yang tidak diberi kuasa sebagai seorang
Peguam Syarie tidak boleh didapatkan semula oleh mana-mana orang dalam
apa-apa tindakan, guaman atau perkara.


-----

_Profesion Guaman Syarie (Wilayah-Wilayah_

_Persekutuan)_

Bahagian VI


79


7. Bahagian VI Akta yang dicadangkan bertujuan untuk mengadakan peruntukan
bagi pendaftaran nama firma.

_Fasal 39 menyatakan tatacara mengenai permohonan bagi pendaftaran nama_

firma.

_Fasal 40 mengkehendaki Majlis Peguam Syarie untuk menyimpan dan_

menyenggara daftar nama firma.

_Fasal 41 mengadakan peruntukan bagi pemasukan semula nama firma dalam_

daftar nama firma.

Bahagian VII

8. Bahagian VII Akta yang dicadangkan mengadakan peruntukan bagi
penubuhan Badan Peguam Syarie dan Majlis Peguam Syarie Wilayah-Wilayah
Persekutuan.

_Fasal 42_ bertujuan untuk mengadakan peruntukan bagi penubuhan Badan

Peguam Syarie.

_Fasal 43_ menyatakan matlamat Badan Peguam Syarie yang termasuklah

untuk menggalakkan dan menjaga kepentingan profesion guaman syarie, untuk
mempertahankan keadilan, untuk menjaga dan memajukan standard kelakuan
dan pengajaran profesion guaman syarie di Wilayah-Wilayah Persekutuan,
untuk mengekalkan integriti dan status Peguam Syarie, dsb.

_Fasal 44_ bertujuan untuk memberi Badan Peguam Syarie kuasa untuk

membuat kaedah-kaedah berhubung dengan tatacara mesyuarat Badan Peguam
Syarie di bawah Akta yang dicadangkan.

_Fasal 45_ mengandungi peruntukan mengenai keanggotaan Badan Peguam

Syarie.

_Fasal 46_ memperkatakan kelayakan sebagai anggota Badan Peguam

Syarie untuk menghadiri dan mengundi dalam mana-mana mesyuarat agung,
untuk dipilih sebagai anggota Majlis Peguam Syarie, untuk mengundi dalam
pemilihan anggota Majlis Peguam Syarie dan untuk berkhidmat dalam
mana-mana Jawatankuasa Majlis Peguam Syarie.

_Fasal 47_ bertujuan untuk mengadakan peruntukan bagi yuran tahunan dan

levi anggota Badan Peguam Syarie.

_Fasal 48_ bertujuan untuk mengadakan peruntukan bagi penubuhan Majlis

Peguam Syarie dan keanggotaan Majlis Peguam Syarie.


-----

80 _Rang Undang-Undang_

_Fasal 49_ bertujuan untuk mengadakan peruntukan bagi pemilihan anggota

Majlis Peguam Syarie yang pertama. Ketua Pendaftar bertanggungjawab untuk
menjalankan pemilihan Majlis Peguam Syarie yang pertama.

_Fasal 50_ bertujuan untuk mengadakan peruntukan bagi pemilihan anggota

Majlis Peguam Syarie yang berikutnya. Di bawah fasal yang dicadangkan ini,
Majlis Peguam Syarie bertanggungjawab untuk menjalankan pemilihan.

_Fasal 51 bertujuan untuk mengadakan peruntukan bahawa tiap-tiap anggota_

Badan Peguam Syarie layak untuk dinamakan atau dilantik sebagai anggota
Majlis Peguam Syarie.

_Fasal 52 menyatakan tatacara penamaan pemilihan anggota Majlis Peguam_

Syarie.

_Fasal 53 bertujuan untuk mengadakan peruntukan bagi hal keadaan apabila_

penamaan tidak mencukupi. _Subfasal (1) yang dicadangkan memperuntukkan_
bahawa jika bilangan calon yang dinamakan untuk pemilihan bagi Majlis
Peguam Syarie adalah bilangan anggota yang dikehendaki untuk dipilih, calon
tersebut hendaklah disifatkan sebagai telah dipilih. Walau bagaimanapun, jika
kurang, calon yang dinamakan itu hendaklah disifatkan telah dipilih sebagai
anggota Majlis Peguam Syarie yang berikutnya dan anggota yang disifatkan
dipilih itu bersama-sama dengan anggota Majlis Peguam Syarie lain yang
sedia ada itu hendaklah melantik beberapa ahli Badan Peguam Syarie yang
perlu untuk membentuk Majlis Peguam Syarie.

Subfasal (2) yang dicadangkan memperuntukkan bahawa jika tiada penamaan

dibuat bagi pemilihan anggota Majlis Peguam Syarie yang berikutnya, anggota
Majlis Peguam Syarie lain yang sedia ada hendaklah melantik tiga belas anggota
Majlis Peguam Syarie untuk memenuhi kehendak perenggan 48(2)(b).

_Fasal 54 dan 55 memperkatakan tentang tempoh memegang jawatan anggota_

Majlis Peguam Syarie dan kekosongan luar jangka anggota Majlis Peguam
Syarie.

_Fasal 56_ mengadakan peruntukan bagi pemegang jawatan Presiden, Naib

Presiden, Setiausaha dan Bendahari Badan Peguam Syarie.

_Fasal 57 mengadakan peruntukan bagi hal keadaan apabila seseorang anggota_

Majlis Peguam Syarie hendaklah mengosongkan jawatannya.

_Fasal 58_ memperkatakan kehilangan kelayakan seseorang anggota Majlis

Peguam Syarie atau mana-mana Jawatankuasanya.

_Fasal 59 menyatakan kuasa Majlis Peguam Syarie._

_Fasal 60_ membolehkan Majlis Peguam Syarie untuk menubuhkan apa-apa

jawatankuasa.

_Fasal 61_ meletakkan kewajipan ke atas Majlis Peguam Syarie untuk

menyediakan dan membentangkan penyata, laporan, akaun dan maklumat
kepada anggota Badan Peguam Syarie.


-----

_Profesion Guaman Syarie (Wilayah-Wilayah_

_Persekutuan)_


81


_Fasal 62 memperuntukkan hak bagi Majlis Peguam Syarie untuk memeriksa_

fail prosiding kebankrapan yang berhubungan dengan mana-mana Peguam
Syarie yang terhadapnya prosiding kebankrapan telah diambil.

_Fasal 63 menghendaki nama anggota dan Setiausaha Majlis Peguam Syarie_

disiarkan dalam _Warta._

Bahagian VIII

9. Bahagian VIII Akta yang dicadangkan memperkatakan tentang amalan,
etika, kelakuan dan tatatertib profesional Peguam Syarie.

_Fasal 64, 65 dan 66 bertujuan untuk_ memberi Majlis Peguam Syarie kuasa,

dengan kelulusan Menteri, untuk membuat kaedah-kaedah mengawal selia
amalan, tanggung rugi profesional, dsb.

_Fasal 67 menghendaki Peguam Syarie untuk mengemukakan laporan akauntan_

kepada Majlis Peguam Syarie.

_Fasal 68 bertujuan untuk memberi Majlis Peguam Syarie kuasa untuk_

membuat kaedah-kaedah berhubung dengan pemeriksaan laporan akauntan.

_Fasal 69_ melarang Peguam Syarie daripada bertindak sebagai ejen,

membenarkan namanya digunakan, dsb., dalam mana-mana prosiding
undang-undang.

_Fasal 70 melarang Peguam Syarie daripada mengguna khidmat atau membayar_

saraan mana-mana orang yang dalam pengetahuannya—

_(a)_ merupakan seorang bankrap yang belum dilepaskan;

_(b)_ namanya telah dipotong daripada Daftar selain atas permintaannya

sendiri di mana-mana Negeri dan namanya masih dipotong;

_(c)_ telah digantung daripada menjalankan amalan sebagai seorang Peguam

Syarie di mana-mana Negeri dan masih digantung;

_(d)_ telah disabitkan atas suatu kesalahan melibatkan kecurangan atau

fraud atau telah didapati bersalah melakukan kesalahan di bawah
Akta Pencegahan Rasuah Malaysia 2009 [Akta 694];

_(e)_ telah disabitkan atas suatu kesalahan di bawah seksyen 15a Akta

Kesalahan Kecil 1955 [Akta 336] atau di bawah Akta ini; atau

_(f)_ diguna khidmat sebagai pegawai awam.


-----

82 _Rang Undang-Undang_

_Fasal 71 memperuntukkan bahawa_ Majlis Peguam Syarie boleh, jika

mempunyai sebab yang munasabah untuk mempercayai bahawa seseorang
Peguam Syarie atau pekerjanya telah melakukan suatu kesalahan kecurangan
berkaitan dengan amalan Peguam Syarie itu sebagai seorang Peguam Syarie atau
berkaitan dengan apa-apa amanah yang Peguam Syarie itu menjadi pemegang
amanah, mengeluarkan suatu perakuan bagi maksud itu. Apabila perakuan itu
dikeluarkan, peruntukan Jadual Ketiga kepada Akta hendaklah terpakai bagi
Peguam Syarie itu.

_Fasal 72_ menghendaki Peguam Syarie yang telah digantung daripada

menjalankan amalan untuk membuat perkiraan dan menjadikan tersedia dokumen,
wang, dsb., dalam milikannya kepada anak guam.

_Fasal 73_ memberi Majlis Peguam Syarie kuasa untuk mengambil milik

dokumen dalam milikan sesorang Peguam Syarie jika terdapat apa-apa aduan,
dsb.

_Fasal 74_ memberi Majlis Peguam Syarie kuasa untuk mengambil milik

dokumen dalam milikan sesorang Peguam Syarie apabila dia seorang bankrap
yang belum dilepaskan, dsb.

_Fasal 75 menyatakan hal keadaan yang wakil diri boleh dijadikan bertanggungan_

ke atas perbuatan Peguam Syarie yang telah meninggal dunia.

_Fasal 76 memberi Majlis Peguam Syarie kuasa untuk mengendalikan akaun_

bank anak guam Peguam Syarie yang telah meninggal dunia.

Bahagian IX

10. Bahagian IX Akta yang dicadangkan mengandungi peruntukan yang
berhubungan dengan prosiding tatatertib.

_Fasal 77 memperuntukan bahawa Majlis Peguam Syarie hendaklah mempunyai_

kuasa tatatertib terhadap semua Peguam Syarie yang diterima masuk dan
berdaftar di bawah Akta yang dicadangkan. Fasal yang dicadangkan juga
bertujuan untuk menubuhkan Lembaga Tatatertib dan jawatankuasa tatatertib
yang lain.

_Fasal_ _78_ menyatakan tatacara yang berhubungan dengan aduan terhadap

seseorang Peguam Syarie atau pelatih dalam kamar.

_Fasal_ _79 memperuntukkan tatacara yang berhubungan dengan aduan terhadap_

firma.

_Fasal_ _80 bertujuan untuk mengadakan peruntukan bahawa apa-apa aduan_

berkenaan dengan salah laku Peguam Syarie tidak boleh disiasat selepas habis
tempoh enam tahun dari tarikh hak tindakan terakru.

_Fasal 81_ memberi Lembaga Tatatertib kuasa untuk memperoleh dokumen

dan maklumat lain daripada pengadu atau Peguam Syarie itu selepas menerima
aduan.


-----

_Profesion Guaman Syarie (Wilayah-Wilayah_

_Persekutuan)_


83


_Fasal 82 menyatakan bahawa penalti atau hukuman tatatertib yang boleh_

dikenakan ke atas mana-mana Peguam Syarie yang didapati bersalah bagi
apa-apa salah laku yang termasuklah namanya dipotong daripada Daftar,
digantung daripada menjalankan amalan bagi apa-apa tempoh tidak melebihi
lima tahun, dsb.

_Fasal 83 mengadakan peruntukan bagi hal keadaan penggantungan seseorang_

Peguam Syarie.

_Fasal 84 memperuntukan bahawa mana-mana pihak yang terkilan dengan_

apa-apa perintah atau keputusan yang dibuat oleh Lembaga Tatatertib mempunyai
hak untuk merayu kepada Mahkamah Tinggi Syariah dalam masa tiga puluh
hari dari penerimaan pemberitahuan mengenai perintah atau keputusan itu.

_Fasal 85 memberi Lembaga Tatatertib kuasa untuk membuat kaedah-kaedah_

untuk mengawal selia tatacara berhubung dengan prosiding tatatertib.

Bahagian X

11. Bahagian X Akta yang dicadangkan mengandungi peruntukan yang
berhubungan Kumpulan Wang Tatatertib.

_Fasal_ _86, 87 dan 88 bertujuan untuk mengadakan peruntukan bagi penubuhan_

Kumpulan Wang Tatatertib yang mengandungi sumbangan oleh tiap-tiap
Peguam Syarie apabila dia memohon bagi suatu Pengesahan Sokongan dan
apa-apa denda, penalti atau apa-apa bayaran yang diperintahkan oleh Lembaga
Tatatertib.

Bahagian XI

12. Bahagian XI Akta yang dicadangkan mengadakan peruntukan bagi

peruntukan pelbagai.

_Fasal 89 memperuntukkan bahawa tindakan atau prosiding tidak boleh diambil_

terhadap Badan Peguam Syarie, Majlis Peguam Syarie, Lembaga Tatatertib, atau
mana-mana anggotanya bagi apa-apa tindakan atau perkara yang dilakukan di
bawah Akta yang dicadangkan ini melainkan jika dibuktikan bahawa tindakan
atau perkara telah dilakukan dengan tidak suci hati atau dengan niat jahat.

_Fasal 90_ bertujuan untuk memperuntukkan bahawa perintah, keputusan,

ketetapan dan arahan Majlis Peguam Syarie, dsb., dianggap sebagai rahsia.

_Fasal 91 bertujuan untuk memperuntukkan bahawa Peguam Syarie yang_

namanya telah dikeluarkan daripada Daftarai di bawah Akta Profesion UndangUndang 1976 [Akta 166] hendaklah dikeluarkan daripada semua daftar di
bawah Akta yang dicadangkan.


-----

84 _Rang Undang-Undang_

_Fasal 92_ memberi Menteri kuasa untuk menetapkan fi.

_Fasal 93 memberi Menteri kuasa untuk meminda Jadual-Jadual kepada Akta_

yang dicadangkan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)2634]


-----

