---
Year: 2019
Bill: D.R 3/2019 - RUU Eksais (Pindaan) 2019 (Lulus)
Title: D.R 3/2019 - RUU Eksais (Pindaan) 2019 (Lulus)
Download URL: https://www.parlimen.gov.my/files/billindex/pdf/2019/DR%203%20BM.pdf
URL: https://www.parlimen.gov.my/files/billindex/pdf/2019/DR%203%20BM.pdf
---
---
Reading:
D.R 3/2019
Bacaan Pertama Pada:03/04/2019
Bacaan Kedua Pada:08/04/2019
Dibentang Oleh:YB Dato' Haji Amiruddin Bin Haji Hamzah – Tim. Menteri Kewangan
Diluluskan Pada:08/04/2019
Dibentang Oleh:YB Dato' Haji Amiruddin Bin Haji Hamzah – Tim. Menteri Kewangan
---

_Eksais (Pindaan)_ 1

**D.R. 3/2019**

RANG UNDANG-UNDANG

_b e r n a m a_

Suatu Akta untuk meminda Akta Eksais 1976.

[ ]

**DIPERBUAT** oleh Parlimen Malaysia seperti yang berikut:

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Eksais (Pindaan) 2019.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta_ dan Menteri
boleh menetapkan tarikh yang berlainan bagi permulaan kuat
kuasa peruntukan yang berlainan Akta ini.

**Pindaan seksyen 2**

**2.** Akta Eksais 1976 [Akta 176], yang disebut “Akta ibu” dalam
Akta ini, dipinda dalam seksyen 2—

_(a)_ dalam subseksyen (1)—

(i) dalam takrif “botol” dengan menggantikan perkataan

“setengah gelen” dengan perkataan “dua liter”;


-----

_Rang Undang-Undang_

(ii) dengan memotong takrif “gudang eksais awam”;

(iii) dengan memasukkan selepas takrif “import” takrif

yang berikut:

‘ “jalan” mempunyai erti yang diberikan
kepadanya oleh subseksyen 2(1) Akta Kastam
1967” [Akta 235];’;

(iv) dengan memasukkan selepas takrif “kapal udara”

takrif-takrif yang berikut:

‘ “kawalan kastam” mempunyai erti yang
diberikan kepadanya oleh subseksyen 2(1) Akta
Kastam 1967;

‘‘kedai bebas cukai” mempunyai erti yang
diberikan kepadanya oleh subseksyen 2(1) Akta
Kastam 1967;

“ketetapan umum” ertinya ketetapan umum
yang dibuat oleh Ketua Pengarah di bawah
seksyen 5f;’;

(v) dengan memasukkan selepas takrif “lapangan

terbang kastam” takrif yang berikut:

‘ “laut” mempunyai erti yang diberikan
kepadanya oleh subseksyen 2(1) Akta Kastam
1967;’;

(vi) dalam takrif “liquor bumiputera” dengan memasukkan

selepas perkataan “sendiri” perkataan “dan bukan
untuk kegunaan komersial”;

(vii) dalam takrif “pegawai eksais” dengan memotong

perenggan _(b);_

(viii) dengan menggantikan takrif “pegawai kanan eksais”

dengan takrif yang berikut:

‘ “pegawai kanan eksais” ertinya—

_(a)_ Ketua Pengarah;


-----

_Eksais (Pindaan)_ 3

_(b)_ mana-mana Timbalan Ketua Pengarah

Kastam dan Eksais yang dilantik
di bawah subseksyen 3(1) Akta Kastam
1967;

_(c)_ mana-mana Penolong Ketua Pengarah,

Pengarah, Timbalan Pengarah, Penolong
Kanan Pengarah dan Penolong Pengarah
Kastam yang dilantik di bawah
subseksyen 3(1) Akta Kastam 1967;

_(d)_ mana-mana Penguasa Kanan, Penguasa,

Penolong Penguasa Tinggi, Penolong
Penguasa Kanan atau Penolong
Penguasa Kastam yang dilantik di bawah
subseksyen 3(4) Akta Kastam 1967;

_(e)_ mana-mana pegawai eksais yang diberi

kuasa seorang pegawai kanan eksais
di bawah subseksyen 4(2) atau (3);

_(f)_ mana-mana pegawai polis yang

mempunyai kuasa seorang pegawai
kanan eksais menurut seksyen 4a;’;

(ix) dengan memasukkan selepas takrif “pelabuhan

kastam” takrif-takrif yang berikut:

‘ “pemegang lesen” ertinya mana-mana orang
yang dilesen di bawah seksyen 25 atau 35;

“pemindahan” mempunyai erti yang diberikan
kepadanya oleh subseksyen 2(1) Akta Kastam
1967;

“pemindahankapal” mempunyai erti yang
diberikan kepadanya oleh subseksyen 2(1)
Akta Kastam 1967;’;

(x) dengan menggantikan takrif “pemunya” dengan

takrif yang berikut:

‘ “pemunya”—

_(a)_ berkenaan dengan barang-barang,

termasuklah mana-mana orang (selain
seorang pegawai eksais yang bertugas
atas sifat rasminya) yang adalah


-----

_Rang Undang-Undang_

atau mengemukakan dirinya sebagai
pemunya, pengimport, pengilang,
pemasang, penerima kiriman, ejen
atau orang yang memiliki, atau yang
mempunyai kepentingan berfaedah atas,
atau yang mengawal, atau berkuasa
melupuskan, barang-barang itu; dan

_(b)_ berkenaan dengan tanah, ertinya tuan

punya berdaftar atau pemunya di
sisi undang-undang atau pemegang
melalui pemegangan di sisi adat bagi
mana-mana tanah;’;

(xi) dengan memasukkan selepas takrif “penduduk”

takrif yang berikut:

‘ “pengangkut” mempunyai erti yang diberikan
kepadanya oleh seksyen 2(1) Akta Kastam
1967;’;

(xii) dalam takrif “pengilangan” dengan menggantikan

perenggan _(c) dengan perenggan berikut:_

“(c) berhubung dengan petroleum, proses
penapisan yang termasuk pemisahan, penukaran,
penulenan dan pengadunan aliran penapisan
atau aliran petrokimia; dan”;

(xiii) dengan memasukkan sebelum takrif “pengilangan”

takrif yang berikut:

‘ “pengilang berlesen” ertinya mana-mana
orang yang dilesen di bawah seksyen 20;’;

(xiv) dengan memotong takrif “pengilang tembakau

berlesen”;

(xv) dengan memasukkan selepas takrif “stesen

pemungutan” takrif yang berikut:

‘ “surcaj” ertinya apa-apa caj yang genap masa
dan kena dibayar di bawah subseksyen 15(3);

(xvi) dengan memotong takrif “zon bebas”;


-----

_Eksais (Pindaan)_ 5

_(b)_ dengan memasukkan selepas subseksyen (1) subseksyen

yang berikut—

“(1a) Bagi maksud Akta ini, suatu zon bebas
hendaklah disifatkan sebagai suatu tempat di luar
kawasan utama kastam, dan peruntukan Bahagian
VII, VIIIa dan seksyen 76 hendaklah terpakai bagi
zon bebas.

(1b) Bagi maksud subseksyen (1a)—

_(a)_ “zon bebas” ertinya mana-mana kawasan

di dalam Malaysia yang telah diisytihar
oleh Menteri sebagai suatu zon perdagangan
bebas atau zon perindustrian bebas di bawah
Akta Zon Bebas 1990 [Akta 438]; dan

_(b)_ “kawasan utama kastam” ertinya

mana-mana bahagian Malaysia tidak
termasuk zon bebas, Labuan, Langkawi,
Tioman dan Pangkor.”; dan

_(c)_ dalam subseksyen (2), dengan menggantikan perkataan

“mana-mana gudang eksais awam, gudang berlesen,
pejabat pos, atau dalam mana-mana vesal, teren, kenderaan,
kapaludara, talian paip atau tempat” dengan perkataan
“gudang berlesen, suatu gudang atau tempat lain yang
diluluskan oleh Ketua Pengarah, pejabat pos, atau
di dalam mana-mana pengangkut”.

**Pindaan seksyen 4**

**3.** Subseksyen 4(1) Akta ibu dipinda dengan memasukkan selepas
perkataan “, Pengarah,” perkataan “Timbalan Pengarah,”.

**Seksyen baharu** **4a**

**4.** Akta ibu dipinda dengan memasukkan selepas seksyen 4
seksyen yang berikut:

“Kuasa pegawai polis

**4a.** Bagi maksud Akta ini, semua pegawai polis yang bukan
di bawah pangkat Inspektor hendaklah mempunyai dan boleh
melaksanakan semua kuasa yang diberi oleh Bahagian X


-----

6 _Rang Undang-Undang_

Akta ini ke atas pegawai kanan eksais, dan semua pegawai
polis di bawah pangkat Inspektor hendaklah mempunyai dan
boleh melaksanakan semua kuasa yang diberi oleh Bahagian X
Akta ini ke atas pegawai eksais.”.

**Pindaan Bahagian** **IIa**

**5.** Bahagian IIA Akta ibu dipinda dalam tajuk dengan memasukkan
selepas perkataan “KETETAPAN KASTAM” perkataan “DAN
KETETAPAN UMUM”.

**Seksyen baharu** **5f**

**6.** Akta ibu dipinda dengan memasukkan selepas seksyen 5e
seksyen yang berikut:

“Ketetapan umum

**5f.** (1) Ketua Pengarah boleh, pada bila-bila masa, membuat
suatu ketetapan umum bagi pemakaian mana-mana peruntukan
Akta ini.

(2) Ketua Pengarah boleh menarik balik, sama ada secara
keseluruhan atau sebahagian, apa-apa ketetapan umum yang
dibuat di bawah seksyen ini.”.

**Pindaan seksyen 6**

**7.** Seksyen 6 Akta ibu dipinda dengan memotong subseksyen (6).

**Seksyen baharu** **6a**

**8.** Akta ibu dipinda dengan memasukkan selepas seksyen 6
seksyen yang berikut:

“Tiada duti eksais dilevi atas barang-barang **_bona fide_**

**dalam pemindahan dan pemindahankapal**

**6** **a.** Bagi maksud melevi duti eksais, barang-barang

_bona fide dalam pemindahan, termasuk barang-barang_


-----

_Eksais (Pindaan)_ 7

bagi pemindahankapal, tidak boleh disifatkan sebagai
diimport melainkan barang-barang itu adalah atau telah
menjadi barang-barang menyalahi eksais.”.

**Pindaan seksyen** **11a**

**9.** Seksyen 11A Akta ibu dipinda—

_(a)_ dalam nota bahu, dengan menggantikan perkataan “duti

**eksais” dengan perkataan “duti eksais,** **_dsb.”;_**

_(b)_ dengan menomborkan semula peruntukan sedia ada sebagai

subseksyen (1);

_(c)_ dalam subseksyen (1) sebagaimana yang dinomborkan

semula, dengan menggantikan perkataan “duti eksais
atau apa-apa fi atau caj lain yang ditetapkan” dengan
perkataan “duti eksais, surcaj, penalti, fi atau wang lain”;
dan

_(d)_ dengan memasukkan selepas subseksyen (1) sebagaimana

yang dinomborkan semula subseksyen yang berikut:

“(2) Jika seseorang telah membayar apa-apa duti
eksais, surcaj, penalti, fi atau wang lain yang kena
dibayar di bawah Akta ini yang baginya peremitan
telah diberi di bawah subseksyen (1), orang itu berhak
kepada suatu pemulangan balik duti eksais, surcaj,
penalti, fi atau wang lain yang telah diremitkan itu.”.

**Pindaan seksyen 13**

**10.** Seksyen 13 Akta ibu dipinda—

_(a)_ dalam nota bahu dengan memasukkan selepas perkataan

“terlebih bayar” perkataan “atau tersalah bayar”;

_(b)_ dengan menomborkan semula peruntukan sedia ada

sebagai subseksyen (1);

_(c)_ dalam subseksyen (1) sebagaimana yang dinomborkan

semula, dengan menggantikan perkataan “duti eksais”
dengan perkataan “duti eksais, surcaj, penalti, fi atau
wang lain”;


-----

8 _Rang Undang-Undang_

_(d)_ dalam perenggan _(b) proviso kepada subseksyen (1)—_

(i) dengan menggantikan perkataan “secara bantahan

di bawah seksyen 8 a” dengan perkataan
“di bawah seksyen 8a, atau sementara menunggu
keputusan suatu semakan atau rayuan di bawah
seksyen 47”; dan

(ii) dengan menggantikan perkataan “selepas keputusan

mengenai penjenisan atau penilaian” dengan
perkataan “dari tarikh keputusan ke atas penjenisan,
penilaian, semakan atau rayuan”; dan

_(e)_ dengan memasukkan selepas subseksyen (1) sebagaimana

yang dinomborkan semula subseksyen yang berikut:

“(2) Suatu tuntutan di bawah subseksyen (1) hendaklah
disokong dengan apa-apa dokumen sebagaimana yang
dikehendaki oleh Ketua Pengarah.”.

**Penggantian seksyen 14**

**11.** Akta ibu dipinda dengan menggantikan seksyen 14 dengan
seksyen yang berikut:

“Peremitan duti atas barang-barang yang rosak, musnah

**atau hilang sebelum dikeluarkan daripada kawalan eksais**

**14. (1) Jika apa-apa barang-barang berduti rosak, musnah**
atau hilang disebabkan oleh kemalangan yang tidak dapat
dielakkan pada bila-bila masa sebelum dikeluarkan daripada
kawalan eksais, Ketua Pengarah boleh, jika difikirkan patut
olehnya, meremit keseluruhan atau mana-mana bahagian
duti eksais yang kena dibayar atasnya sekiranya notis secara
bertulis mengenai kerosakan, kemusnahan atau kehilangan itu,
disokong dengan dokumen yang mencukupi, telah diberikan
pada atau sebelum masa barang-barang itu dikeluarkan.

(2) Jika apa-apa barang-barang berduti rosak, musnah atau
hilang disebabkan oleh kemalangan yang tidak dapat dielakkan
selepas barang-barang tersebut dikeluarkan daripada kawalan
eksais, tiada pengurangan duti eksais boleh dibenarkan atas
barang-barang itu.”.


-----

_Eksais (Pindaan)_ 9

**Pindaan seksyen 15**

**12.** Seksyen 15 Akta ibu dipinda—

_(a)_ dalam nota bahu, dengan memasukkan selepas

perkataan “duti” perkataan “, **_dsb.”;_**

_(b)_ dengan menggantikan subseksyen (1) dengan subseksyen

yang berikut:

“(1) Apabila—

_(a)_ disebabkan oleh ketidaksengajaan, kecuaian,

kesilapan, pakatan sulit, atau salah tafsiran
di pihak mana-mana pegawai eksais, atau
disebabkan oleh pernyataan silap mengenai
nilai, kuantiti, kualiti atau perihalan oleh
mana-mana orang, atau disebabkan oleh
apa-apa sebab lain, keseluruhan atau
mana-mana bahagian daripada mana-mana
duti eksais, surcaj, penalti, fi atau wang
lain yang kena dibayar di bawah Akta ini
tidak dibayar; atau

_(b)_ keseluruhan atau mana-mana bahagian

daripada duti eksais, surcaj, penalti, fi
atau wang lain itu, selepas dibayar, telah,
disebabkan oleh apa-apa sebab, dipulangkan
balik secara silap,

orang yang bertanggungan untuk membayar duti eksais,
surcaj, penalti, fi atau wang lain itu, atau orang yang
kepadanya pemulangan balik itu telah dibuat secara
silap, mengikut mana-mana yang berkenaan, hendaklah
membayar kekurangan itu atau membayar balik lebihan
amaun yang telah dibayar kepadanya, apabila tuntutan
dibuat dalam masa enam tahun dari tarikh duti eksais,
surcaj, penalti, fi atau wang lain itu kena dibayar, atau
kekurangan duti eksais, surcaj, penalti, fi atau wang
lain yang telah dibayar atau pemulangan balik itu telah
dibuat, mengikut mana-mana yang berkenaan, dan tanpa
menjejaskan apa-apa remedi lain bagi mendapatkan
balik amaun yang genap masa, apa-apa barang-barang
kepunyaan orang yang bertanggungan untuk membayar


-----

10 _Rang Undang-Undang_

amaun yang genap masa yang mungkin dalam kawalan
eksais boleh ditahan sehingga duti eksais, surcaj,
penalti, fi atau wang lain atau kekurangan itu dibayar
atau pemulangan balik itu dibayar semula, mengikut
mana-mana yang berkenaan.”;

_(c)_ dalam subseksyen (2), dengan menggantikan perkataan

“mengikut amaun dan pada tarikh” dengan perkataan
“tertakluk kepada apa-apa syarat”;

_(d)_ dengan menggantikan subseksyen (3), (4) dan (5) dengan

subseksyen yang berikut:

“(3) Jika terdapat keingkaran dalam pembayaran
apa-apa ansuran di bawah subseksyen (2) pada tarikh
genap masanya, keseluruhan baki tertunggak itu
hendaklah menjadi genap masa dan kena dibayar pada
tarikh itu dan hendaklah, tanpa apa-apa notis selanjutnya
disampaikan kepada orang yang bertanggungan untuk
membayar amaun yang genap masa itu, tertakluk
kepada surcaj yang bersamaan dengan sepuluh peratus
daripada baki tertunggak itu dan surcaj itu boleh
didapatkan balik seolah-olah surcaj itu genap masa
dan kena dibayar.

(4) Tiada apa-apa dalam subseksyen (2) dan (3)
boleh menjejaskan pelaksanaan hak dan kuasa di bawah
seksyen ini oleh Ketua Pengarah untuk menyita atau,
tertakluk kepada subseksyen (5), menjual apa-apa
barang-barang di bawah kawalan eksais kepunyaan
orang yang bertanggungan untuk membayar duti
eksais, surcaj, penalti, fi atau wang lain itu bagi
mendapatkan balik amaun yang kena dibayar di bawah
subseksyen (1), (2) atau (3), atau apa-apa baki tertunggak.

(5) Jika duti eksais, surcaj, penalti, fi atau wang lain
atau kekurangan, atau pemulangan balik kena dibayar
balik itu masih belum dibayar, mengikut mana-mana
yang berkenaan, Ketua Pengarah boleh menjual
barang-barang itu selepas memberikan notis bertulis
tidak kurang daripada tiga puluh hari dari tarikh
penyitaan kepada pemunya atau ejennya, atau jika nama
dan alamat pemunya atau ejen itu tidak diketahuinya,
melalui pemberitahuan dalam _Warta.”; dan_


-----

_Eksais (Pindaan)_ 11

_(e)_ dengan memasukkan selepas subseksyen (5) subseksyen

yang berikut:

“(6) Hasil jualan apa-apa barang-barang di bawah
subseksyen (5) hendaklah digunakan bagi pembayaran
duti eksais, surcaj, penalti, fi atau wang lain, atau
mendapatkan balik apa-apa amaun atau caj yang
mungkin genap masa berkenaan penjualan barang-barang
itu, dan lebihannya, jika ada, hendaklah dibayar
kepada orang yang bertanggungan untuk membayar
amaun yang genap masa di bawah subseksyen (1) dan
jika orang itu tidak dijumpai dalam masa satu bulan
daripada jualan itu, lebihan itu hendaklah dibayar
kepada Kumpulan Wang Disatukan.

(7) Jika semasa jualan apa-apa barang-barang itu
tiada tawaran mencukupi didapati untuk menanggung
duti eksais, surcaj, penalti, fi atau wang lain yang
kena dibayar itu atau pemulangan balik yang dibayar
secara silap, mengikut mana-mana yang berkenaan,
barang-barang itu hendaklah dilucut hak kepada Kerajaan
dan hendaklah dilupuskan mengikut cara sebagaimana
yang diarahkan oleh Ketua Pengarah.

(8) Tiada apa-apa dalam subseksyen (1) menghalang
Ketua Pengarah daripada membuat tuntutan pada
bila-bila masa selepas enam tahun apabila apa-apa
pembayaran duti eksais, surcaj, penalti, fi atau wang
lain tidak dibayar atau kurang dibayar disebabkan oleh
apa-apa bentuk fraud atau keingkaran yang dilakukan
oleh atau bagi pihak mana-mana orang.

(9) Jika jualan barang-barang itu dibuat secara
lelong, elektronik atau selainnya, lelongan itu hendaklah
dijalankan oleh atau dengan kehadiran pegawai kanan
eksais.”.

**Pindaan seksyen** **15a**

**13.** Seksyen 15a Akta ibu dipinda—

_(a)_ dalam nota bahu, dengan memasukkan selepas

perkataan “duti eksais” perkataan “, **_dsb.”;_**


-----

12 _Rang Undang-Undang_

_(b)_ dengan memasukkan selepas perkataan “duti eksais”

di mana-mana jua terdapat perkataan “surcaj, penalti,
fi atau wang lain”;

_(c)_ dengan menggantikan perkataan “mana-mana Pengarah

Imigresen” di mana-mana jua terdapat dengan perkataan
“Ketua Pengarah Imigresen”;

_(d)_ dalam subseksyen (1), dengan menggantikan perkataan

“butir-butir mengenai duti eksais yang kena dibayar
sedemikian” dengan perkataan “butir-butir orang yang
disyaki secara munasabah telah melakukan suatu kesalahan”;

_(e)_ dalam subseksyen (3), dengan menggantikan perkataan

“kepada orang” dengan perkataan “di alamat yang terakhir
diketahui bagi orang”;

_(f)_ dalam subseksyen (4), dengan menggantikan perkataan

“duti eksais yang dinyatakan dalam perakuan itu” dengan
perkataan “duti eksais, surcaj, penalti, fi atau wang lain”; dan

_(g)_ dengan memotong subseksyen (6).

**Seksyen baharu** **15b**

**14.** Akta ibu dipinda dengan memasukkan selepas seksyen 15a
seksyen yang berikut:

“Mendapatkan balik duti eksais, dsb., sebagai hutang sivil

**15b. (1) Tanpa menjejaskan apa-apa remedi lain dan walau**
apa pun apa-apa semakan atau rayuan terhadap apa-apa
keputusan Ketua Pengarah di bawah seksyen 47, apa-apa duti
eksais, surcaj, penalti, fi atau wang lain yang kena dibayar di
bawah Akta ini, boleh didapatkan balik sebagai suatu hutang
sivil yang genap masa kepada Kerajaan.

(2) Dalam mana-mana prosiding untuk mendapatkan balik duti
eksais, surcaj, penalti, fi atau wang lain di bawah subseksyen (1),
pengemukaan suatu perakuan yang ditandatangani oleh Ketua
Pengarah—

_(a)_ yang menyatakan bahawa apa-apa duti eksais, surcaj,

penalti, fi atau wang lain dan amaun yang ditunjukkan
dalam perakuan itu sebagai kena dibayar, dalam


-----

_Eksais (Pindaan)_ 13

apa-apa taksiran atau notis yang dibuat di bawah
Akta ini daripada orang yang dinamakan dalam
perakuan itu; dan

_(b)_ yang memberikan alamat orang itu dan yang berupa

sebagai suatu salinan atau cabutan daripada apa-apa
notis taksiran,

hendaklah menjadi keterangan muktamad bagi duti eksais,
surcaj, penalti, fi atau wang lain dan amaun itu sebagaimana
yang kena dibayar dalam apa-apa taksiran atau notis dan
hendaklah menjadi autoriti yang mencukupi bagi mahkamah
untuk memberikan penghakiman bagi amaun itu.

(3) Apa-apa penalti yang dikenakan di bawah Akta ini
hendaklah, bagi maksud Akta ini dan Akta Had Masa 1953

[Akta 254], Ordinan Had Masa Sabah [Sabah Bab 72] atau
Ordinan Had Masa Sarawak [Swk. Bab 49], mengikut mana-mana
yang berkenaan, boleh didapatkan semula seolah-olah penalti
itu adalah duti eksais, surcaj, penalti, fi atau wang lain yang
genap masa dan kena dibayar di bawah Akta ini dan dengan
itu subseksyen 6(4) Akta Had Masa 1953, seksyen 3 Ordinan
Had Masa Sabah atau seksyen 3 Ordinan Had Masa Sarawak,
mengikut mana-mana yang berkenaan, tidak terpakai kepada
penalti itu.”.

**Pindaan seksyen 16**

**15.** Perenggan 16(1)(a) Akta ibu dipinda dengan menggantikan
perkataan “gudang eksais awam atau gudang berlesen” dengan
perkataan “gudang berlesen, atau suatu gudang atau mana-mana
tempat lain yang diluluskan oleh Ketua Pengarah”.

**Pindaan seksyen** **19a**

**16.** Seksyen 19a Akta ibu dipinda—

_(a)_ dalam subseksyen (1)—

(i) dengan memasukkan selepas perkataan “barang

import,” perkataan “selain barang-barang yang
terlibat di bawah seksyen 19e”;


-----

14 _Rang Undang-Undang_

(ii) dalam perenggan _(a), dengan menggantikan_

perkataan “eksais” dengan perkataan “kastam”;

(iii) dalam perenggan _(b), dengan menggantikan_

perkataan “lima puluh” dengan perkataan “dua
ratus”; dan

(iv) dalam perenggan _(c),_ dengan menggantikan

perkataan “dua belas” dengan perkataan “tiga”; dan

_(b)_ dalam subseksyen (2), dengan memotong perkataan

“, atau pada kadar duti eksais yang boleh dilevi atas
barang-barang daripada perihalan yang serupa pada masa
eksport semula barang-barang itu, mengikut mana-mana
yang lebih rendah”.

**Pindaan seksyen** **19b**

**17.** Seksyen 19b Akta ibu dipinda—

_(a)_ dengan menggantikan perkataan “dengan pendua kepada

seorang pegawai kanan eksais, yang pada keseluruhan
isinya” dengan perkataan “kepada seorang pegawai kanan
eksais”; dan

_(b)_ dengan memotong perkataan “, di mana barang-barang

daripada perihalan yang serupa boleh dikenakan duti
eksais”.

**Pemotongan seksyen** **19d**

**18.** Akta ibu dipinda dengan memotong seksyen 19d.

**Seksyen baharu** **19g**

**19.** Akta ibu dipinda dengan memasukkan selepas seksyen 19f
seksyen yang berikut:

“Mengimbangi pulangan cukai atau pemulangan balik

**terhadap amaun terhutang**


-----

_Eksais (Pindaan)_ 15

**19g. Walau apa pun apa-apa peruntukan Akta ini, jika**
mana-mana orang tidak membayar, keseluruhan atau sebahagian—

_(a)_ apa-apa amaun duti eksais, surcaj, penalti, fi atau

apa-apa wang lain di bawah Akta ini;

_(b)_ apa-apa amaun duti kastam, surcaj, penalti, fi atau

apa-apa wang lain di bawah Akta Kastam 1967;

_(c)_ apa-apa amaun cukai jualan yang genap masa dan

kena dibayar, apa-apa surcaj terakru, atau apa-apa
penalti atau apa-apa wang lain yang kena dibayar
di bawah Akta Cukai Jualan 1972 [Akta 64];

_(d)_ apa-apa amaun cukai perkhidmatan yang genap masa

dan kena dibayar, apa-apa surcaj terakru, atau apa-apa
penalti atau apa-apa wang lain yang kena dibayar di
bawah Akta Cukai Perkhidmatan 1975 [Akta 151];

_(e)_ apa-apa amaun cukai yang genap masa dan kena

dibayar, apa-apa surcaj terakru, atau apa-apa penalti
atau apa-apa wang lain yang kena dibayar di bawah
Akta Cukai Barang dan Perkhidmatan 2014 [Akta 762];

_(f)_ apa-apa amaun cukai jualan yang genap masa dan

kena dibayar, apa-apa surcaj terakru, atau apa-apa
penalti, fi atau apa-apa wang lain yang kena dibayar
di bawah Akta Cukai Jualan 2018 [Akta 806]; atau

_(g)_ apa-apa amaun cukai perkhidmatan yang genap

masa dan kena dibayar, apa-apa surcaj terakru, atau
apa-apa penalti, fi atau apa-apa wang lain yang kena
dibayar di bawah Akta Cukai Perkhidmatan 2018

[Akta 807],

Ketua Pengarah boleh mengimbangkan apa-apa amaun atau
mana-mana bahagian amaun pulangan cukai atau pemulangan
balik yang genap masa kepada orang itu terhadap amaun yang
tidak dibayar yang disebut dalam perenggan _(a),_ _(b),_ _(c),_
_(d),_ _(e),_ _(f) dan_ _(g), dan Ketua Pengarah hendaklah mengira_
amaun yang diimbangkan sebagai pembayaran atau sebahagian
daripada pembayaran yang diterima daripada orang itu.”.


-----

16 _Rang Undang-Undang_

**Pindaan seksyen 20**

**20.** Seksyen 20 Akta ibu dipinda dengan menggantikan perkataan
“pemegang lesen” di mana-mana jua terdapat dengan perkataan
“pengilang berlesen”.

**Pindaan seksyen 21**

**21.** Seksyen 21 Akta ibu dipinda—

_(a)_ dalam nota bahu, dengan menggantikan perkataan

“pemegang lesen” dengan perkataan “pengilang berlesen”;

_(b)_ dalam subseksyen (1), dengan menggantikan perkataan

“pemegang sesuatu lesen” dengan perkataan “pengilang
berlesen”; dan

_(c)_ dalam subseksyen (2), dengan menggantikan perkataan

“pengilang tembakau berlesen” dengan perkataan
“pengilang berlesen dalam produk tembakau”.

**Pindaan seksyen 23**

**22.** Seksyen 23 Akta ibu dipinda dengan memotong
perenggan (1)(b).

**Pindaan seksyen** **23a**

**23.** Seksyen 23a Akta ibu dipinda—

_(a)_ dengan menggantikan subseksyen (2a) dengan subseksyen

yang berikut:

“(2a) Mana-mana penyelesai yang tidak mematuhi
subseksyen (1) atau (2b) melakukan suatu kesalahan
boleh, apabila disabitkan, dikenakan denda tidak
melebihi lima puluh ribu ringgit atau dipenjarakan
selama tempoh tidak melebihi tiga tahun atau
kedua-duanya.”; dan


-----

_Eksais (Pindaan)_ 17

_(b)_ dengan memasukkan selepas subseksyen (2a) subseksyen

yang berikut:

“(2b) Seseorang penyelesai hendaklah mengemukakan
semua dokumen, buku dan rekod yang berkaitan yang
ada dalam milikannya kepada pegawai yang hak bagi
maksud pengiraan semua duti kena dibayar di bawah
Akta ini.”.

**Pindaan seksyen** **23b**

**24.** Seksyen 23b Akta ibu dipinda—

_(a)_ dalam subseksyen (2a)—

(i) dengan memasukkan selepas perkataan

“subseksyen (1)” perkataan “atau (1a)”; dan

(ii) dengan menggantikan perkataan “sepuluh ribu

ringgit” dengan perkataan “lima puluh ribu ringgit
atau dipenjarakan selama tempoh tidak melebihi
tiga tahun atau kedua-duanya”; dan

_(b)_ dengan memasukkan selepas subseksyen ( 2 a )

subseksyen yang berikut:

“(2b) Seseorang penerima hendaklah mengemukakan
semua dokumen, buku dan rekod yang berkaitan
yang ada dalam milikannya kepada pegawai yang
hak bagi maksud mengira semua duti kena dibayar
di bawah Akta ini.”.

**Pemotongan seksyen 24**

**25. Akta ibu dipinda dengan memotong seksyen 24.**

**Pindaan seksyen 26**

**26.** Seksyen 26 Akta ibu dipinda dengan menggantikan perkataan
“gudang eksais awam, atau gudang berlesen” dengan perkataan
“gudang berlesen, atau suatu gudang atau tempat lain yang
diluluskan oleh Ketua Pengarah”.


-----

18 _Rang Undang-Undang_

**Penggantian seksyen** **27a**

**27.** Akta ibu dipinda dengan menggantikan seksyen 27a dengan
seksyen yang berikut:

“Mendeposit barang-barang ke dalam gudang

**27a. (1) Apabila tiba atau didaratkan, apa-apa barang-barang**
yang diimport hendaklah didepositkan di dalam suatu gudang
berlesen selain gudang berlesen di bawah seksyen 25 atau
di dalam suatu gudang atau mana-mana tempat lain yang
diluluskan oleh Ketua Pengarah melainkan jika—

_(a)_ duti eksais yang kena dibayar, jika ada, telah dibayar;

_(b)_ barang-barang itu telah diluluskan bagi pergerakan

dalam pemindahan dan pembayaran duti eksais
digantung;

_(c)_ barang-barang itu telah diluluskan bagi pemindahankapal

dan barang-barang itu untuk dimuatkan dengan
segera ke vesel lain;

_(d)_ barang-barang itu diimport melalui pos;

_(e)_ barang-barang itu diimport melalui jalan raya atau

melalui laut yang tiada gudang berlesen atau gudang
atau tempat lain yang diluluskan oleh Ketua Pengarah
di tempat import itu; atau

_(f)_ barang-barang itu adalah barang persendirian

dibawa oleh penumpang dalam apa-apa bagasi.

(2) Jika difikirkan perlu oleh Ketua Pengarah bagi maksud
kepentingan awam supaya barang-barang itu digudangkan,
Ketua Pengarah boleh menghendaki barang-barang itu
didepositkan di dalam suatu gudang berlesen selain suatu
gudang yang dilesenkan di bawah seksyen 25 atau di dalam
suatu gudang atau tempat lain yang diluluskan oleh Ketua
Pengarah.

(3) Barang-barang yang didepositkan di bawah
subseksyen (2) hendaklah—

_(a)_ didepositkan atas perbelanjaan pemunya

barang-barang itu;


-----

_Eksais (Pindaan)_ 19

_(b)_ disifatkan sebagai di bawah kawalan kastam; dan

_(c)_ tidak dikeluarkan kecuali dengan kebenaran pegawai

kastam yang hak.

(4) Subseksyen (1) tidak terpakai bagi barang-barang yang
memasuki kawasan utama kastam melalui jalan raya, laut
atau udara dari suatu zon bebas.

(5) Walau apa pun subseksyen (4), barang-barang yang
disebut dalam subseksyen (4) tidak boleh dilepaskan daripada
kawalan kastam melainkan jika—

_(a)_ duti eksais yang kena dibayar, jika ada, telah dibayar;

atau

_(b)_ barang-barang itu telah diluluskan bagi pergerakan

dalam pemindahan dan pembayaran duti eksais
digantung.”.

**Seksyen baharu** **27ab**

**28.** Akta ibu dipinda dengan memasukkan selepas seksyen 27a
seksyen yang berikut:

“Mendeposit barang-barang dalam suatu gudang atau

**tempat lain yang diluluskan oleh Ketua Pengarah**

**27ab.** (1) Ketua Pengarah boleh meluluskan apa-apa gudang,
yang bukan suatu gudang berlesen, atau mana-mana tempat lain
untuk dideposit dengan barang-barang berduti, dan kelulusan
yang diberi itu boleh ditarik balik, digantung atau dibatal.

(2) Apa-apa kelulusan itu hendaklah bagi tempoh dan
tertakluk kepada apa-apa syarat-syarat sebagaimana yang
dinyatakan oleh Ketua Pengarah dalam setiap kes bagi
kelulusan itu.”.


-----

20 _Rang Undang-Undang_

**Pindaan seksyen 28**

**29.** Seksyen 28 Akta ibu dipinda—

_(a)_ dengan menggantikan nota bahu dengan nota bahu yang

berikut:

“Pengeluaran barang-barang berduti daripada
**kawalan eksais”;**

_(b)_ dengan menggantikan perkataan “sesuatu gudang eksais

awam atau gudang berlesen” dengan perkataan “suatu
gudang berlesen atau suatu gudang atau mana-mana
tempat lain yang diluluskan oleh Ketua Pengarah”; dan

_(c)_ dengan menggantikan perenggan _(b) dengan perenggan_

yang berikut:

_“(b) jika barang-barang itu di dalam sesuatu gudang_

berlesen, suatu gudang atau tempat lain yang
diluluskan oleh Ketua Pengarah atau mana-mana
tempat lain di bawah kawalan eksais, di bawah
apa-apa syarat yang difikirkan patut oleh Ketua
Pengarah—

(i) adalah untuk dipindahkan ke gudang

berlesen lain, suatu gudang atau
mana-mana tempat lain yang diluluskan
oleh Ketua Pengarah atau mana-mana
tempat lain di bawah kawalan eksais; atau

(ii) adalah untuk pengilangan di tempat lain

yang dilesenkan di bawah seksyen 20;
atau”.

**Pindaan seksyen 30**

**30.** Seksyen 30 Akta ibu dipinda dengan menggantikan perkataan
“pemegang lesen” di mana-mana jua terdapat dengan perkataan
“pengilang berlesen”.


-----

_Eksais (Pindaan)_ 21

**Pindaan seksyen 32**

**31.** Subseksyen 32(2) Akta ibu dipinda dengan memasukkan
selepas perkataan “dua puluh tujuh liter” perkataan “dalam
mana-mana satu hari”.

**Pindaan seksyen 35**

**32.** Subseksyen 35(4) Akta ibu dipinda dengan menggantikan
perkataan “Pemegang sesuatu lesen yang dikeluarkan” dengan
perkataan “Pemegang lesen”.

**Penggantian seksyen** **40d**

**33.** Akta ibu dipinda dengan menggantikan seksyen 40d dengan
seksyen yang berikut:

“Akuan barang-barang berduti yang diimport

**40d. (1) Tiap-tiap pengimport barang-barang berduti hendaklah**
membuat suatu akuan ke atas barang-barang yang diimport itu,
secara sendiri atau melalui ejennya, dalam borang sebagaimana
yang ditetapkan kepada pegawai yang hak—

_(a)_ dalam hal barang-barang itu dideposit di dalam suatu

gudang berlesen selain gudang yang dilesenkan
di bawah seksyen 25 atau di dalam sesuatu gudang
atau tempat lain yang diluluskan oleh Ketua Pengarah
yang disebut di bawah subseksyen 27a(1) atau (2),
dalam tempoh satu bulan dari tarikh ketibaan atau
pendaratan barang-barang itu sebelum pengeluaran
barang-barang itu atau apa-apa bahagian barang-barang
itu daripada kawalan kastam;

_(b)_ dalam hal barang-barang itu tidak dideposit di dalam

gudang berlesen atau di dalam suatu gudang atau
tempat lain yang diluluskan oleh Ketua Pengarah
yang disebut di bawah subseksyen 27a(1) atau (2),
pada masa ketibaan atau pendaratan barang-barang
itu di tempat import itu; atau


-----

22 _Rang Undang-Undang_

_(c)_ dalam hal barang-barang itu memasuki kawasan utama

kastam dari suatu zon bebas, pada masa ketibaan
barang-barang itu di kawasan utama kastam.

(2) Walau apa pun subseksyen (1), pegawai yang hak boleh,
melalui notis bertulis, menghendaki akuan itu dikemukakan
dalam masa tiga hari dari tarikh notis itu.

(3) Dalam hal barang-barang yang diimport melalui pos, akuan
hendaklah dibuat oleh orang yang kepadanya barang-barang
itu dialamatkan atau oleh ejennya apabila diminta oleh
pegawai yang hak.”.

**Pindaan seksyen** **40g**

**34.** Seksyen 40g Akta ibu dipinda—

_(a)_ dengan menggantikan nota bahu dengan nota bahu yang

berikut:

“Salinan akuan”; dan

_(b)_ dengan menggantikan perkataan “dengan pendua atau

dengan apa-apa” perkataan “dengan apa-apa”.

**Penggantian seksyen** **41b**

**35.** Akta ibu dipinda dengan menggantikan seksyen 41b dengan
seksyen yang berikut:

“Rekod yang berhubungan dengan perkara eksais

**41b.** (1) Tiap-tiap orang hendaklah menyimpan rekod yang
lengkap dan benar yang kemas kini bagi semua transaksi
yang menyentuh atau boleh menyentuh tanggungannya atas
apa-apa perkara di bawah Akta ini.

(2) Rekod untuk disimpan termasuklah—

_(a)_ semua rekod pengimportan dan pengeksportan

barang-barang termasuk barang-barang dalam
pemindahan dan pemindahankapal;


-----

_Eksais (Pindaan)_ 23

_(b)_ semua pembayaran dan rekod bank termasuk surat

kredit, permohonan pemindahan dana dan nota debit;

_(c)_ semua rekod perakaunan, pengurusan dan kewangan;

_(d)_ rekod jualan dan pembelian termasuk invois, resit,

nota debit dan nota kredit;

_(e)_ rekod perniagaan lain termasuk kontrak atau perjanjian

jualan, pengedaran dan royalti;

_(f)_ carta perakaunan, kod akses, dokumentasi program

dan manual arahan sistem;

_(g)_ rekod inventori; dan

_(h)_ apa-apa rekod lain yang ditentukan oleh Ketua

Pengarah.

(3) Apa-apa rekod yang disimpan di bawah seksyen ini
hendaklah—

_(a)_ dipelihara bagi tempoh tujuh tahun dari tarikh

terakhir yang berhubungan dengan rekod itu; dan

_(b)_ disimpan di Malaysia, kecuali jika diluluskan selainnya

oleh Ketua Pengarah dan tertakluk kepada apa-apa
syarat yang difikirkan patut oleh Ketua Pengarah.

(4) Jika rekod itu dalam bentuk yang boleh dibaca secara
elektronik, rekod itu hendaklah disimpan dalam apa-apa cara
yang membolehkan rekod itu tersedia untuk diakses dan boleh
ditukar ke dalam bentuk tulisan.

(5) Jika rekod itu pada asalnya dalam bentuk kertas dan
kemudiannya ditukar ke dalam bentuk elektronik, rekod itu
hendaklah dikekalkan dalam bentuk asalnya sebelum pertukaran
itu.

(6) Suatu salinan rekod itu hendaklah boleh diterima
sebagai keterangan dalam apa-apa prosiding setakat yang
sama dengan rekod itu sendiri.


-----

24 _Rang Undang-Undang_

(7) Mana-mana orang yang melanggar subseksyen (1),
(2), (3), (4) atau (5) melakukan suatu kesalahan dan boleh,
apabila disabitkan, dikenakan denda tidak melebihi satu ratus
ribu ringgit atau dipenjarakan selama tempoh tidak melebihi
lima tahun atau kedua-duanya.”.

**Seksyen baharu** **41ba**

**36.** Akta ibu dipinda dengan memasukkan selepas seksyen 41b
seksyen berikut:

“Kehendak untuk menyediakan terjemahan

**41ba. (1) Jika seseorang pegawai kanan eksais menyiasat**
suatu kesalahan menjumpai, menyita, menahan, atau mengambil
milik apa-apa barang-barang, rekod, laporan atau dokumen
yang keseluruhannya atau sebahagiannya, adalah dalam bahasa
selain bahasa kebangsaan atau bahasa Inggeris, atau dalam
apa-apa tanda atau kod, pegawai itu boleh, secara lisan atau
bertulis, menghendaki orang yang ada milikan, jagaan atau
kawalan ke atas barang-barang, rekod, laporan atau dokumen
itu sebelumnya untuk mengemukakan kepada pegawai kanan
eksais itu suatu terjemahan dalam bahasa kebangsaan atau
bahasa Inggeris dalam suatu tempoh sebagaimana yang
dinyatakan olehnya.

(2) Tiada seorang pun boleh dengan diketahuinya
mengemukakan suatu terjemahan di bawah subseksyen (1)
yang tidak tepat, berfakta dan benar.

(3) Walau apa pun subseksyen (1), pegawai kanan eksais itu
boleh menghendaki mana-mana orang lain untuk mengemukakan
terjemahan itu kepadanya.

(4) Ketua Pengarah boleh membayar fi yang munasabah
kepada orang yang dikehendaki untuk mengemukakan
terjemahan di bawah subseksyen (3).”.

**Pindaan seksyen** **41c**

**37.** Seksyen 41c Akta ibu dipinda—

_(a)_ dengan menomborkan semula peruntukan sedia ada

sebagai subseksyen (1);


-----

_Eksais (Pindaan)_ 25

_(b)_ dalam subseksyen (1) sebagaimana yang dinomborkan

semula—

(i) dengan menggantikan perkataan “tempat

barang-barang berduti dikonsainkan, hendaklah
apabila diminta mengemukakan” dengan perkataan
“tempat barang-barang berduti dikonsainkan
hendaklah mengemukakan”; dan

(ii) dengan memasukkan selepas perkataan

“bil angkutan” perkataan “atau apa-apa dokumen
lain yang diluluskan oleh Ketua Pengarah”; dan

_(c)_ dengan memasukkan selepas subseksyen (1) sebagaimana

yang dinomborkan semula subseksyen yang berikut:

“(2) Tiada kargo boleh dimuatkan ke dalam atau
dipunggah dari kereta api, kecuali dengan kebenaran
pegawai yang hak.”.

**Pindaan seksyen** **41d**

**38.** Seksyen 41d Akta ibu dipinda—

_(a)_ dalam subseksyen (1)—

(i) dengan menggantikan perkataan “dua bulan” dengan

perkataan “satu bulan”;

(ii) dengan menggantikan perkataan “lima ratus” dengan

perkataan “lima ribu”; dan

(iii) dengan menggantikan perkataan “dua ribu” dengan

perkataan “sepuluh ribu”;

_(b)_ dengan memasukkan selepas subseksyen (2) subseksyen

yang berikut:

“(3) Bagi maksud seksyen ini, “ejen vesel”
termasuklah penghantar fret.”.


-----

26 _Rang Undang-Undang_

**Pindaan seksyen** **42a**

**39.** Subseksyen 42a(2) Akta ibu dipinda dengan memasukkan
selepas perkataan “Bagasi penumpang” perkataan “atau mana-mana
orang”.

**Pindaan seksyen 44**

**40.** Seksyen 44 Akta ibu dipinda—

_(a)_ dalam nota bahu dengan memotong perkataan “yang

**dilesen”;**

_(b)_ dengan menggantikan subseksyen (1) dengan subseksyen

yang berikut:

“(1) Bagi maksud Akta ini dan peraturan-peraturan
yang dibuat di bawahnya, mana-mana pegawai kanan
eksais hendaklah pada setiap masa mempunyai akses
di mana-mana tempat atau premis yang—

_(a)_ mana-mana pengilang berlesen, pemegang

lesen atau pengimport menjalankan
perniagaannya; dan

_(b)_ mana-mana orang yang berurusan dengan

pengilang berlesen, pemegang lesen atau
pengimport itu menjalankan perniagaannya.”;

_(c)_ dalam subseksyen (2)—

(i) dengan menggantikan perenggan _(a)_ dengan

perenggan yang berikut:

“(a) dia boleh menghendaki pengilang berlesen,

pemegang lesen, pengimport atau orang
yang disebut dalam perenggan 1(b)
untuk mengemukakan apa-apa buku,
data, dokumen, rekod atau benda,
yang dikehendaki supaya disimpan


-----

_Eksais (Pindaan)_ 27

di bawah peruntukan Akta ini, atau
yang berhubungan dengan mana-mana
barang-barang berduti;”;

(ii) dalam perenggan (d), dengan menggantikan perkataan

“pengilang atau pengimport atau mana-mana
orang yang diambil kerja oleh pengilang atau
pengimport itu supaya menjawab soalan-soalan”
dengan perkataan “pengilang berlesen, pemegang
lesen, pengimport atau orang yang disebut dalam
perenggan 1(b) atau mana-mana orang diambil
kerja oleh pengilang berlesen, pemegang lesen,
pengimport atau orang yang disebut dalam
perenggan 1(b) untuk menjawab soalan dengan
benar”; dan

(iii) dalam perenggan (f) dengan menggantikan perkataan

“pengilang atau pengimport” dengan perkataan
“pengilang berlesen, pemegang lesen, pengimport
atau orang yang disebut dalam perenggan 1(b)”;

_(d)_ dalam subseksyen (3)—

(i) dengan menggantikan perkataan “pengimport”

dengan perkataan “pengilang berlesen, pemegang
lesen atau pengimport”;

(ii) dengan menggantikan perkataan “pengimport itu”

dengan perkataan “pengilang berlesen, pelesen
atau pengimport itu”; dan

_(e)_ dengan memasukkan selepas subsekyen (4) subseksyen

yang berikut:

“(5) Mana-mana orang yang enggan untuk
membenarkan mana-mana pegawai kanan eksais untuk
memasuki mana-mana tempat atau premis di bawah
subseksyen (1) melakukan suatu kesalahan dan boleh,
apabila disabitkan, dipenjarakan selama tempoh tidak
melebihi lima tahun atau didenda tidak melebihi satu
ratus ribu ringgit atau kedua-duanya.”.


-----

28 _Rang Undang-Undang_

**Seksyen baharu** **44b**

**41.** Akta ibu dipinda dengan memasukkan selepas seksyen 44a
seksyen yang berikut:

“Perlindungan terhadap saman dan prosiding undang-undang

**44b.** Tiada tindakan, saman, pendakwaan atau prosiding
lain boleh diambil atau dibawa, dimulakan atau dikekalkan
dalam mana-mana mahkamah terhadap—

_(a)_ mana-mana pegawai eksais;

_(b)_ mana-mana pegawai polis yang mempunyai kuasa

seorang pegawai kanan eksais atau pegawai eksais
di bawah seksyen 4a; dan

_(c)_ mana-mana pegawai yang hak,

bagi atau berkenaan dengan apa-apa perbuatan, pengabaian
atau keingkaran yang dibuat atau dilakukan olehnya dengan
suci hati atau apa-apa peninggalan yang ditinggalkan olehnya
dengan suci hati atas sifat itu.”.

**Pindaan seksyen 46**

**42.** Seksyen 46 Akta ibu dipinda—

_(a)_ dalam nota bahu dengan menggantikan perkataan

“Kerani dan penjawat” dengan perkataan “Pekerja”;

_(b)_ dengan menomborkan semula peruntukan sedia ada

sebagai subseksyen (1);

_(c)_ dalam subseksyen (1) sebagaimana yang dinomborkan

semula—

(i) dengan menggantikan perkataan “kerani dan

penjawat” dengan perkataan “pekerja”;

(ii) dengan menggantikan perkataan “firma itu:” dengan

perkataan “firma itu.”; dan

(iii) dengan memotong proviso; dan


-----

_Eksais (Pindaan)_ 29

_(d)_ dengan memasukkan selepas subseksyen (1) sebagaimana

yang dinomborkan semula subseksyen yang berikut:

“(2) Walau apa pun subseksyen (1), seorang pegawai
kanan eksais boleh menolak untuk berurusan dengan
pekerja itu melainkan jika orang atau firma itu telah
mengemukakan suatu kuasa yang bertandatangan
memberi kuasa kepada pekerja itu untuk menjalankan
perniagaan bagi pihak orang atau firma itu.”.

**Pindaan seksyen 49**

**43.** Seksyen 49 Akta ibu dipinda dengan memotong perkataan
“sesuatu gudang eksais awam atau dalam”.

**Pindaan seksyen 51**

**44.** Seksyen 51 Akta ibu dipinda dengan memasukkan selepas
subseksyen (2) subseksyen yang berikut:

“(3) Jika oleh sebab jenis, saiz atau amaunnya tidak
praktikal untuk mengeluarkan apa-apa barang-barang, dokumen
atau benda yang disita di bawah seksyen ini, pegawai eksais
boleh, dengan apa-apa cara, mengelak rumah kediaman,
kedai atau bangunan lain, tempat, vesel atau kapal udara atau
barang-barang, dokumen atau benda dalam rumah kediaman,
kedai atau bangunan lain, tempat, vesel atau kapal udara itu
dijumpai.

(4) Seseorang yang, tanpa kuasa yang sah, memecah,
mengganggu atau merosakkan lak yang disebut dalam
subseksyen (3) atau mengeluarkan barang-barang, dokumen
atau benda yang dilak itu, atau cuba untuk berbuat demikian,
melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau
didenda tidak melebihi satu ratus ribu ringgit atau kedua-duanya.”.


-----

30 _Rang Undang-Undang_

**Pindaan seksyen** **53a**

**45.** Seksyen 53a Akta ibu dipinda—

_(a) dalam subseksyen (2)—_

(i) dalam perenggan (a), dengan memotong perkataan

“dan” di hujung perenggan itu; dan

(ii) dengan memasukkan selepas perenggan (a) perenggan

yang berikut:

“(aa) boleh membuat salinan atau mengambil

cabutan dari maklumat berekod atau
data berkomputer yang disebut dalam
subseksyen (1) yang disifatkannya perlu;
dan”; dan

_(b)_ dengan memasukkan selepas subseksyen (3) subseksyen

yang berikut:

“(4) Mana-mana orang yang melanggar subseksyen (1)
atau perenggan (2)(b) melakukan suatu kesalahan dan
boleh, apabila disabitkan, dipenjara selama tempoh
tidak melebihi lima tahun atau didenda tidak melebihi
satu ratus ribu ringgit atau kedua-duanya.”.

**Pindaan seksyen** **53b**

**46.** Seksyen 53b Akta ibu dipinda—

_(a)_ dengan menomborkan semula peruntukan sedia ada sebagai

subseksyen (1); dan

_(b)_ dengan memasukkan selepas subseksyen (1) sebagaimana

yang dinomborkan semula subseksyen yang berikut:

“(2) Seorang pegawai yang hak boleh menggunakan
apa-apa peranti penjejakan atau pengesanan, instrumen
tidak intrusif, atau apa-apa bentuk bantuan lain termasuk
haiwan dalam melaksanakan kewajipannya di bawah
Akta ini.”.


-----

_Eksais (Pindaan)_ 31

**Pindaan seksyen 54**

**47.** Seksyen 54 Akta ibu dipinda—

_(a)_ dalam subseksyen (1)—

(i) dengan menggantikan perkataan “kereta, vesal

yang tidak lebih daripada dua ratus tan
berat-tan bersih yang didaftarkan, atau kapaludara”
dengan perkataan “pengangkut selain vesel yang
tidak melebihi dua ratus tan berat-tan bersih yang
didaftarkan atau kapal udara yang terlibat dalam
pengangkutan antarabangsa”; dan

(ii) dengan memasukkan selepas perkataan “boleh

disita oleh mana-mana pegawai eksais” perkataan
“daripada orang itu”;

_(b)_ dalam subseksyen (3)—

(i) dengan menggantikan perkataan “melalui pos

ke tempat tinggalnya, jika diketahui:” dengan
perkataan “melalui pos berdaftar mengikut
seksyen 42.”; dan

(ii) dengan memotong proviso.

**Pindaan seksyen 55**

**48.** Sekyen 55 Akta ibu dipinda—

_(a)_ dalam nota bahu dengan menggantikan perkataan

“harta alih” dengan perkataan “barang-barang”;

_(b)_ dalam perenggan 1(b)—

(i) dengan memasukkan selepas perkataan “pemulangan

itu adalah tertakluk kepada” perkataan “terma dan
syarat sebagaimana yang dikenakan oleh seorang
pegawai kanan eksais dan”;

(ii) dalam subperenggan (ii), dengan memasukkan

selepas perkataan “dengannya” perkataan
“, sekiranya ada”; dan


-----

32 _Rang Undang-Undang_

(iii) dalam subperenggan (iii), dengan memasukkan

selepas perkataan “mana-mana undang-undang
bertulis,” perkataan “sekiranya ada,”;

_(c)_ dalam subseksyen (2)—

(i) dalam perenggan (b), dengan memasukkan selepas

perkataan “(1)(a)” perkataan “atau _(b)”; dan_

(ii) dengan menggantikan perkataan “tiga tahun atau

denda tidak lebih daripada sepuluh ribu ringgit”
dengan perkataan “lima tahun atau denda tidak
melebihi seratus ribu ringgit”;

_(d)_ dalam subseksyen (3), dengan memasukkan selepas

perkataan “(1)(a)” perkataan “atau _(b)”; dan_

_(e)_ dalam subseksyen (4), dengan memasukkan selepas

perkataan “(1)(a)” perkataan “atau _(b)”._

**Pindaan seksyen 56**

**49.** Seksyen 56 Akta ibu dipinda—

_(a)_ dengan memasukkan selepas subseksyen (2)

subseksyen yang berikut:

“(2a) Pegawai yang hak boleh mengambil atau
menyebabkan diambil gambar dan cap jari dan ibu
jari mana-mana orang yang ditangkap di bawah
subseksyen (1).”;

_(b)_ dalam subseksyen (4), dengan menggantikan perkataan

“Tiap-tiap orang yang ditangkap sedemikian boleh
dilepaskan daripada jagaan” dengan perkataan “Tertakluk
kepada apa-apa syarat yang difikirkan patut oleh
Ketua Pengarah, tiap-tiap orang yang ditangkap sedemikian
boleh dilepaskan daripada jagaan”; dan


-----

_Eksais (Pindaan)_ 33

_(c)_ dengan memasukkan selepas subseksyen (5)

subseksyen yang berikut:

“(6) Jika seseorang yang ditangkap kerana sesuatu
kesalahan di bawah Akta ini sedang menjalani hukuman
pemenjaraan atau sedang ditahan di bawah mana-mana
undang-undang yang berhubungan dengan tahanan
pencegahan, atau selainnya berada dalam jagaan
yang sah, dia hendaklah, apabila diperintahkan secara
bertulis oleh seorang pegawai kanan eksais atau yang
berpangkat lebih tinggi daripada Penolong Kanan
Pengarah, dikemukakan di hadapan pegawai itu atau
di hadapan mana-mana pegawai kanan eksais lain bagi
maksud penyiasatan, dan bagi maksud itu dia boleh
diletakkan dalam jagaan sah selama tempoh yang tidak
melebihi empat belas hari.

(7) Seseorang yang ditahan dalam jagaan yang sah
di bawah subseksyen (6) atau selainnya di bawah
mana-mana undang-undang bertulis boleh—

_(a) pada bila-bila masa dibawa kepada seorang_

pegawai kanan eksais bagi maksud penyiasatan;
atau

_(b) dibawa ke mana-mana tempat lain bagi maksud_

penggeledahan tempat itu, atau penyitaan
apa-apa barang-barang, atau mengenal pasti
mana-mana orang bagi apa-apa maksud
lain yang berhubungan dengan penyiasatan
di bawah Akta ini.”.

**Pindaan seksyen 61**

**50.** Seksyen 61 Akta ibu dipinda—

_(a)_ dengan menggantikan subseksyen (5) dengan subseksyen

yang berikut:

“(5) Dalam seksyen ini, “penganalisis” ertinya—

_(a)_ seorang ahli kimia berdaftar di bawah Akta

Ahli Kimia 1975 [Akta 158] atau seseorang
yang diberi kuasa di bawah seksyen 23a Akta
itu, atau pekerjanya yang bekerja di bawah
penyeliaannya;


-----

34 _Rang Undang-Undang_

_(b)_ seorang jurutera berdaftar di bawah

Akta Pendaftaran Jurutera 1967 [Akta 138];

_(c)_ seorang ahli geologi berdaftar di bawah Akta

Ahli Geologi 2008 [Akta 689];

_(d)_ Merinyu Timbang dan Sukat yang dilantik

sebagai sedemikian di bawah mana-mana
undang-undang bertulis yang berhubungan
dengan timbang dan sukat yang berkuat kuasa
di Malaysia;

_(e)_ ahli agronomi;

_(f)_ ahli kajitumbuhan;

_(g)_ ahli kajipenyakit tumbuh-tumbuhan; dan

_(h)_ ahli kajiserangga tumbuh-tumbuhan.”; dan

_(b)_ dengan memasukkan selepas subseksyen (5)

subseksyen yang berikut:

“(5a) Menteri boleh, selepas berunding dengan
Menteri berkaitan, melantik mana-mana orang yang
berkelayakan atau golongan orang yang berkelayakan
melalui pemberitahuan dalam Warta sebagai penganalisis
bagi maksud seksyen ini.”.

**Seksyen baharu** **61a**

**51.** Akta ibu dipinda dengan memasukkan selepas seksyen 61
seksyen yang berikut:

“Peruntukan keterangan

**61a.** (1) Bagi maksud apa-apa prosiding di bawah Akta ini,
apa-apa pernyataan yang berupa sebagai telah ditandatangani
oleh Ketua Pengarah atau mana-mana pegawai eksais yang
diberi kuasa oleh Ketua Pengarah yang menjadi sebahagian
daripada atau yang dilampirkan kepada maklumat, tuntutan
atau pernyataan tuntutan itu, hendaklah menjadi keterangan
_prima facie mengenai apa-apa fakta yang dinyatakan dalamnya._


-----

_Eksais (Pindaan)_ 35

(2) Jika suatu transkrip mengenai apa-apa butir-butir
yang terkandung dalam suatu akuan atau dokumen lain yang
berhubungan dengan duti eksais diperaku dengan ditandatangani
oleh Ketua Pengarah atau mana-mana pegawai eksais yang
diberi kuasa oleh Ketua Pengarah sebagai suatu salinan benar
butir-butir itu, transkrip itu hendaklah menjadi keterangan
_prima facie sebagai bukti butir-butir itu._

(3) Tiada pernyataan yang dibuat atau dokumen yang
dikemukakan oleh atau bagi pihak mana-mana orang tidak
boleh diterima dalam keterangan terhadap orang itu dalam
apa-apa prosiding terhadapnya yang seksyen ini terpakai
baginya semata-mata oleh sebab bahawa orang itu telah atau
mungkin telah didorong untuk membuat pernyataan itu atau
mengemukakan dokumen itu atas apa-apa dorongan atau janji
yang diberi atau dibuat secara sah oleh mana-mana orang yang
mempunyai apa-apa kewajipan rasmi di bawah, atau diambil
kerja dalam pentadbiran Akta ini.

(4) Tiada apa-apa jua dalam Akta ini boleh menjejaskan
perjalanan kuat kuasa Bab IX Bahagian III Akta Keterangan
1950.

(5) Bagi maksud perenggan 74(1)(e), seksyen 74b dan 74c,
jika dalam apa-apa prosiding dibuktikan bahawa apa-apa
pernyataan atau catatan palsu telah dibuat dalam apa-apa
akuan yang diberikan di bawah Akta ini oleh atau bagi pihak
mana-mana orang, atau dalam apa-apa buku akaun atau rekod
mana-mana orang—

_(a)_ orang itu hendaklah dianggap, sehingga dibuktikan

sebaliknya, telah membuat pernyataan atau catatan
palsu itu atau telah menyebabkan pernyataan atau
catatan palsu itu dibuat atau telah membenarkan ia
dibuat dengan niat untuk mengelak pembayaran duti
eksais atau untuk memperoleh suatu pemulangan balik
atau pulangan cukai bagi duti eksais yang orang itu
tidak berhak kepadanya, mengikut mana-mana yang
berkenaan; dan

_(b)_ mana-mana orang lain yang membuat apa-apa pernyataan

atau catatan palsu itu hendaklah dianggap, sehingga
dibuktikan sebaliknya, telah membuat pernyataan atau
catatan palsu itu dengan niat untuk membantu orang


-----

36 _Rang Undang-Undang_

yang disebut dalam perenggan _(a) untuk mengelak_
pembayaran duti eksais atau untuk memperoleh
pemulangan balik atau pulangan cukai bagi duti
eksais yang orang yang disebut dalam perenggan (a)
itu tidak berhak kepadanya.

(6) Walau apa pun apa-apa yang berlawanan dalam
mana-mana undang-undang bertulis, jika mana-mana pegawai
eksais telah memperoleh apa-apa dokumen atau keterangan lain
dalam melaksanakan kuasanya di bawah Akta ini, dokumen
atau salinan dokumen itu atau keterangan lain itu, mengikut
mana-mana yang berkenaan, hendaklah menjadi keterangan
_prima facie dalam apa-apa prosiding di bawah Akta ini._

(7) Jika apa-apa dokumen yang hendak digunakan dalam
apa-apa prosiding terhadap mana-mana orang bagi sesuatu
kesalahan di bawah Akta ini adalah dalam bahasa selain
bahasa kebangsaan atau bahasa Inggeris, terjemahan dokumen
itu dalam bahasa kebangsaan atau bahasa Inggeris hendaklah
diterima sebagai keterangan jika terjemahan itu disertai dengan
suatu perakuan orang yang menterjemahkan dokumen itu yang
menyatakan bahawa terjemahan itu ialah terjemahan yang
tepat, benar dan betul dan terjemahan itu telah dibuat oleh
orang itu atas kehendak mana-mana pegawai eksais.

(8) Subseksyen (7) hendaklah terpakai bagi suatu dokumen
yang diterjemahkan, tidak kira sama ada dokumen itu telah
dibuat di dalam atau di luar Malaysia, atau sama ada terjemahan
itu telah dibuat di dalam atau di luar Malaysia, atau sama ada
milikan dokumen itu telah diperoleh oleh mana-mana pegawai
eksais di dalam atau di luar Malaysia.”.

**Pindaan seksyen 62**

**52.** Seksyen 62 Akta ibu dipinda—

_(a)_ dalam nota bahu dengan memotong perkataan “vesal

**dan”; dan**

_(b)_ dengan memotong perkataan “vesal atau”.


-----

_Eksais (Pindaan)_ 37

**Pindaan seksyen** **62c**

**53.** Seksyen 62c Akta ibu dipinda—

_(a)_ dalam nota bahu dengan menggantikan perkataan

“dan duti anti-lambakan” dengan perkataan “, anti**lambakan dan perlindungan”; dan**

_(b)_ dengan menggantikan perkataan “atau duti anti-lambakan”

dengan perkataan “, anti-lambakan atau perlindungan”.

**Pindaan seksyen** **63a**

**54.** Seksyen 63a Akta ibu dipinda—

_(a)_ dalam subseksyen (1), dengan menggantikan perkataan

“nama dan alamat” dengan perkataan “nama, alamat,
nombor kad pengenalan dan nombor pasport”; dan

_(b)_ dalam subseksyen (2)—

(i) dengan menggantikan perkataan “sepuluh ribu”

dengan perkataan “lima ratus ribu”; dan

(ii) dengan menggantikan perkataan “lima tahun”

dengan perkataan “tujuh tahun”.

**Penggantian seksyen** **64a**

**55.** Akta ibu dipinda dengan menggantikan seksyen 64A dengan
seksyen yang berikut:

“Kerahsiaan maklumat

**64** **a.** (1) Mana-mana orang yang mempunyai apa-apa
kewajipan rasmi atau yang dilantik atau yang diambil kerja
di bawah Akta ini, hendaklah menganggap dan menguruskan
semua maklumat, dokumen atau akuan yang berhubungan
dengan pengimportan, pengeksportan, penilaian atau penjenisan
apa-apa barang-barang sebagai rahsia.


-----

38 _Rang Undang-Undang_

(2) Tertakluk kepada subseksyen (4), mana-mana orang yang
mempunyai milikan atau kawalan ke atas apa-apa dokumen,
maklumat atau akuan, atau salinannya, yang berhubungan
dengan pengimportan, pengeksportan, penilaian atau penjenisan
apa-apa barang-barang, yang pada bila-bila masa, selain bagi
maksud Akta ini atau dengan kuasa nyata Ketua Pengarah—

_(a)_ menyampaikan maklumat itu atau apa-apa yang

terkandung dalam dokumen atau akuan itu, atau
salinannya, kepada mana-mana orang; atau

_(b)_ membiarkan atau membenarkan mana-mana orang

untuk mempunyai akses kepada apa-apa maklumat
itu atau kepada apa-apa yang terkandung dalam
dokumen atau akuan itu, atau salinannya,

melakukan suatu kesalahan dan boleh, apabila disabitkan,
dipenjarakan selama tempoh tidak melebihi lima tahun atau
denda tidak melebihi satu ratus ribu ringgit atau kedua-duanya.

(3) Tiada seorang pun yang mempunyai apa-apa kewajipan
rasmi atau yang dilantik atau yang diambil kerja di bawah
Akta ini boleh dikehendaki—

_(a) untuk mengemukakan dalam apa-apa perkara atau_

prosiding dalam mana-mana mahkamah atau tribunal
apa-apa maklumat, dokumen atau akuan; atau

_(b)_ untuk mendedahkan atau menyampaikan dalam

perkara atau prosiding itu apa-apa perkara atau
benda, yang dibawa kepada pengetahuannya dalam
pelaksanaan kewajipannya di bawah Akta ini,

kecuali sebagaimana yang perlu bagi maksud melaksanakan
peruntukan Akta ini, atau bagi memulakan suatu pendakwaan,
atau dalam perjalanan suatu pendakwaan bagi mana-mana
kesalahan yang dilakukan di bawah Akta ini.

(4) Ketua Pengarah boleh menghantar atau menyampaikan
apa-apa maklumat atau dokumen yang disebut dalam
subseksyen (2) sebagaimana yang difikirkannya suai manfaat
atau perlu untuk membenarkan pendedahan maklumat tertentu
kepada mana-mana orang.”.


-----

_Eksais (Pindaan)_ 39

**Pindaan seksyen 65**

**56.** Subseksyen 65(2) Akta ibu dipinda dengan menggantikan
perkataan “, kenderaan, vesal yang tidak lebih daripada dua ratus
tan berat-tan bersih yang didaftarkan dan kapaludara” dengan
perkataan “dan pengangkut selain vesel yang melebihi dua ratus
tan berat-tan bersih yang didaftarkan”.

**Pindaan seksyen 67**

**57.** Seksyen 67 Akta ibu dipinda—

_(a)_ dalam subseksyen (1), dengan menggantikan perkataan

“satu bulan kalendar dari tarikh” dengan perkataan
“tiga puluh hari dari tarikh notis”;

_(b)_ dengan menggantikan subseksyen (3) dengan

subsekysen yang berikut:

“(3) Jika terdapat suatu tuntutan atau suatu permohonan
bertulis yang dibuat dalam tempoh tiga puluh hari yang
disebut dalam subseksyen (1) dan tiada pendakwaan
dibuat mengenai barang-barang itu, pegawai kanan
eksais itu hendaklah, pada tamatnya tempoh tiga puluh
hari, merujuk tuntutan atau permohonan itu kepada
Ketua Pengarah.”; dan

_(c)_ dengan memasukkan selepas subseksyen (3)

subseksyen yang berikut:

“(3a) Apabila dirujuk oleh pegawai kanan eksais
di bawah subseksyen (3), Ketua Pengarah boleh
mengarahkan pegawai kanan eksais itu—

_(a)_ untuk melepaskan barang-barang itu atau hasil

jualan barang-barang itu atau sekuriti yang
diberikan di bawah perenggan 55(1)(a) atau
_(b); atau_

_(b)_ melalui pemakluman dalam borang yang

ditetapkan, supaya merujuk perkara itu kepada
Majistret Kelas Satu untuk keputusannya.”.


-----

40 _Rang Undang-Undang_

**Penggantian seksyen 69**

**58.** Akta ibu dipinda dengan menggantikan seksyen 69 dengan
seksyen yang berikut:

“Pengkompaunan kesalahan

**69.** (1) Menteri boleh, dengan kelulusan Pendakwa Raya,
membuat peraturan-peraturan menetapkan—

_(a)_ apa-apa kesalahan di bawah Akta ini atau perundangan

subsidiari di bawahnya sebagai suatu kesalahan yang
boleh dikompaun;

_(b)_ kriteria untuk mengkompaun kesalahan itu; dan

_(c)_ cara dan tatacara untuk mengkompaun kesalahan itu.

(2) Mana-mana pegawai kanan eksais boleh, dengan
keizinan bertulis Pendakwa Raya, mengkompaun apa-apa
kesalahan yang dilakukan oleh mana-mana orang di bawah
Akta ini dan ditetapkan sebagai suatu kesalahan yang boleh
kompaun dengan membuat suatu tawaran bertulis kepada orang
yang disyaki melakukan kesalahan itu untuk mengkompaun
kesalahan itu dengan membayar kepada Ketua Pengarah
suatu amaun wang yang tidak melebihi lima puluh peratus
daripada amaun denda maksimum bagi kesalahan itu dalam
tempoh yang dinyatakan dalam tawaran itu.

(3) Suatu tawaran di bawah subseksyen (2) boleh dibuat
pada bila-bila masa selepas kesalahan itu dilakukan, tetapi
sebelum apa–apa pendakwaan ke atasnya dimulakan, dan
jika amaun yang dinyatakan dalam tawaran itu tidak dibayar
dalam tempoh yang dinyatakan dalam tawaran itu atau dalam
apa-apa tempoh yang dilanjutkan sebagaimana yang dibenarkan
oleh Ketua Pengarah, pendakwaan bagi kesalahan itu boleh
dimulakan pada bila-bila masa selepas itu terhadap orang
yang kepadanya tawaran itu dibuat.

(4) Jika suatu kesalahan telah dikompaun di bawah
subseksyen (2), tiada pendakwaan boleh dimulakan selepas itu
berkenaan dengan kesalahan itu terhadap orang yang kepadanya
tawaran untuk mengkompaun itu dibuat.


-----

_Eksais (Pindaan)_ 41

(5) Apabila amaun wang itu dibayar dan jika apa-apa
barang-barang telah disita dan barang-barang itu—

_(a)_ ialah barang-barang berduti kilangan tempatan,

barang-barang itu atau amaun yang dijamin
di bawah perenggan 55(1)(a) atau _(b) atau_
amaun yang dihasilkan melalui jualan di bawah
perenggan 55(1)(c), mengikut mana-mana yang
berkenaan, hendaklah dilucut hak dan tiada prosiding
selanjutnya boleh diambil terhadap barang-barang itu;

_(b)_ ialah barang-barang import berduti, barang-barang itu

atau amaun yang dijamin di bawah perenggan 55(1)(a)
atau (b) atau amaun yang dihasilkan melalui jualan
di bawah perenggan 55(1)(c), mengikut mana-mana
yang berkenaan, hendaklah dilucut hak melainkan
duti eksais yang kena dibayar telah dibayar dalam
masa tiga puluh hari dari tarikh pembayaran amaun
wang itu.

(6) Walau apa pun perenggan (5)(a), Ketua Pengarah boleh
atas permohonan orang itu melepaskan barang-barang itu
atau memulangkan amaun yang dihasilkan melalui jualan,
mengikut mana-mana yang berkenaan, apabila dibayar amaun
wang itu dan atas terma dan syarat-syarat yang difikirkan
patut oleh Ketua Pengarah.”.

**Seksyen baharu** **69a**

**59.** Akta ibu dipinda dengan memasukkan selepas seksyen 69
seksyen yang berikut:

“Kos memegang barang-barang, dokumen atau benda

**yang disita**

**69a. Jika apa-apa barang-barang, dokumen atau benda yang**
disita di bawah Akta ini dipegang dalam jagaan pegawai
eksais sementara menunggu penyelesaian mana-mana prosiding
berkenaan dengan suatu kesalahan di bawah Akta ini, kos
memegang barang-barang, dokumen atau benda itu dalam
jagaan hendaklah, dalam keadaan mana-mana orang didapati
bersalah melakukan suatu kesalahan, menjadi hutang kena
dibayar kepada Kerajaan dan hendaklah didapatkan balik
dengan sewajarnya.”.


-----

42 _Rang Undang-Undang_

**Pindaan seksyen 74**

**60.** Subseksyen 74(1) Akta ibu dipinda—

_(a)_ dalam subsubperenggan (iii)(B), dengan menggantikan

perkataan “lima tahun” dengan perkataan “tujuh tahun”;
dan

_(b)_ dalam subsubperenggan (iv)(B), dengan menggantikan

perkataan “lima tahun” dengan perkataan “tujuh tahun”.

**Seksyen baharu** **74a,** **74b dan** **74c**

**61.** Akta ibu dipinda dengan memasukkan selepas seksyen 74
seksyen yang berikut:

“Penalti bagi kesalahan yang berhubungan dengan data

**yang disimpan dalam komputer**

**74a.** (1) Mana-mana orang yang, tanpa kuasa yang diberikan
oleh Ketua Pengarah—

_(a)_ memusnahkan, merosakkan, memadamkan, mengubah

atau memanipulasi data yang disimpan dalam, atau
digunakan berkaitan dengan, suatu komputer;

_(b)_ memasukkan ke dalam, atau merekod atau menyimpan

di dalam, suatu komputer dengan apa-apa cara data
bagi maksud—

(i) memusnahkan, merosakkan, memadamkan,

mengubah atau memanipulasi data lain yang
disimpan dalam komputer itu; atau

(ii) mengusik, mengganggu atau menghalang

penggunaan sah komputer itu, atau data yang
disimpan di dalam komputer itu; atau

_(c)_ dengan cara lain menggunakan komputer,

yang maksud atau kesannya adalah untuk mengurangkan, mengelak
atau lari daripada apa-apa tanggungan terhadap duti eksais,
yang dikenakan atau yang sepatutnya dikenakan oleh Akta ini,
atau untuk menggagalkan mana-mana peruntukan Akta ini


-----

_Eksais (Pindaan)_ 43

melakukan suatu kesalahan dan boleh, apabila disabitkan,
dikenakan denda tidak melebihi satu ratus ribu ringgit atau
dipenjarakan selama tempoh tidak melebihi lima tahun atau
kedua-duanya.

(2) Dalam seksyen ini, “data” termasuklah apa-apa program
komputer atau sebahagian daripada suatu program komputer.

**Penalti bagi kesalahan yang berhubungan dengan tuntutan**
**pulangan cukai**

**74b. Mana-mana orang yang memperoleh, atau melakukan**
apa-apa yang membolehkan mana-mana orang lain memperoleh,
apa-apa amaun melalui pulangan cukai apa-apa duti eksais
berkenaan dengan apa-apa barang-barang yang tidak dibayar
atau dibenarkan secara sah mengenainya, atau yang lebih tinggi
daripada amaun yang dibayar atau dibenarkan melakukan
suatu kesalahan dan boleh, apabila disabitkan, didenda tidak
melebihi tiga kali ganda amaun duti itu atau lima ratus ribu
ringgit mengikut mana-mana amaun yang lebih besar, atau
dipenjarakan selama tempoh tidak melebihi tujuh tahun atau
kedua-duanya.

**Penalti bagi kesalahan yang berhubungan dengan tuntutan**
**pemulangan balik**

**74c. Mana-mana orang yang memperoleh, atau melakukan**
apa-apa yang membolehkan mana-mana orang lain memperoleh,
pemulangan balik apa-apa wang di bawah perenggan 11(2)(b)
atau seksyen 13, bagi apa-apa amaun melebihi amaun yang
sepatutnya dipulang balik, melakukan suatu kesalahan dan
boleh, apabila disabitkan, didenda tidak melebihi tiga kali
ganda amaun melebihi amaun yang sepatutnya dipulangkan
balik itu atau lima ratus ribu ringgit, mengikut mana-mana
amaun yang lebih besar, atau dipenjarakan selama tempoh
tidak melebihi tujuh tahun atau kedua-duanya.”.

**Pindaan seksyen 75**

**62.** Seksyen 75 Akta ibu dipinda dengan menggantikan perkataan
“didenda tidak kurang daripada dua ribu ringgit tetapi tidak
melebihi sepuluh ribu ringgit” dengan perkataan “didenda tidak
kurang daripada lima ribu ringgit tetapi tidak melebihi dua puluh
ribu ringgit”.


-----

44 _Rang Undang-Undang_

**Pindaan seksyen 78**

**63.** Perenggan 78(1)(a) Akta ibu dipinda dengan menggantikan
perkataan “sesuatu vesal atau kapaludara atau lain-lain kenderaan
lain” dengan perkataan “pengangkut”.

**Pindaan seksyen 81**

**64.** Seksyen 81 Akta ibu dipinda—

_(a)_ dengan menggantikan skala dengan skala yang berikut:

“Jika denda itu **tempoh**

**itu boleh**

**dilanjutkan**

**sehingga**


tidak melebihi lima ribu
ringgit

melebihi lima ribu ringgit
tetapi tidak melebihi sepuluh
ribu ringgit

melebihi sepuluh ribu ringgit
tetapi tidak melebihi dua
puluh ribu ringgit


dua bulan

empat bulan

enam bulan”; dan


_(b)_ dengan menggantikan perkataan “bagi tiap-tiap satu ratus

ringgit selepas dua ratus ringgit yang pertama” dengan
perkataan “bagi tiap-tiap sepuluh ribu ringgit selepas
dua puluh ribu ringgit yang pertama”.

**Pindaan seksyen** **82a**

**65.** Seksyen 82a Akta ibu dipinda dengan menggantikan perkataan
“duti eksais, penalti atau surcaj” dengan perkataan “duti eksais,
surcaj, penalti, fi atau wang lain”.


-----

_Eksais (Pindaan)_ 45

**Pindaan seksyen 85**

**66.** Subseksyen 85(2) Akta ibu dipinda—

_(a)_ dengan memotong perenggan _(h);_

_(b)_ dalam perenggan _(k), dengan menggantikan perkataan_

“seseorang berlesen” dengan perkataan “pengilang
berlesen”;

_(c)_ dalam perenggan _(m),_ dengan memasukkan selepas

perkataan “disimpan oleh” perkataan “pengilang berlesen
dan”; dan

_(d)_ dalam perenggan (p), dengan memasukkan selepas perkataan

“kesalahan-kesalahan yang boleh dikompaun” perkataan
“, kriteria bagi pengkompaunan kesalahan-kesalahan yang
boleh dikompaun”.

**Pindaan seksyen 87**

**67.** Seksyen 87 Akta ibu dipinda dalam takrif “kawasan
utama kastam” dengan menggantikan perkataan “dan Tioman”
dengan perkataan “, Tioman dan Pangkor”.

**Pindaan seksyen** **90b**

**68.** Seksyen 90b Akta ibu dipinda dengan menggantikan perkataan
“vesel dan pesawat udara yang mengangkut barang-barang
itu seolah-olah Labuan ialah suatu tempat di luar Malaysia”
dengan perkataan “kenderaan, vesel dan kapal udara yang
mengangkut barang-barang itu”.

**Pindaan seksyen** **90c**

**69.** Seksyen 90c Akta ibu dipinda dengan menggantikan perkataan
“vesel atau pesawat udara” di mana-mana jua terdapat dengan
perkataan “kenderaan, vesel atau kapal udara”.

**Pindaan seksyen** **90e**

**70.** Seksyen 90e Akta ibu dipinda dengan menggantikan perkataan
“vesel atau pesawat udara” di mana-mana jua terdapat dengan
perkataan “kenderaan vesel atau kapal udara”


-----

46 _Rang Undang-Undang_

**Pindaan seksyen** **91a**

**71.** Seksyen 91a Akta ibu dipinda dalam takrif “kawasan utama
kastam” dengan menggantikan perkataan “dan Tioman” dengan
perkataan “, Tioman dan Pangkor”.

**Pindaan seksyen** **91db**

**72.** Seksyen 91db Akta ibu dipinda dengan menggantikan perkataan
“vesel dan pesawat udara yang mengangkut barang-barang itu
seolah-olah Langkawi ialah suatu tempat di luar Malaysia” dengan
perkataan “kenderaan, vesel dan kapal udara yang mengangkut
barang-barang itu”.

**Pindaan seksyen** **91dc**

**73.** Seksyen 91dc Akta ibu dipinda—

_(a)_ dengan menggantikan perkataan “mana-mana vesel atau

pesawat udara” dengan perkataan “mana-mana kenderaan,
vesel atau kapal udara”; dan

_(b)_ dengan menggantikan perkataan “vesel atau pesawat udara

itu” dengan perkataan “kenderaan, vesel atau kapal udara
itu”.

**Pindaan seksyen** **91de**

**74.** Seksyen 91de Akta ibu dipinda dengan menggantikan perkataan
“vesel atau pesawat udara” di mana-mana jua terdapat dengan
perkataan “kenderaan, vesel atau kapal udara”.

**Pindaan seksyen** **91e**

**75.** Seksyen 91e Akta ibu dipinda dalam takrif “kawasan utama
kastam” dengan menggantikan perkataan “dan Tioman” dengan
perkataan “, Tioman dan Pangkor”.

**Pindaan seksyen** **91j**

**76.** Seksyen 91j Akta ibu dipinda dengan memotong perkataan
“seolah olah Tioman ialah suatu tempat di luar Malaysia ”


-----

_Eksais (Pindaan)_ 47

**Pindaan seksyen** **91k**

**77.** Seksyen 91k Akta ibu dipinda—

_(a)_ dengan menggantikan perkataan “mana-mana vesel atau

pesawat udara” dengan perkataan “mana-mana kenderaan,
vesel atau kapal udara”; dan

_(b)_ dengan menggantikan perkataan “vesel atau pesawat udara

itu” dengan perkataan “kenderaan, vesel atau kapal udara
itu”.

**Pindaan seksyen** **91m**

**78.** Seksyen 91m Akta ibu dipinda dengan menggantikan perkataan
“vessel atau pesawat udara” di mana-mana jua terdapat dengan
perkataan “kenderaan, vesel atau kapal udara”.

**Bahagian XVd baharu**

**79.** Akta ibu dipinda dengan memasukkan selepas Bahagian XVc
Bahagian yang berikut:

“Bahagian XVd

PERUNTUKAN KHAS BERKENAAN DENGAN PANGKOR

**Tafsiran**

**91q.** Dalam Bahagian ini, melainkan jika konteksnya

menghendaki makna yang lain—

“Pangkor” ertinya Pulau Pangkor, Pulau Mentagor,

Pulau Giam, Pulau Simpan, Pulau Tukun Terindak,
Pulau Pelanduk, Pulau Anak Pelanduk, Pulau Landak,
Batu Orang Tua and Batu Jambal;

“kawasan utama kastam” ertinya Malaysia tidak termasuk

Labuan, Langkawi, Tioman dan Pangkor.


-----

48 _Rang Undang-Undang_

**Barang-barang kena duti di Pangkor**

**91r.** Peruntukan Akta ini tidaklah terpakai bagi barang-barang
yang dikilang di atau diimport masuk ke dalam Pangkor, selain
barang-barang yang diisytiharkan oleh Menteri dari semasa
ke semasa melalui perintah yang disiarkan dalam _Warta._

**Barang-barang yang dikilang di Pangkor hendaklah**
**disifatkan sebagai dikilang di luar Malaysia**

**91s.** Barang-barang yang tertakluk kepada duti eksais, selain
yang disebut dalam seksyen 91r, apabila dikilang di Pangkor
hendaklah disifatkan sebagai dikilang di luar Malaysia dan
apabila dipindahkan dari Pangkor ke wilayah-wilayah lain
dalam Malaysia hendaklah disifatkan sebagai diimport masuk
ke wilayah-wilayah itu dan peruntukan Akta Kastam 1967
hendaklah terpakai.

**Barang-barang yang dikilang di wilayah-wilayah lain**
**dalam Malaysia hendaklah disifatkan sebagai dieksport**
**apabila dipindahkan ke dalam Pangkor**

**91t.** Barang-barang yang tertakluk kepada duti eksais,
selain yang disebut dalam seksyen 91r, yang dikilang di
wilayah-wilayah lain di dalam Malaysia apabila dipindahkan
ke Pangkor hendaklah disifatkan sebagai dieksport dari
wilayah-wilayah itu ke suatu tempat di luar Malaysia bagi
maksud seksyen 19 dan perenggan 28(d).

**Duti eksais yang berhubungan dengan Pangkor**

**91u.** (1) Walau apa pun apa-apa jua yang berlawanan yang
terkandung dalam Akta ini—

_(a)_ tiada duti eksais kena dibayar ke atas apa-apa

barang-barang yang diimport masuk ke dalam
Pangkor, selain barang-barang yang diisytiharkan
oleh Menteri dari semasa ke semasa melalui perintah
yang disiarkan dalam _Warta;_


-----

_Eksais (Pindaan)_ 49

_(b)_ duti eksais hendaklah kena dibayar atas semua

barang-barang berduti yang diangkut ke kawasan
utama kastam dari Pangkor seolah-olah pengangkutan
ke kawasan utama kastam itu ialah pengimportan
ke dalam Malaysia; dan

_(c)_ Menteri boleh, melalui perintah, menetapkan erti

perkataan “nilai” berhubung dengan barang-barang
yang diangkut dari Pangkor ke kawasan utama
kastam.

(2) Subseksyen 6(2), (3), (4) dan (5) hendaklah terpakai
bagi apa-apa perintah yang dibuat oleh Menteri di bawah
perenggan (1)(a).

(3) Tiada apa-apa dalam seksyen ini boleh menjadikan
tidak terpakai bagi Pangkor apa-apa duti eksais lain yang
boleh ditetapkan oleh Menteri di bawah subseksyen 6(1).

**Pengangkutan barang-barang ke atau dari Pangkor dari**
**atau ke kawasan utama kastam**

**91v.** Jika barang-barang diangkut—

_(a)_ dari Pangkor ke kawasan utama kastam; atau

_(b)_ dari kawasan utama kastam ke Pangkor,

peruntukan Akta ini hendaklah, dengan apa-apa ubah suaian
dan penyesuaian yang perlu, terpakai seolah-olah barang-barang
itu telah diimport ke dalam atau, mengikut mana-mana yang
berkenaan, dieksport dari, kawasan utama kastam dari atau ke
suatu tempat di luar Malaysia, dan tanpa menjejaskan keluasan
makna di atas, peruntukan Bahagian X hendaklah terpakai
bagi barang-barang yang diangkut ke atau dari Pangkor dari
atau ke kawasan utama kastam dan bagi orang, kenderaan,
vesel dan kapal udara yang mengangkut barang-barang itu.


-----

50 _Rang Undang-Undang_

**Akuan mengenai barang-barang yang diangkut dari**
**Pangkor ke kawasan utama kastam**

**91w.** Orang yang menjaga mana-mana kenderaan, vesel
atau kapal udara yang di dalamnya barang-barang diangkut
dari Pangkor ke kawasan utama kastam hendaklah membuat
suatu akuan yang pada keseluruhan isinya mengikut borang
yang ditetapkan dengan memberikan butir-butir barang-barang
yang diangkut dalam kenderaan, vesel atau kapal udara itu.

**Barang-barang berduti hendaklah disifatkan sebagai tidak**
**berduti semasa berada di Pangkor**

**91x.** Apa-apa barang-barang berduti, selain barang-barang
yang diisytiharkan oleh Menteri di bawah perenggan 91u(1)(a)
hendaklah, semasa berada di Pangkor, disifatkan sebagai
barang-barang tidak berduti dan peruntukan Akta ini hendaklah
ditafsirkan dengan sewajarnya.

**Pemungutan duti di Pangkor**

**91** **y.** Dalam membuat peraturan-peraturan di bawah

seksyen 85 Menteri boleh memperuntukkan—

_(a)_ bagi pemungutan di Pangkor duti eksais yang kena

dibayar berkenaan dengan barang-barang yang
diangkut atau hampir hendak diangkut dari atau
ke Pangkor ke atau dari kawasan utama kastam;

_(b)_ bagi batasan atau sekatan kenderaan, vesel dan kapal

udara yang boleh digunakan untuk mengangkut
barang-barang itu; dan

_(c)_ bagi pelesenan atau pengawalan orang atau

kenderaan, vesel atau kapal udara yang mengangkut
barang-barang itu.


-----

_Eksais (Pindaan)_ 51

**Pemakaian peruntukan yang berhubungan dengan pulangan**
**cukai bagi barang-barang yang diangkut ke Pangkor**

**91z.** Peruntukan yang berhubungan dengan pulangan cukai
di bawah Akta ini hendaklah terpakai bagi barang-barang,
selain barang-barang yang diisytiharkan oleh Menteri
di bawah perenggan 91u(1)(a), yang diangkut dari kawasan
utama kastam ke Pangkor seolah-olah barang-barang itu telah
dieksport semula.”.

**Kecualian**

**80.** Apa-apa pengkompaunan kesalahan di bawah seksyen 69
Akta ibu yang sedia ada yang belum selesai sebaik sebelum tarikh
Akta ini mula berkuat kuasa hendaklah, pada dan selepas tarikh
Akta ini mula berkuat kuasa, diteruskan sebagai kesalahan yang
boleh dikompaun seolah-olah seksyen 69 Akta ibu tidak dipinda
oleh Akta ini.

HURAIAN

Rang Undang-Undang ini bertujuan untuk meminda Akta Eksais 1976
(“Akta 176”). Tujuan utama pindaan adalah untuk menambah baik tatacara eksais
khususnya yang berhubungan dengan pembayaran duti eksais, kewajipan untuk
menyimpan rekod yang berhubungan dengan perkara eksais dan penggudangan
barang-barang import. Pindaan ini juga bertujuan untuk menguatkan kuasa
penguatkuasaan pegawai Eksais dan untuk meningkatkan amaun penalti bagi
kesalahan di bawah Akta 176.

2. _Fasal 1_ mengandungi tajuk ringkas Akta yang dicadangkan dan kuasa
Menteri untuk menetapkan tarikh permulaan kuat kuasa Akta yang dicadangkan.

3. _Fasal 2_ bertujuan meminda seksyen 2 Akta 176.

_Subfasal 2(a) bertujuan untuk mengadakan takrif baharu untuk “jalan”,_

“kawalan kastam”, “kedai bebas cukai”, “ketetapan umum”, “laut”, “pemegang
lesen”, “pemindahan”, “pemindahankapal”, “pengangkut”, “pengilang berlesen”,
“surcaj” dan memotong takrif “gudang eksais awam”, “pengilang tembakau
berlesen” dan “zon bebas”. Subfasal ini juga bertujuan meminda takrif “botol”,
“liquor bumiputera”, “pegawai eksais”, “pegawai kanan eksais”, “pemunya”
dan “pengilangan”.


-----

52 _Rang Undang-Undang_

_Subfasal 2(b)_ bertujuan untuk memasukkan subseksyen baharu 2(1a)

ke dalam Akta 176 untuk menjelaskan bahawa zon bebas disifatkan sebagai
suatu tempat di luar kawasan utama kastam dan peruntukan di bawah
Bahagian VII, VIIIa dan seksyen 76 adalah terpakai bagi zon bebas. Subfasal 2(b)
juga bertujuan untuk memasukkan subseksyen baharu 2(1b) ke dalam
Akta 176 yang memperuntukkan takrif “zon bebas” dan “kawasan utama kastam”.

4. _Fasal 3 bertujuan untuk meminda seksyen 4 Akta 176 untuk memperuntukkan_
bahawa Timbalan Pengarah hendaklah tertakluk kepada arahan Ketua Pengarah
dan untuk memperuntukkan bahawa Timbalan Ketua Pengarah, Penolong
Ketua Pengarah, Pengarah, Timbalan Pengarah, Penolong Kanan Pengarah
dan Penolong Pengarah mempunyai dan boleh menjalankan semua kuasa
yang diberikan kepada Ketua Pengarah di bawah Akta 176 selain kuasa yang
diberikan oleh seksyen 18.

5. _Fasal 4 bertujuan untuk memasukkan seksyen baharu_ 4a ke dalam
Akta 176 untuk menjelaskan bahawa pegawai polis hanya boleh menjalankan
kuasa berhubungan dengan Bahagian X Akta 176 (Pemeriksaan, Penyiasatan,
Pengeledahan, Penyitaan dan Penangkapan).

6. _Fasal 6_ bertujuan untuk memasukkan seksyen baharu 5f ke dalam
Akta 176 untuk memberi Ketua Pengarah kuasa untuk membuat ketetapan
umum tentang pemakaian apa-apa peruntukan Akta 176.

7. _Fasal 7_ bertujuan untuk memotong subseksyen 6(6) Akta 176 untuk
memberi Menteri kuasa untuk mendapatkan balik surcaj, penalti dan wang
lain yang kena dibayar sebagai suatu hutang sivil dalam seksyen baharu 15b
yang dicadangkan.

8. _Fasal 8 bertujuan untuk memasukkan seksyen baharu 6a ke dalam Akta 176_
untuk memperuntukkan bahawa bagi maksud pelevian duti eksais, barang-barang
_bona fide dalam pemindahan, termasuk barang-barang bagi pemindahankapal,_
tidak boleh disifatkan sebagai diimport melainkan barang-barang itu adalah
atau menjadi barang-barang menyalahi eksais.

9. _Fasal 9_ bertujuan untuk meminda seksyen 11a Akta 176.

_Subfasal 9(c) bertujuan untuk meminda subseksyen_ 11a(1) Akta 176

sebagaimana yang dinomborkan semula untuk memberi Menteri kuasa untuk
meremit keseluruhan atau mana-mana bahagian duti eksais, surcaj, penalti, fi
atau wang lain yang kena dibayar di bawah Akta ini.

_Subfasal 9(d) bertujuan untuk memasukkan subseksyen baharu_ 11a(2)

ke dalam Akta 176 untuk memperuntukkan bahawa jika seseorang telah membayar
apa-apa duti eksais, surcaj, penalti, fi atau wang lain yang kena dibayar
di bawah Akta ini yang remitan telah yang diberikan di bawah subseksyen 11a(1)
sebagaimana yang dinomborkan semula, dia berhak kepada pemulangan balik
duti eksais, surcaj, penalti, fi atau wang lain yang telah diremitkan.


-----

_Eksais (Pindaan)_ 53

10. _Fasal 10_ bertujuan untuk meminda seksyen 13 Akta 176.

_Subfasal 10(d) bertujuan untuk meminda proviso kepada perenggan 13(1)(b)_

Akta 176 untuk memperuntukkan bahawa jika apa-apa duti eksais telah dibayar
di bawah seksyen 8a atau sementara menunggu keputusan suatu semakan atau
rayuan di bawah seksyen 47 Akta 176, tiada apa-apa tuntutan pemulangan balik
dibenarkan melainkan tuntutan itu dibuat dalam borang yang ditetapkan dalam
masa satu tahun dari tarikh keputusan atas penjenisan, penilaian, semakan atau
rayuan itu diberitahu kepada orang yang menuntut.

_Subfasal 10(e)_ bertujuan untuk memasukkan subseksyen baharu 13(2) ke

dalam Akta 176 untuk memperuntukkan bahawa suatu tuntutan di bawah
seksyen ini hendaklah disokong dengan apa-apa dokumen sebagaimana yang
dikehendaki oleh Ketua Pengarah.

11. _Fasal 11_ bertujuan untuk menggantikan seksyen 14 Akta 176 untuk

memperuntukkan bahawa jika apa-apa barang-barang berduti rosak, musnah
atau hilang akibat kemalangan yang tidak dapat dielakkan pada bila-bila masa
sebelum pengeluaran daripada kawalan eksais, Ketua Pengarah boleh meremitkan
keseluruhan atau mana-mana bahagian duti eksais yang kena dibayar ke atasnya
jika notis secara bertulis mengenai kerosakan, kemusnahan atau kehilangan
yang disebabkan oleh kemalangan yang tidak dapat dielakkan itu disokong oleh
dokumen yang mencukupi, telah diberikan pada masa atau sebelum pengeluaran
itu. Sekiranya apa-apa barang-barang berduti rosak, musnah atau hilang akibat
kemalangan yang tidak dapat dielakkan selepas pengeluaran barang-barang
itu daripada kawalan eksais, tiada pengurangan duti eksais boleh dibenarkan
ke atas barang-barang itu.

12. _Fasal 12 bertujuan untuk meminda seksyen 15 Akta 176._

_Subfasal 12(b) bertujuan untuk meminda subseksyen 15(1) Akta 176 untuk_

memperuntukkan bahawa jika duti eksais, surcaj, penalti, fi atau wang lain belum
dibayar atau dipulangkan balik secara silap disebabkan oleh ketidaksengajaan,
kecuaian, kesilapan, pakatan sulit atau salah tafsiran di pihak mana-mana
pegawai eksais atau disebabkan oleh pernyataan silap mengenai nilai, kuantiti,
kualiti atau perihalan oleh mana-mana orang, orang yang bertanggungan untuk
membayar duti eksais, surcaj, penalti, fi atau wang lain yang kena dibayar
atau kekurangan itu hendaklah membayar kekurangan itu atau membayar balik
amaun yang dibayar kepadanya secara berlebihan, atas tuntutan yang dibuat
dalam masa enam tahun dari tarikh duti eksais, surcaj, penalti, fi atau wang
lain kena dibayar atau kekurangan duti eksais, surcaj, penalti, fi atau wang
lain kena dibayar atau pemulangan balik itu dibuat, mengikut mana-mana yang
berkenaan.

_Subfasal 12(c)_ bertujuan untuk meminda subseksyen 15(2) Akta 176 untuk

membenarkan Ketua Pengarah untuk menetapkan syarat apabila amaun yang
kena dibayar di bawah subseksyen 15(1) Akta 176 dibayar secara ansuran.

_Subfasal 12(d) bertujuan untuk menggantikan subseksyen 15(3), (4) dan (5)_

Akta 176 dan bertujuan untuk memasukkan subseksyen baharu 15(6), (7), (8)
dan (9) ke dalam Akta 176.


-----

54 _Rang Undang-Undang_

Subseksyen 15(3) bertujuan untuk memperuntukkan bahawa sekiranya terdapat

keingkaran dalam pembayaran apa-apa ansuran di bawah subseksyen 15(2)
Akta 176 pada tarikh ia genap masa, keseluruhan baki tertunggak hendaklah
menjadi genap masa dan kena dibayar pada tarikh itu dan hendaklah, tanpa
apa-apa notis selanjutnya diberi kepada orang yang bertanggungan membayar
amaun yang genap masa itu, dikenakan suatu surcaj yang bersamaan dengan
sepuluh peratus baki tertunggak itu dan surcaj itu hendaklah didapatkan semula
seolah-olah ia genap masa dan kena dibayar.

Subseksyen 15(4) memperuntukkan bahawa subseksyen 15(2) dan (3)

Akta 176 tidak boleh menjejaskan pelaksanaan hak dan kuasa Ketua
Pengarah untuk menyita atau, tertakluk kepada subseksyen 15(5)
yang dicadangkan, menjual apa-apa barang-barang di bawah kawalan eksais
yang merupakan kepunyaan orang yang bertanggungan untuk membayar duti
eksais, surcaj, penalti, fi atau wang lain itu bagi mendapatkan balik amaun
yang kena dibayar di bawah subseksyen 15(1), (2) or (3) Akta 176, atau
apa-apa baki belum jelas.

Subseksyen 15(5) memberi Ketua Pengarah kuasa untuk menjual barang-barang

di bawah kawalan eksais yang meupakan kepunyaan orang yang bertanggungan
untuk membayar amaun yang kena dibayar di bawah subseksyen 15(1)
Akta 176 jika duti eksais, surcaj, penalti, fi atau wang lain atau kekurangannya,
atau pemulangan balik yang kena dibayar balik tidak dibayar oleh orang itu,
mengikut mana-mana yang berkenaan, selepas memberi notis secara bertulis
tidak kurang daripada tiga puluh hari atau dalam _Warta._

Subseksyen 15(6) yang dicadangkan memperuntukkan bahawa hasil jualan

apa-apa barang-barang di bawah subseksyen 15(5) yang dicadangkan hendaklah
digunakan untuk pembayaran duti eksais, surcaj, penalti, fi atau wang lain,
atau mendapatkan balik apa-apa amaun atau caj berkenaan dengan penjualan
barang-barang itu, dan lebihan itu, jika ada, hendaklah dibayar kepada orang
yang bertanggungan untuk membayar amaun yang genap masa di bawah
subseksyen 15(1) Akta 176 dan jika orang itu tidak boleh dijumpai dalam masa
satu bulan dari jualan itu, lebihan itu hendaklah dibayar ke dalam Kumpulan
Wang Disatukan.

Subseksyen 15(7) yang dicadangkan memperuntukkan bahawa barang-barang

di bawah kawalan eksais kepunyaan orang yang bertanggungan untuk membayar
amaun yang genap masa di bawah subseksyen 15(1) Akta 176 hendaklah
dilucut hak kepada Kerajaan dan hendaklah dilupuskan mengikut cara yang
diarahkan oleh Ketua Pengarah jika semasa jualan barang-barang itu tiada
terdapat tawaran yang mencukupi untuk membayar duti eksais, surcaj, penalti,
fi atau wang lain yang kena dibayar atau pemulangan balik yang dibayar secara
silap, mengikut mana-mana yang berkenaan.

Subseksyen 15(8) yang dicadangkan bertujuan untuk memperuntukkan

bahawa Ketua Pengarah boleh membuat suatu tuntutan pada bila-bila masa
selepas enam tahun dari tarikh duti eksais, surcaj, penalti, fi atau wang lain
kena dibayar atau duti eksais, surcaj, penalti, fi atau wang lain tidak dibayar
atau kurang dibayar disebabkan oleh apa-apa bentuk fraud atau keingkaran
yang dilakukan oleh atau bagi pihak mana-mana orang.


-----

_Eksais (Pindaan)_ 55

Subseksyen 15(9) yang dicadangkan bertujuan untuk memperuntukkan

bahawa jualan barang-barang secara lelong hendaklah dijalankan oleh atau
dengan kehadiran pegawai kanan eksais.

13. _Fasal 13_ bertujuan untuk meminda seksyen 15a Akta 176.

_Subfasal 13(b)_ dan _(d)_ bertujuan untuk memperuntukkan bahawa jika

Ketua Pengarah mempunyai sebab untuk mempercayai bahawa mana-mana
orang hendak atau berkemungkinan meninggalkan Malaysia tanpa membayar
apa-apa duti eksais, surcaj, penalti, fi atau apa-apa wang lain, Ketua Pengarah
boleh mengeluarkan kepada Ketua Pengarah Imigresen suatu perakuan
yang mengandungi butir-butir orang yang disyaki secara munasabah telah
melakukan suatu kesalahan itu dengan suatu permintaan bahawa orang itu
dihalang daripada meninggalkan Malaysia melainkan dan sehingga dia telah
membayar kesemua duti eksais, surcaj, penalti, fi atau wang lain yang kena
dibayar atau mengemukakan cagaran yang memuaskan hati Ketua Pengarah
bagi pembayarannya. Suatu pernyataan bertulis yang ditandatangani oleh
Ketua Pengarah yang menyatakan bahawa kesemua duti, surcaj, penalti, fi atau
wang lain telah dibayar atau cagaran telah dikemukakan bagi pembayarannya,
menjadi kebenaran yang mencukupi untuk membenarkan orang itu untuk
meninggalkan Malaysia.

_Subfasal 13(c) bertujuan untuk meminda subseksyen 15a(2) Akta 176 untuk_

memberi Ketua Pengarah Imigresen yang menerima suatu permintaan di bawah
subseksyen 15a(1) Akta 176 kuasa untuk menjalankan segala langkah yang
boleh termasuk pengambilan atau penyimpanan apa-apa perakuan pengenalan,
pasport, permit keluar atau dokumen perjalanan lain berhubung dengan orang
itu yang perlu untuk memberi kesan kepada permintaan itu.

_Subfasal 13(e) bertujuan untuk meminda subseksyen 15a(3) Akta 176 untuk_

menghendaki Ketua Pengarah menyampaikan suatu notis mengenai pengeluaran
perakuan di bawah subsekyen 15a(1) untuk disampaikan kepada diri orang itu
atau melalui pos berdaftar ke alamat terakhir yang diketahui bagi orang yang
baginya perakuan itu berkaitan.

14. _Fasal 14 bertujuan untuk memasukkan seksyen baharu_ 15b ke dalam

Akta 176 untuk membenarkan apa-apa duti eksais, surcaj, penalti, fi atau wang
lain yang kena dibayar di bawah Akta 176 didapatkan balik sebagai hutang
sivil yang kena dibayar kepada Kerajaan.

15. _Fasal 15 bertujuan untuk meminda seksyen 16 Akta 176 untuk_

memperuntukkan skop yang lebih luas bagi pengiraan kadar duti eksais bagi
barang-barang yang dikilang di Malaysia.

16. _Fasal 16_ bertujuan untuk meminda seksyen 19a Akta 176.

_Subfasal 16(a)(i) bertujuan untuk memperuntukkan tuntutan pulangan cukai duti_

eksais bagi barang import selain barang-barang persendirian atau barang-barang
lain yang dibawa oleh pelawat ke Malaysia atau sampel yang dibawa oleh
pengembara dagangan di bawah seksyen 19e Akta 176.


-----

56 _Rang Undang-Undang_

_Subfasal 16(a)(ii) bertujuan untuk memberikan kuasa kepada pegawai kanan_

kastam di pelabuhan kastam atau lapangan terbang kastam untuk mengenal
pasti barang-barang yang tertakluk kepada tuntutan pulangan cukai sebelum
barang-barang itu dieksport semula.

_Subfasal 16(a)(iii) bertujuan untuk menaikkan nilai minimum tuntutan_

pulangan cukai daripada lima puluh ringgit kepada dua ratus ringgit.

_Subfasal 16(a)(iv)_ bertujuan untuk memendekkan tempoh yang dalamnya

barang-barang hendaklah dieksport semula bagi maksud tuntutan pulangan
cukai dari dua belas bulan kepada tiga bulan dari tarikh duti eksais dibayar.

_Subfasal 16(b) bertujuan untuk menghendaki amaun pulangan cukai yang_

dibenarkan dikira pada kadar duti eksais yang dilevi pada masa import sahaja.

17. _Fasal 18_ bertujuan untuk memotong seksyen 19d Akta 176 untuk

meniadakan kuasa Ketua Pengarah untuk membenarkan pulangan cukai duti
eksais atas barang-barang yang mengalami kemerosotan atau kerosakan yang
hendaklah dimusnahkan dengan kehadiran pegawai kanan eksais.

18. _Fasal 19 bertujuan untuk memasukkan seksyen baharu_ 19g ke dalam

Akta 176 untuk memperuntukkan bahawa jika suatu pulangan cukai atau
pemulangan balik duti eksais di bawah Akta 176 menjadi genap masa kepada
seseorang yang telah gagal untuk membayar apa-apa amaun duti eksais, duti
kastam, dsb., Ketua Pengarah boleh mengimbangi pulangan cukai atau pemulangan
balik itu terhadap amaun yang orang itu telah gagal untuk membayar.

19. _Fasal 22_ bertujuan untuk memotong perenggan 22(1)(b) Akta 176

berbangkit daripada pemotongan seksyen 24 Akta 176.

20. _Fasal 23_ bertujuan untuk meminda seksyen 23a Akta 176.

_Subfasal 23(a) bertujuan untuk menjadikannya suatu kesalahan bagi mana-mana_

penyelesai yang gagal untuk mengemukakan dokumen, buku dan rekod lain yang
berkaitan yang ditetapkan di bawah subseksyen 23(2b) yang dicadangkan. Fasal ini
juga bertujuan untuk meningkatkan penalti bagi kesalahan kegagalan memberikan
notis kepada Ketua Pengarah dan untuk menepikan sejumlah wang daripada
aset bagi pembayaran duti eksais di bawah subseksyen 23a(1) dan kesalahan
di bawah subseksyen 23a(2b) yang dicadangkan daripada denda tidak melebihi
sepuluh ribu ringgit kepada denda tidak melebihi lima puluh ribu ringgit atau
pemenjaraan selama tempoh tidak melebihi tiga tahun atau kedua-duanya.

_Subfasal 23(b)_ bertujuan untuk memasukkan subseksyen baharu 23a(2b)

ke dalam Akta 176 untuk menghendaki penyelesai untuk mengemukakan semua
dokumen, buku dan rekod yang berkaitan yang ada dalam milikannya kepada
pegawai yang hak bagi maksud pengiraan semua duti yang kena dibayar.

21. _Fasal 24 bertujuan untuk meminda seksyen_ 23b Akta 176.

_Subfasal 24(a)_ bertujuan untuk menjadikannya suatu kesalahan bagi

mana-mana penerima yang gagal mengemukakan dokumen, buku dan rekod
lain yang ditetapkan di bawah subseksyen 23b(2b) yang dicadangkan.


-----

_Eksais (Pindaan)_ 57

_Fasal ini juga bertujuan untuk meningkatkan penalti bagi kesalahan kegagalan_
memberikan notis kepada Ketua Pengarah dan untuk menepikan sejumlah wang
daripada aset bagi pembayaran duti eksais di bawah subseksyen 23b(1) dan kesalahan
di bawah subseksyen 23b(2b) yang dicadangkan daripada denda tidak melebihi
sepuluh ribu ringgit kepada denda tidak melebihi lima puluh ribu ringgit atau
pemenjaraan selama tempoh tidak melebihi tiga tahun atau kedua-duanya.

_Subfasal 24(b)_ bertujuan untuk memasukkan subseksyen baharu 23(2b)

ke dalam Akta 176 untuk menghendaki penerima untuk mengemukakan semua
dokumen, buku dan rekod yang berkaitan yang ada dalam milikannya kepada
pegawai yang hak bagi maksud pengiraan semua duti yang kena dibayar.

22. _Fasal 25 bertujuan untuk memotong seksyen 24 Akta 176 untuk meniadakan_

kuasa Menteri untuk mewujudkan suatu gudang eksais awam untuk mendeposit
dan menyimpan barang-barang berduti tanpa pembayaran duti memandangkan
ia tidak lagi diperlukan.

23. _Fasal 26 bertujuan untuk meminda seksyen 26 Akta 176 untuk meniadakan_

fungsi gudang eksais awam sebagai tempat untuk menyimpan apa-apa
barang-barang berduti sebagai pindaan berbangkit daripada pemotongan
seksyen 24 Akta 176.

24. _Fasal 27_ bertujuan untuk meminda seksyen 27a Akta 176.

Subseksyen 27a(1) yang dicadangkan bertujuan untuk menghendaki

barang-barang yang diimport, apabila tiba atau didaratkan, didepositkan dalam
gudang berlesen, suatu gudang atau tempat lain yang diluluskan oleh Ketua
Pengarah kecuali jika duti yang kena dibayar telah dibayar mengikut seksyen 28,
atau barang-barang itu telah diluluskan bagi pemindahan atau pemindahankapal
tertakluk kepada syarat-syarat tertentu, barang-barang diimport melalui pos,
melalui jalan raya atau melalui laut tertakluk kepada syarat-syarat tertentu
dan barang-barang itu merupakan barang persendirian.

Subseksyen 27a(2) yang dicadangkan bertujuan untuk membenarkan

Ketua Pengarah untuk menghendaki barang-barang, jika perlu bagi maksud
kepentingan awam, didepositkan di dalam gudang berlesen atau gudang atau
tempat lain yang diluluskan oleh Ketua Pengarah.

Subseksyen 27a(3) yang dicadangkan bertujuan untuk memperuntukkan

bahawa barang yang didepositkan di bawah subseksyen 27a(2) yang dicadangkan
didepositkan atas perbelanjaan pemunya barang-barang itu dan disifatkan
sebagai di bawah kawalan eksais. Barang-barang itu tidak boleh dikeluarkan
kecuali dengan kebenaran pegawai kastam yang hak.

Subseksyen 27a(4) yang dicadangkan bertujuan untuk memperuntukkan

bahawa subseksyen 27a(1) yang dicadangkan tidak terpakai bagi barang-barang
yang memasuki kawasan utama kastam dari zon bebas.


-----

58 _Rang Undang-Undang_

25. _Fasal 28_ bertujuan untuk memasukkan seksyen baharu 27ab ke dalam

Akta 176 untuk memberi Ketua Pengarah kuasa untuk meluluskan suatu gudang,
yang bukan merupakan gudang berlesen, atau tempat lain untuk mendepositkan
barang-barang berduti tertakluk kepada syarat-syarat yang difikirkan patut oleh
Ketua Pengarah.

26. _Fasal 29 bertujuan untuk meminda seksyen 28 Akta 176 bagi menghalang_

pengeluaran barang-barang berduti dari gudang berlesen, suatu gudang atau
mana-mana tempat lain yang diluluskan oleh Ketua Pengarah atau kawalan
eksais kecuali bagi pemindahan ke gudang berlesen lain, gudang atau tempat
lain yang diluluskan oleh Ketua Pengarah atau di mana-mana tempat lain
di bawah kawalan eksais atau bagi pengilangan di suatu tempat lain yang
dilesenkan di bawah seksyen 20 Akta 176.

27. _Fasal 33_ bertujuan untuk menggantikan seksyen 40d Akta 176 untuk

memperuntukkan masa atau tempoh bagi membuat akuan ke atas barang-barang
berduti semasa import dalam borang yang ditetapkan kepada pegawai yang hak.

28. _Fasal 35_ bertujuan untuk menggantikan seksyen 41b Akta 176 untuk

menghendaki tiap-tiap orang untuk menyimpan rekod yang lengkap dan
benar yang kemas kini mengenai semua transaksi yang menyentuh atau boleh
menyentuh tanggungannya ke atas apa-apa perkara di bawah Akta 176.

29. _Fasal 36_ bertujuan untuk memasukkan seksyen baharu 41ba ke dalam

Akta 176 untuk memberi seorang pegawai kanan eksais kuasa untuk menghendaki
orang yang telah mempunyai dalam milikannya, jagaannya atau kawalannya
barang-barang, rekod, laporan atau dokumen yang telah disita, ditahan, atau
diambil milik untuk mengemukakan kepadanya suatu terjemahan dalam bahasa
kebangsaan atau bahasa Inggeris dalam tempoh yang ditentukan oleh pegawai
itu jika barang-barang, rekod, laporan atau dokumen itu dalam bahasa selain
bahasa kebangsaan atau bahasa Inggeris.

30. _Fasal 37 bertujuan untuk meminda seksyen 41c Akta 176 untuk menghendaki_

ketua stesen kereta api di tempat pengimportan barang-barang melalui kereta
api dan di stesen kastam tempat di mana barang-barang dikonsainkan untuk
mengemukakan invois dan bil muatan rel berkenaan dengan barang-barang itu
tanpa suatu permintaan dibuat dan untuk menghalang kargo daripada dimuatkan
ke dalam atau dipunggah dari kereta api kecuali dengan kebenaran pegawai
yang hak.

31. _Fasal 38_ bertujuan untuk meminda seksyen 41d Akta 176.

_Subfasal 38(a) bertujuan untuk meminda subseksyen_ 41d(1) Akta 176 untuk

meningkatkan jumlah wang yang kena dibayar, apabila diminta, oleh nakhoda
atau ejen vesel itu kepada pegawai yang hak dalam hal jika mana-mana
barang-barang yang dicatatkan dalam daftar muatan mana-mana vesel yang tidak
dibutirkan dengan memuaskan hati pegawai yang hak itu dalam tempoh satu
bulan dari tarikh penyerahan pernyataan itu yang berkenaan dengan pengeluaran
kargo daripada tidak melebihi lima ratus ringgit kepada tidak melebihi lima
ribu ringgit. Dalam kes yang duti yang betul tidak boleh ditaksir, jumlah yang
kena dibayar dinaikkan daripada tidak melebihi dua ribu ringgit kepada tidak
melebihi sepuluh ribu ringgit.


-----

_Eksais (Pindaan)_ 59

_Subfasal 38(b)_ bertujuan untuk memasukkan subseksyen baharu 41d(3)

ke dalam Akta 176 untuk memperuntukkan bahawa takrif “ejen vesel”
termasuklah penghantar fret.

32. _Fasal 39_ bertujuan untuk meminda subseksyen 42a(2) Akta 176 untuk

membenarkan bagasi penumpang atau mana-mana orang untuk diperiksa dan
diserahkan mengikut cara yang diarahkan oleh Ketua Pengarah.

33. _Fasal 40_ bertujuan untuk meminda seksyan 44 Akta 176.

_Subfasal 40(b) bertujuan untuk menggantikan subseksyen 44(1) Akta 176_

untuk memberi aksses yang lebih luas kepada mana-mana pegawai kanan
eksais atau mana-mana pegawai yang diwakilkan oleh pegawai kanan eksais
itu untuk mempunyai akses bukan sahaja ke tempat atau premis pengimport
itu menjalankan perniagaannnya tetapi juga ke tempat atau premis pengilang
berlesen, pemegang lesen dan mana-mana orang yang mempunyai urusan
dengan pengilang berlesen, pemegang lesen dan pengimport itu menjalankan
perniagaannya.

_Subfasal 40(c)(i) bertujuan untuk meminda perenggan 44(2)(a)_ Akta 176

untuk memberi pegawai kanan eksais yang masuk ke dalam premis itu
kuasa untuk menghendaki apa-apa buku, data, dokumen atau rekod lain,
atau benda yang perlu dikemukakan kepadanya oleh pengilang berlesen,
pemegang lesen, pengimport atau orang yang disebut dalam perenggan 44(1)(b)
Akta 176 yang dicadangkan itu.

_Subfasal 40(c)(ii)_ bertujuan untuk meminda perenggan 44(2)(d) Akta 176

untuk memberi pegawai kanan eksais yang masuk ke dalam premis itu kuasa
untuk menghendaki soalan yang berhubungan dengan apa-apa buku, data,
dokumen atau rekod lain, dsb., dijawab dengan benar oleh pengilang berlesen,
pemegang lesen, pengimport atau orang yang disebut dalam perenggan 44(1)(b)
Akta 176 yang dicadangkan atau mana-mana orang yang diambil kerja oleh
pengilang berlesen, pemegang lesen, pengimport atau orang yang disebut dalam
perenggan 44(1)(b) Akta 176 yang dicadangkan.

_Subfasal 40(c)(iii) bertujuan untuk meminda perenggan 44(2)(f)_ Akta 176

untuk memberi pegawai kanan eksais kuasa untuk membuka dan memeriksa
apa-apa bungkusan atau apa-apa barang-barang atau bahan-bahan di dalam
premis itu atas risiko dan perbelanjaan pengilang berlesen, pemegang lesen,
pengimport atau orang yang disebut dalam perenggan 44(1)(b) Akta 176
yang dicadangkan.

_Subfasal 40(d) bertujuan untuk meminda subseksyen 44(3) Akta 176 untuk_

memberi pegawai kanan eksais kuasa untuk memasuki mana-mana premis dan
membuka apa-apa bekas yang terdapat dalam mana-mana premis di tempat
pengilang berlesen, pemegang lesen, pengimport atau orang yang disebut dalam
perenggan 44(1)(b) Akta 176 yang dicadangkan, menjalankan perniagaannya,
jika perlu dengan kekerasan jika pegawai itu tidak dapat memperoleh akses
ke premis itu atau ke apa-apa bekas yang terdapat dalam mana-mana premis.


-----

60 _Rang Undang-Undang_

_Subfasal 40(e)_ bertujuan untuk memasukkan subseksyen baharu 44(5)

ke dalam Akta 176 untuk menjadikannya suatu kesalahan bagi mana-mana
orang yang enggan memberi akses di mana-mana tempat atau premis kepada
mana-mana pegawai kanan eksais dan untuk memperuntukkan hukuman bagi
kesalahan itu.

34. _Fasal 41_ bertujuan untuk memasukkan seksyen baharu 44b ke dalam

Akta 176 yang memperkatakan perlindungan terhadap apa-apa tindakan,
saman, pendakwaan atau prosiding lain berhubung dengan mana-mana pegawai
eksais, mana-mana pegawai polis yang mempunyai kuasa seorang pegawai
kanan eksais atau pegawai eksais di bawah seksyen baharu 4a Akta 176, atau
mana-mana pegawai yang hak berkenaan dengan apa-apa kelakuan, kecuaian atau
keingkaran yang dilakukan olehnya dengan suci hati atau apa-apa ketinggalan
yang ditinggalkan olehnya dengan suci hati dalam pelaksanaan kewajipannya
di bawah Akta ini.

35. _Fasal 42_ bertujuan untuk meminda seksyen 46 Akta 176.

_Subfasal 42(d)_ bertujuan untuk memasukkan subseksyen baharu 46(2) ke

dalam Akta 176 untuk memberi pegawai kanan eksais kuasa untuk menolak
berurusan dengan seseorang pekerja melainkan jika orang atau firma itu
mengemukakan suatu autoriti yang bertandatangan yang membenarkan pekerja
itu menjalankan perniagaan bagi pihaknya.

36. _Fasal 43 bertujuan untuk meminda seksyen 49 Akta 176 dengan memotong_

perkataan “sesuatu gudang eksais awam atau dalam” sebagai pindaan berbangkit
kepada pemotongan seksyen 24 Akta 176.

37. _Fasal 44_ bertujuan untuk meminda sekyen 51 Akta 176 dengan memasukkan

subseksyen baharu (3) dan (4).

Subseksyen baharu 51(3) yang dicadangkan bertujuan untuk memberi

pegawai eksais kuasa untuk mengelak rumah kediaman, kedai atau bangunan
lain, tempat, vesel atau kapal udara atau barang-barang, dokumen atau benda
di dalam rumah kediaman, kedai atau bangunan lain, tempat, vesel atau kapal
udara yang di dalamnya ia dijumpai jika oleh sebab jenis, saiz atau amaunnya
tidak munasabah untuk mengeluarkan barang-barang, dokumen atau benda
yang disita itu.

Subseksyen baharu 51(4) yang dicadangkan bertujuan untuk menjadikannya

suatu kesalahan bagi mana-mana orang yang tanpa kuasa yang sah, memecah,
mengganggu atau merosakkan lak yang disebut dalam subseksyen (3) atau
mengeluarkan barang-barang, dokumen atau benda yang dilak itu, atau cuba
untuk berbuat demikian dan untuk memperuntukkan hukuman bagi kesalahan
itu.

38. _Fasal 45_ bertujuan untuk meminda sekyen 53a Akta 176.

_Subfasal 45(a)(ii) bertujuan untuk memasukkan perenggan baharu 53a(2)(aa)_

ke dalam Akta 176 untuk membenarkan seseorang pegawai eksais membuat
salinan atau mengambil cabutan daripada maklumat berekod atau data
berkomputer sebagaimana yang difikirkan perlu olehnya dalam menjalankan
kuasanya di bawah seksyen 51, 52 dan 53 Akta 176.


-----

_Eksais (Pindaan)_ 61

_Subfasal 45(b)_ bertujuan untuk memasukkan subseksyen baharu 53a(4)

ke dalam Akta 176 untuk menjadikannya suatu kesalahan bagi mana-mana
orang yang melanggar subseskyen 53a(1) dan perenggan 53a(2)(b) Akta 176
dan untuk memperuntukkan hukuman bagi kesalahan itu.

39. _Fasal 46_ bertujuan untuk meminda seksyen 53b Akta 176.

_Subfasal 46(b) bertujuan untuk memasukkan subseksyen baharu_ 53b(2)

ke dalam Akta 176 untuk membenarkan pegawai yang hak menggunakan
apa-apa peranti penjejakan atau pengesanan, instrumen tidak intrusif, atau apa-apa
bentuk bantuan lain, termasuk binatang, dalam pelaksanaan tanggungjawabnya
di bawah Akta 176.

40. _Fasal 47_ bertujuan untuk meminda seksyen 54 Akta 176.

_Subfasal 47(b)(ii)_ bertujuan untuk memotong proviso kepada

subseksyen 54(3) Akta 176 untuk menghendaki pegawai yang menyita untuk
memberi notis bertulis bagi apa-apa penyitaan yang dibuat atas orang itu,
atau dengan kehadiran pesalah atau pemunya itu atau ejennya, atau dengan
kehadiran nakhoda atau juruterbang.

41. _Fasal 48_ bertujuan untuk meminda seksyen 55 Akta 176 untuk

memperuntukkan bagi pemulangan barang-barang kepada pemunya barang-barang
itu atau kepada orang yang daripada milikannya, jagaannya atau kawalannya
barang-barang itu disita.

_Subfasal 48(b)(i) bertujuan untuk meminda perenggan 55(1)(b)_ Akta 176

untuk memperuntukkan bahawa pemulangan barang-barang kepada pemunya
barang-barang itu atau kepada orang yang daripada milikannya, jagaannya
atau kawalannya barang-barang itu disita tertakluk kepada terma dan syarat
sebagaimana yang boleh dikenakan oleh pegawai kanan eksais.

_Subfasal 48(c)(ii) bertujuan untuk meminda subseksyen 55(2) Akta 176_

untuk meningkatkan hukuman daripada pemenjaraan selama tempoh tidak
melebihi tiga tahun atau denda tidak melebihi sepuluh ribu ringgit kepada
pemenjaraan selama tempoh tidak melebihi lima tahun atau denda tidak
melebihi satu ratus ribu ringgit.

42. _Fasal 49_ bertujuan untuk meminda seksyen 56 Akta 176.

_Subfasal 49(a) bertujuan untuk memasukkan subseksyen baharu (2a) ke dalam_

Akta 176 untuk membenarkan seorang pegawai yang hak untuk mengambil
atau menyebabkan diambil gambar dan cap jari dan ibu jari mana-mana orang
yang ditangkap di bawah subseksyen 56(1) Akta 176.

_Subfasal 49(b) bertujuan untuk meminda subseksyen 56(4) Akta 176 untuk_

memperuntukkan bahawa tiap-tiap orang yang ditangkap boleh dilepaskan
daripada jagaan tertakluk kepada syarat-syarat yang difikirkan patut oleh Ketua
Pengarah.

_Subfasal 49(c)_ bertujuan untuk memasukkan subseksyen baharu 56(6) dan

(7) ke dalam Akta 176.


-----

62 _Rang Undang-Undang_

Subseksyen 56(6) yang dicadangkan bertujuan untuk membenarkan, apabila

diperintahkan oleh pegawai kanan eksais atau yang berpangkat lebih tinggi
daripada Penolong Kanan Pengarah, seseorang yang ditangkap bagi suatu
kesalahan di bawah Akta 176 yang sedang menjalani hukuman pemenjaraan
atau sedang ditahan di bawah mana-mana undang-undang yang berhubungan
dengan tahanan pencegahan, atau selainnya berada dalam jagaan yang sah,
untuk dikemukakan di hadapan pegawai itu bagi maksud penyiasatan dan
orang itu boleh disimpan dalam jagaan yang sah bagi suatu tempoh yang tidak
melebihi empat belas hari bagi maksud penyiasatan itu.

Subseksyen 56(7) yang dicadangkan bertujuan untuk memperuntukkan bahawa

seseorang yang ditahan dalam jagaan yang sah di bawah subseksyen 56(6)
yang dicadangkan untuk dikemukakan di hadapan pegawai kanan eksais bagi
maksud penyiasatan atau untuk dibawa ke mana-mana tempat lain bagi maksud
penggeledahan tempat itu, atau penyitaan apa-apa barang-barang, atau mengenal
pasti mana-mana orang bagi apa-apa maksud lain yang berhubungan dengan
penyiasatan di bawah Akta 176.

43. _Fasal 50_ bertujuan untuk meminda subseksyen 61(5) Akta 176 untuk

memperuntukkan suatu takrif “penganalisis” yang lebih komprehensif dan
relevan.

44. _Fasal 51_ bertujuan untuk memasukkan seksyen baharu 61a ke dalam

Akta 176 yang memperkatakan peruntukan keterangan.

45. _Fasal 54_ bertujuan meminda seksyen 63a Akta 176.

_Subfasal 54(a) bertujuan untuk meminda subseksyen 63a(1) Akta 176_ yang

memperkatakan kewajipan kerahsiaan yang berhubungan dengan nombor kad
pengenalan dan nombor pasport seseorang pemberi maklumat.

_Subfasal_ _54(b) bertujuan untuk meminda subseksyen 63a(2) Akta 176 untuk_

meningkatkan hukuman bagi kesalahan di bawah subseksyen 63a(1) Akta 176
daripada denda tidak melebihi sepuluh ribu ringgit atau pemenjaraan selama
tempoh tidak melebihi lima tahun kepada denda tidak melebihi satu ratus ribu
ringgit dan pemenjaraan selama tempoh tidak melebihi tujuh tahun.

46. _Fasal 55_ bertujuan untuk menggantikan seksyen 64a Akta 176 yang

memperkatakan kerahsiaan maklumat, dokumen atau akuan yang berhubungan
dengan pengimportan, pengeksportan, penilaian dan penjenisan apa-apa
barang-barang sebagai rahsia. Dengan pindaan ini mana-mana orang yang
melakukan suatu kesalahan menyampaikan maklumat, dokumen atau akuan rahsia
itu boleh, apabila disabitkan, dipenjarakan selama tempoh tidak melebihi lima
tahun atau didenda tidak melebihi satu ratus ribu ringgit atau atau kedua-duanya.

47. _Fasal 57_ bertujuan untuk meminda seksyen 67 Akta 176.


-----

_Eksais (Pindaan)_ 63

_Subfasal 57(a) bertujuan untuk meminda subseksyen 67(1) Akta 176 untuk_

memperuntukkan bahawa jika tiada pendakwaan mengenai apa-apa barang-barang
yang disita di bawah Akta 176, barang-barang itu atau hasil jualan
barang-barang itu yang dipegang menurut perenggan 55(1)(c) Akta 176 hendaklah
diambil dan disifatkan terlucut hak apabila tamatnya tempoh tiga puluh hari
dari tarikh notis penyitaan barang-barang itu melainkan jika kehendak tertentu
dipenuhi.

_Subfasal 57(b) bertujuan untuk meminda subseksyen 67(3) Akta 176 untuk_

menghendaki seseorang pegawai kanan eksais untuk merujuk tuntutan atau
permohonan bertulis yang berhubungan dengan barang-barang disita itu atau
hasil jualan barang-barang itu kepada Ketua Pengarah jika tuntutan atau
permohonan bertulis dibuat dalam tempoh tiga puluh hari dan tiada pendakwaan
dibuat mengenai barang-barang itu.

_Subfasal 57(c) bertujuan untuk memasukkan subseksyen baharu_

67(3a) ke dalam Akta 176 untuk memberi Ketua Pengarah kuasa untuk
mengarahkan pegawai kanan eksais melepaskan barang-barang itu atau hasil
jualan barang-barang itu atau sekuriti yang diberi di bawah perenggan 55(1)(a)
atau (b) Akta 176 atau merujuk perkara itu kepada Majistret Kelas Satu untuk
keputusannya.

48. _Fasal 58 bertujuan untuk meminda seksyen 69 Akta 176 untuk memberi_

mana-mana pegawai kanan eksais kuasa untuk mengkompaun apa-apa kesalahan
yang telah ditetapkan sebagai suatu kesalahan yang boleh kompaun yang
dilakukan oleh mana-mana orang di bawah Akta 176 dengan keizinan bertulis
Pendakwa Raya. Amaun yang dikompaun tidak boleh melebihi lima puluh
peratus daripada amaun denda maksimum bagi kesalahan itu.

49. _Fasal 59_ bertujuan untuk memasukkan seksyen baharu 69a ke dalam

Akta 176 untuk memperuntukkan bahawa jika apa-apa barang-barang, dokumen
atau benda yang disita di bawah Akta 176 dipegang dalam jagaan pegawai
eksais sementara menunggu penyelesaian apa-apa prosiding berkenaan dengan
suatu kesalahan di bawah Akta 176, kos untuk menyimpan barang-barang,
dokumen atau benda disita itu dalam jagaannya hendaklah, dalam hal jika
mana-mana orang didapati bersalah bagi suatu kesalahan, menjadi suatu hutang
kena dibayar kepada Kerajaan oleh orang itu dan boleh didapatkan semula
dengan sewajarnya.

50. _Fasal 60_ bertujuan untuk meminda seksyen 74 Akta 176.

_Subfasal 60(a) bertujuan untuk meminda subsubperenggan 74(1)(iii)(B)_

Akta 176 untuk meningkatkan tempoh pemenjaraan daripada lima tahun kepada
tujuh tahun bagi kesalahan yang kedua atau apa-apa kesalahan seterusnya
di bawah subseksyen 74(1) Akta 176 dalam hal rokok atau liquor yang
memabukkan kilangan tempatan.

_Subfasal 60(b) bertujuan untuk meminda subsubperenggan 74(1)(iv)(B)_

Akta 176 untuk meningkatkan tempoh pemenjaraan daripada lima tahun kepada
tujuh tahun bagi kesalahan kedua atau apa-apa kesalahan seterusnya di bawah
subseksyen 74(1) Akta 176 dalam hal rokok dan liquor yang memabukkan
yang diimport.


-----

64 _Rang Undang-Undang_

51. _Fasal 61 bertujuan untuk memasukkan seksyen baharu 74a, 74b dan 74c_

ke dalam Akta 176.

Seksyen 74a yang dicadangkan bertujuan untuk memperuntukkan bagi

kesalahan yang berhubungan dengan data yang disimpan dalam komputer dan
penaltinya.

Seksyen 74b yang dicadangkan bertujuan untuk memperuntukkan bagi

kesalahan yang berhubungan dengan tuntutan pulangan cukai dan penaltinya.

Seksyen 74c yang dicadangkan bertujuan untuk memperuntukkan bagi

kesalahan yang berhubungan dengan tuntutan pemulangan balik dan penaltinya.

52. _Fasal 62 bertujuan untuk meminda seksyen 75 Akta 176 untuk meningkatkan_

penalti bagi kesalahan di bawah seksyen 75 Akta 176 daripada denda tidak
kurang daripada dua ribu ringgit tetapi tidak melebihi sepuluh ribu ringgit
kepada denda tidak kurang daripada lima ribu ringgit tetapi tidak melebihi
dua puluh ribu ringgit.

53. _Fasal 64 bertujuan untuk meminda seksyen 81 Akta 176 untuk menggantikan_

skala yang mengandungi nilai ambang yang baharu bagi denda dan tempoh
maksimum pemenjaraan yang dikenakan oleh mana-mana mahkamah berkenaan
dengan tidak membayar apa-apa denda di bawah Akta 176.

54. _Fasal 66 bertujuan untuk meminda seksyen 85 Akta 176._

_Subfasal 66(a) bertujuan untuk memotong perenggan 85(h) Akta 176 sebagai_

pindaan berbangkit daripada pemotongan seksyen 24 Akta 176.

_Subfasal 66(c) bertujuan untuk meminda perenggan 85(p) Akta 176 untuk_

memberi Menteri kuasa untuk menetapkan kriteria bagi mengkompaun kesalahan
yang boleh dikompaun.

55. _Fasal 67, 71_ dan 75 bertujuan untuk meminda seksyen 87, 91a dan

91e Akta 176 untuk mengeluarkan Pangkor daripada kawasan utama kastam.
Dengan pindaan ini, Pangkor adalah pulau bebas cukai serupa dengan Labuan,
Langkawi dan Tioman.

56. _Fasal 68, 72_ dan 76 bertujuan untuk meminda seksyen 90b, 91db dan

91j Akta 176 untuk menjelaskan bahawa Labuan, Langkawi dan Tioman
bukan suatu tempat di luar Malaysia. Ini adalah selaras dengan pengenalan
subseksyen baharu 2(1a) dan (1b) ke dalam Akta 176 yang memperuntukkan
bahawa Labuan, Langkawi dan Tioman adalah suatu tempat di luar kawasan
utama kastam.

57. _Fasal 73_ bertujuan untuk meminda seksyen 91dc Akta 176 untuk

menghendaki orang yang menjaga apa-apa kenderaan, vesel atau kapal udara
yang di atasnya barang-barang diangkut dari Langkawi ke kawasan utama
kastam untuk membuat akuan dalam borang yang ditetapkan dengan memberikan
butir-butir barang-barang yang diangkut dalam kenderaan, vesel atau kapal
udara itu.


-----

_Eksais (Pindaan)_ 65

58. _Fasal 77_ bertujuan untuk meminda seksyen 91k Akta 176 untuk

menghendaki orang yang menjaga apa-apa kenderaan, vesel atau kapal udara
yang di atasnya barang-barang diangkut dari Tioman untuk membuat akuan
dalam borang yang ditetapkan dengan memberikan butir-butir barang-barang
yang diangkut dalam kenderaan, vesel atau kapal udara itu.

59. _Fasal 79 bertujuan untuk memasukkan Bahagian XVd (Peruntukan Khas_

berkenaan dengan Pangkor) baharu ke dalam Akta 176.

Seksyen baharu 91q yang dicadangkan bertujuan untuk memperuntukkan

takrif “Pangkor” dan “kawasan utama kastam”.

Seksyen baharu 91r yang dicadangkan bertujuan untuk memperuntukkan

bagi ketidakpakaian peruntukan Akta 176 bagi barang-barang yang dikilang
di dalam atau yang diimport ke dalam Pangkor, selain barang-barang yang
Menteri, dari semasa ke semasa, isytiharkan melalui suatu perintah yang
disiarkan dalam _Warta._

Seksyen baharu 91s yang dicadangkan bertujuan untuk memperuntukkan

bahawa barang-barang yang tertakluk kepada duti eksais, selain barang-barang
yang disebut dalam seksyen baharu 91r yang dicadangkan, apabila dikilang
di Pangkor hendaklah disifatkan sebagai dikilang di luar Malaysia dan apabila
dipindahkan dari Pangkor ke wilayah-wilayah lain di Malaysia hendaklah
disifatkan sebagai diimport ke dalam wilayah-wilayah itu.

Seksyen baharu 91t yang dicadangkan bertujuan untuk memperuntukkan

bahawa barang-barang yang tertakluk kepada duti eksais selain barang-barang
yang disebut dalam seksyen baharu 91r yang dicadangkan, yang dikilang
di wilayah-wilayah lain Malaysia apabila dipindahkan dari Pangkor hendaklah
disifatkan sebagai dieksport dari wilayah-wilayah itu ke suatu tempat di luar
Malaysia bagi maksud seksyen 19 dan perenggan 28(d) Akta 176.

Seksyen baharu 91u yang dicadangkan bertujuan untuk memperuntukkan

bagi layanan duti eksais di Pangkor yang berhubungan dengan pengimportan
dan pengangkutan barang-barang.

Seksyen baharu 91v yang dicadangkan bertujuan untuk memeperuntukkan

bagi pemakaian peruntukan Akta 176 apabila barang-barang diangkut
dari Pangkor ke kawasan utama kastam atau dari kawasan utama kastam
ke Pangkor. Seksyen 91v yang dicadangkan juga bertujuan untuk memperuntukkan
bagi pemakaian Bahagian X Akta 176 bagi barang-barang yang diangkut ke
atau dari Pangkor dari atau ke kawasan utama kastam, dan bagi orang dan
vesel dan kapal udara yang mengangkut barang-barang itu.

Seksyen baharu 91w yang dicadangkan bertujuan untuk menghendaki orang

yang menjaga mana-mana kenderaan, vesel atau kapal udara yang di atasnya
barang-barang diangkut dari Pangkor ke kawasan utama kastam untuk membuat
suatu akuan bahawa barang-barang diangkut di dalam kenderaan, vesel atau
kapal udara itu.


-----

66 _Rang Undang-Undang_

Seksyen baharu 91x yang dicadangkan bertujuan untuk memperuntukkan

bahawa barang-barang berduti, selain barang-barang yang diisytiharkan oleh
Menteri di bawah perenggan 91u(1)(a) yang dicadangkan, hendaklah disifatkan
sebagai barang-barang yang tidak berduti semasa di Pangkor.

Seksyen baharu 91y yang dicadangkan bertujuan untuk memberikan kuasa

kepada Menteri untuk membuat peraturan-perturan di bawah seksyen 85
Akta 176 untuk memperuntukkan perkara tertentu berhubung dengan Pangkor.

Seksyen baharu 91z yang dicadangkan bertujuan untuk memperuntukkan

bagi pemakaian peruntukan Akta 176 yang memperkatakan pemulangan
balik barang-barang, selain barang-barang yang diisytiharkan oleh Mneteri
di bawah perenggan 91u(1)(a) yang dicadangkan, yang diangkut dari kawasan
utama kastam ke Pangkor.

60. _Fasal 80_ bertujuan untuk memperuntukkan peruntukan kecualian.

61. Pindaan lain yang tidak diperkatakan secara khusus dalam huraian ini

merupakan pindaan yang kecil atau berbangkit.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)3162]


-----

