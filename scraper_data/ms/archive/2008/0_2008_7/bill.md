---
Year: 2008
Bill: D.R.10/2008 - Rang Undang-Undang Lembaga Kenaf dan Tembakau Negara 2008 (Lulus)
Title: D.R.10/2008 - Rang Undang-Undang Lembaga Kenaf dan Tembakau Negara 2008 (Lulus)
Download URL: https://www.parlimen.gov.my/files/billindex/pdf/2008/DR102008.pdf
URL: https://www.parlimen.gov.my/files/billindex/pdf/2008/DR102008.pdf
---
---
Reading:
D.R.10/2008
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

**D.R. 10/2008**

**RANG UNDANG-UNDANG LEMBAGA KENAF DAN TEMBAKAU NEGARA 2008**

______________

SUSUNAN FASAL

_____________

BAHAGIAN I

PERMULAAN

Fasal

1. Tajuk ringkas dan permulaan kuat kuasa

2. Tafsiran

BAHAGIAN II

PENUBUHAN LEMBAGA

3. Lembaga dan objektifnya

4. Fungsi Lembaga

5. Kuasa Lembaga

6. Keanggotaan Lembaga

7. Tempoh jawatan

8. Anggota silih ganti

9. Penjalanan sementara fungsi Pengerusi

10. Pembatalan pelantikan dan peletakan jawatan

11. Pengosongan jawatan dan pengisian kekosongan

12. Perlindungan terhadap guaman dan prosiding undang-undang

13. Akta Perlindungan Pihak Berkuasa Awam 1948

14. Pekhidmat awam

15. Kuasa Menteri untuk memberikan arahan

16. Penyata, laporan, akaun dan maklumat

17. Pewakilan fungsi dan kuasa Lembaga

18. Lembaga boleh menubuhkan jawatankuasa


-----

BAHAGIAN III

KETUA PENGARAH, PEGAWAI DAN
PEKHIDMAT LEMBAGA

Fasal

19. Kuasa dan kewajipan Ketua Pengarah

20. Pengambilan khidmat pegawai dan pekhidmat lain

21. Pinjaman, biasiswa dan pendahuluan kepada pegawai dan pengkhidmat

BAHAGIAN IV

KEWANGAN

22. Kumpulan Wang

23. Perbelanjaan yang hendaklah dipertanggungkan pada Kumpulan Wang

24. Pemeliharaan Kumpulan Wang

25. Kumpulan wang rizab

26. Kumpulan Wang Ses

27. Ses ke atas tembakau dan keluaran tembakau

28. Perbelanjaan dan penyediaan anggaran

29. Tahun kewangan

30. Akaun bank

31. Akta Badan Berkanun (Akaun dan Laporan Tahunan) 1980

BAHAGIAN V

KUASA LAIN LEMBAGA

32. Kuasa untuk meminjam

33. Pelaburan

34. Pengkomersialan dapatan penyelidikan

35. Kuasa mengambil khidmat ejen, dsb.

36. Bantuan kewangan kepada syarikat yang ditubuhkan oleh Lembaga, dsb.

37. Kuasa untuk menubuhkan syarikat


-----

BAHAGIAN VI

PELESENAN

Fasal

38. Pengawalseliaan industri kenaf dan industri tembakau

39. Pelesenan, kelulusan dan perakuan kebenaran

40. Permohonan bagi lesen, kelulusan dan perakuan kebenaran

41. Pengeluaran lesen, kelulusan atau perakuan kebenaran

42. Daftar

43. Tempoh dan pembaharuan lesen atau perakuan kebenaran

44. Lesen hendaklah dipamerkan

45. Pindah milik lesen

46. Tiada penyerahhakan lesen atau perakuan kebenaran

47. Pembatalan atau penggantungan lesen atau perakuan kebenaran

48. Rayuan

49. Kawalan pembelian tembakau diawet

50. Kawalan penjualan tembakau diawet

51. Kawalan penyimpanan dan pemilikan tembakau diawet

52. Kawalan pergerakan tembakau diawet

53. Penalti am

BAHAGIAN VII

KUASA YANG BERHUBUNGAN DENGAN PENGUATKUASAAN, PENYITAAN,
DSB.

54. Pemberikuasaan kepada pegawai

55. Kuasa penyiasatan

56. Kad kuasa

57. Kuasa menangkap

58. Penggeledahan dan penyitaan dengan waran

59. Penggeledahan dan penyitaan tanpa waran

60. Pemeriksaan ke atas orang

61. Akses kepada data berkomputer

62. Penyitaan benda, dsb.

63. Kuasa untuk memberhentikan, menggeledah dan menyita pengangkut


-----

Fasal

64. Senarai benda yang disita

65. Pemulangan sementara pengangkut, dsb.

66. Kuasa untuk menghendaki kehadiran orang yang mengetahui kes

67. Pemeriksaan ke atas orang yang mengetahui kes

68. Kebolehterimaan pernyataan sebagai keterangan

69. Penjualan dan pelupusan kenaf atau tembakau, dsb., yang disita

70. Pelucuthakan kenaf atau tembakau, dsb., yang disita

71. Hak harta mengenai kenaf atau tembakau, dsb., yang dilucuthakkan

72. Pelepasan kenaf atau tembakau, dsb., yang disita

73. Pegawai diberi kuasa boleh mendapatkan bantuan untuk memeriksa barang
barang yang berkaitan dengan kesalahan

74. Kuasa untuk mengambil sampel

75. Pelantikan juruanalisis

76. Perakuan analisis

77. Pemeriksaan atau pengujian kenaf, tembakau, dsb.

78. Tiada kos atau ganti rugi yang berbangkit daripada penyitaan boleh

didapatkan

79. Kuasa Lembaga untuk menghendaki maklumat mengenai kenaf atau

tembakau, dsb.

BAHAGIAN VIII

AM

80. Musim tutup

81. Kewajipan untuk mengekalkan kerahsiaan

82. Kesalahan yang dilakukan oleh pertubuhan perbadanan

83. Pensubahatan dan cubaan boleh dihukum sebagai kesalahan

84. Pengkompaunan kesalahan

85. Permulaan dan pengendalian pendakwaan

86. Percantuman kesalahan

87. Ganjaran

88. Perlindungan pemberi maklumat

89. Kuasa untuk mengecualikan

90. Pindaan Jadual


-----

Fasal

91. Peraturan-peraturan

92. Tindakan yang dilakukan pada menjangkakan pembuatan Akta ini

BAHAGIAN IX

PEMANSUHAN, KECUALIAN DAN PERALIHAN

93. Pemansuhan dan pembubaran

94. Pemindahan kuasa, dsb.

95. Pemindahmilikan harta

96. Kontrak yang sedia ada

97. Pemindahan wang dalam dana

98. Keanggotaan Lembaga dibubarkan

99. Penerusan pegawai dan pengkhidmat

100. Kecualian bagi lesen dan daftar

101. Aktiviti yang baginya suatu lesen di bawah Akta ini terpakai

102. Penerusan permohonan, dsb., yang belum diputuskan

103. Penerusan prosiding sivil dan jenayah

104. Sebutan dalam undang-undang atau dokumen mengenai Lembaga

dibubarkan

105. Penerusan penggunaan nama

106. Pencegahan anomali

JADUAL


-----

# RANG UNDANG-UNDANG

_bernama_

Suatu Akta untuk menubuhkan Lembaga Kenaf dan Tembakau Negara, untuk

membuat peruntukan yang lebih baik berkenaan dengan industri kenaf dan industri

tembakau Malaysia, untuk membubarkan Lembaga Tembakau Negara, dan untuk

mengadakan peruntukan bagi perkara-perkara yang bersampingan dan berkaitan

dengannya.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Lembaga Kenaf dan Tembakau

Negara 2008.

(2) Akta ini mula berkuat kuasa pada tarikh yang ditetapkan oleh Menteri

melalui pemberitahuan dalam Warta.

**Tafsiran**

**2.** Dalam Akta ini, melainkan jika konteksnya menghendaki makna yang lain—

“Akta ini” termasuklah mana-mana perundangan subsidiari yang dibuat di

bawah Akta ini;

“anggota” ertinya seorang anggota Lembaga dan termasuk anggota silih

ganti;


-----

“bangsal” ertinya suatu bangunan atau bahagiannya yang dibina,

dipadansuaikan atau digunakan bagi mengawet tembakau di dalamnya;

“dapatan penyelidikan” ertinya apa-apa keputusan daripada aktiviti

penyelidikan dan pembangunan dan termasuk ciptaan dan penambahbaikan dalam

apa-apa proses, perkakas, mesin atau teknik;

“ditetapkan” ertinya ditetapkan oleh peraturan-peraturan yang dibuat di bawah

Akta ini;

“industri kenaf” ertinya apa-apa aktiviti yang melibatkan penanaman,

pemprosesan, pengilangan dan pemasaran, atau penjalanan penyelidikan

mengenai, kenaf, keluaran kenaf atau terbitan kenaf dan termasuk apa-apa industri

atau perkhidmatan yang berkaitan dengannya;

“industri tembakau” ertinya apa-apa aktiviti yang melibatkan penanaman,

pemprosesan, pengilangan dan pemasaran, atau penjalanan penyelidikan

mengenai, tembakau, keluaran tembakau atau terbitan tembakau dan termasuk apa
apa industri atau perkhidmatan yang berkaitan dengannya;

“juruanalisis” ertinya seorang juruanalisis yang dilantik di bawah seksyen 75;

“kaedah-kaedah” dan “peraturan-peraturan” ertinya kaedah-kaedah dan

peraturan-peraturan yang dibuat di bawah Akta ini;

“keluaran kenaf” ertinya apa-apa keluaran yang berasal daripada kenaf atau

apa-apa campuran yang mengandungi kenaf seperti tali, kertas, tekstil dan

biokomposit;

“keluaran tembakau” ertinya rokok atau cerut atau apa-apa bentuk keluaran

yang berasal daripada tembakau termasuk apa-apa campuran yang mengandungi

tembakau yang dimaksudkan bagi kegunaan manusia tetapi tidak termasuk apa-apa

keluaran perubatan yang dikawal di bawah Akta Racun 1952 [Akta 366] atau

Peraturan-Peraturan Kawalan Dadah dan Kosmetik 1984 [P.U. (A) 223/1984];


-----

“kenaf” ertinya _Hibiscus cannabinus daripada spesis pokok_ _Hibiscus atau_

mana-mana bahagiannya, dan termasuk kacukan spesis ini, kacukan akibat

daripada silangan spesis ini atau kacukan dengan mana-mana spesis lain atau

kacukan pokok dan versi yang dijuruterakan secara genetik spesis atau kacukan ini;

“Ketua Pengarah” ertinya Ketua Pengarah Lembaga yang dilantik di bawah

seksyen 19;

“Kumpulan Wang” ertinya Kumpulan Wang Lembaga Kenaf dan Tembakau

Negara yang ditubuhkan di bawah seksyen 22;

“Kumpulan Wang Ses” ertinya Kumpulan Wang Ses yang ditubuhkan di

bawah seksyen 26;

“Lembaga” ertinya Lembaga Kenaf dan Tembakau Negara yang ditubuhkan

di bawah seksyen 3;

“lesen” ertinya suatu lesen yang dikeluarkan di bawah seksyen 41;

“musim tutup” ertinya suatu tempoh yang diisytiharkan sebagai musim tutup di

bawah seksyen 80;

“pegawai diberi kuasa” ertinya—

_(a)_ seorang pegawai Lembaga atau pegawai awam yang diberi kuasa

di bawah seksyen 54;

_(b)_ seorang pegawai polis yang berpangkat tidak kurang daripada

pangkat inspektor; atau

_(c)_ seorang pegawai kastam sebagaimana yang ditakrifkan di bawah

Akta Kastam 1967 [Akta 235];

“pembeli berlesen” ertinya seseorang yang dilesenkan di bawah seksyen 39

untuk membeli tembakau diawet;


-----

“pemegang lesen” ertinya seseorang yang dilesenkan di bawah Akta ini;

“pengangkut” ertinya apa-apa kenderaan, vesel, kapal, pesawat udara atau

apa-apa cara pengangkutan yang lain sama ada melalui udara, laut atau darat;

“pengawet berlesen” ertinya seseorang yang dilesenkan di bawah seksyen 39

untuk menanam dan mengawet tembakau;

“pengawetan” ertinya suatu proses yang melaluinya daun-daun tembakau

atau bahagian-bahagian lain pokok tembakau dikeringkan bagi maksud

pemeliharaan dan pematangan, dan termasuk proses pengawetan pemanas,

pengawetan udara, pengawetan api dan pengawetan matahari;

“pengawetan api” ertinya suatu proses pengawetan yang melaluinya

tembakau belum diawet didedahkan kepada api di dalam bangsal berganti udara

untuk membiarkan tembakau itu terkena asap;

“pengawetan matahari” ertinya suatu proses pengawetan yang melaluinya

tembakau belum diawet didedahkan kepada sinaran matahari sepenuhnya bagi

sebahagian besar tempoh pengawetan itu;

“pengawetan pemanas” ertinya suatu proses yang melaluinya tembakau

belum diawet dibiarkan dalam udara yang dipanaskan melalui suatu sumber haba

yang boleh dikawal di dalam sesuatu bangunan atau sebahagian daripadanya yang

dibina sedemikian rupa supaya angin dan lembapan tidak dapat masuk ke dalamnya

atau keluar darinya lebih daripada yang diperlukan bagi menjayakan proses itu;

“pengawetan udara” ertinya suatu proses pengawetan yang melaluinya

tembakau belum diawet diganti udara di bawah keadaan udara semula jadi dengan

sedikit atau tiada haba buatan di dalam bangsal berganti udara sebahagian

besarnya;

“Pengelas” ertinya seseorang yang dilantik sebagai Pengelas di bawah

seksyen 20–

_(a) bertindak sebagai pakar dalam memutuskan–_


-----

(i) gred, piawaian dan kualiti kenaf keluaran tempatan;

(ii) kenaf yang tidak mematuhi gred, piawaian dan kualiti itu;

(iii) gred, piawaian dan kualiti tembakau keluaran tempatan; atau

(iv) tembakau yang tidak mematuhi gred, piawaian dan kualiti itu,

_(b) bertindak sebagai penimbang tara dalam pertikaian pemasaran bagi_

kenaf dan tembakau;

“Pengerusi” ertinya Pengerusi Lembaga dan termasuk mana-mana orang

yang menjalankan fungsi Pengerusi dan disifatkan sebagai Pengerusi di bawah

seksyen 9;

“pengilang”—

_(a)_ dalam hal kenaf, ertinya seseorang yang mengilang kenaf atau

keluaran kenaf dan termasuk badan subsidiarinya yang merupakan

pengilang; atau

_(b)_ dalam hal tembakau, ertinya seseorang yang mengilang tembakau

sehingga menjadi sesuai untuk digunakan serta-merta melalui

hisapan atau selainnya dan termasuk badan subsidiarinya yang

merupakan pengilang;

“perakuan kebenaran” ertinya suatu perakuan kebenaran yang dikeluarkan di

bawah subseksyen 41(2);

“premis” ertinya mana-mana tempat sama ada terbuka atau tertutup atau

sama ada di atas tanah atau laut atau sama ada boleh alih atau tak boleh alih dan

termasuk mana-mana rumah, kilang, kedai, pengangkut, stor, bilik, estet, kebun

kecil, bilik kecil, bangsal kecil atau bangsal;

“rokok” ertinya apa-apa keluaran yang terdiri sepenuhnya atau

sebahagiannya daripada tembakau yang dipotong, dicarik atau dikilangkan, atau


-----

daripada apa-apa terbitan atau gantian tembakau, yang digulung dalam bungkusan

kertas tunggal atau lebih, dan yang boleh digunakan dengan serta merta untuk

dihisap;

“ses” ertinya ses yang dikenakan di bawah seksyen 27;

“tarikh ditetapkan” ertinya tarikh Akta ini mula berkuat kuasa;

“tembakau” ertinya pokok spesis _Nicotiana tabacum atau mana-mana_

bahagiannya, sama ada dalam keadaan belum diawet atau sudah diawet dan

termasuk kacukan spesis ini, kacukan akibat daripada silangan spesis ini atau

kacukan dengan mana-mana spesis lain atau kacukan pokok dan versi yang

dijuruterakan secara genetik spesis atau kacukan ini;

“tembakau diawet” ertinya tembakau yang telah melalui apa-apa proses

pengawetan.

BAHAGIAN II

PENUBUHAN LEMBAGA

**Lembaga dan objektifnya**

**3.** (1) Suatu pertubuhan perbadanan dengan nama “Lembaga Kenaf dan

Tembakau Negara” ditubuhkan.

(2) Lembaga adalah kekal turun-temurun dan mempunyai suatu meterai

perbadanan, dan boleh membawa guaman dan dibawa guaman atas nama

perbadanannya.

(3) Tertakluk kepada dan bagi maksud Akta ini, Lembaga boleh, atas apa
apa terma sebagaimana yang difikirkan patut oleh Lembaga —

_(a)_ membuat kontrak dan perjanjian usaha sama sama ada bersifat

komersial atau perdagangan;

_(b)_ memperoleh, membeli, mengambil, memegang dan menikmati

apa-apa jenis harta alih atau tak alih; dan


-----

_(c)_ memindahhakkan, menyerahhakkan, menyerahkan,

memulangkan, menggadai, menggadai janji, mendemis,

memajakkan, menyerahhakkan semula, memindahkan atau

selainnya melupuskan, atau memperlakukan, mana-mana harta

alih atau tak alih atau apa-apa kepentingan dalamnya yang

terletak hak pada Lembaga.

(4) Objektif Lembaga adalah –

_(a)_ untuk menggalakkan dan membangunkan industri kenaf;

_(b)_ untuk membangunkan objektif, dasar dan keutamaan negara

bagi pembangunan dan pentadbiran industri kenaf yang teratur;

_(c)_ untuk mengawal selia, mengawal dan menyelaraskan semua

aktiviti yang berhubungan dengan industri tembakau; dan

_(d)_ untuk menggalakkan dan membangunkan aktiviti ekonomi yang

lain bagi orang yang terlibat dalam industri kenaf dan industri

tembakau.

(5) Peruntukan Jadual hendaklah terpakai bagi Lembaga.

**Fungsi Lembaga**

**4.** Fungsi Lembaga adalah –

_(a)_ untuk melaksanakan dasar dan program pembangunan bagi

menjamin daya maju industri kenaf;

_(b)_ merancang, mengendalikan, menggalakkan, menyelaraskan,

melaksanakan dan memantau semua aktiviti penyelidikan dan

pembangunan yang berhubungan dengan penanaman, pengeluaran,

penuaian, pengekstrakan, pemprosesan, penyimpanan, pengangkutan,

penggunaan dan pemasaran kenaf dan keluaran kenaf;


-----

_(c)_ untuk mendaftarkan, menyelaraskan dan menggalakkan semua aktiviti

yang berhubungan dengan penanaman, pemprosesan, penyelidikan,

pergerakan, penyimpanan, penggredan, pemasaran, pengeksportan

dan pengimportan kenaf dan keluaran kenaf, termasuk untuk

mengawal selia harga minimum berhubung dengan kualiti atau gred

tertentu yang pada harga itu kenaf boleh dijual selain untuk eksport;

_(d)_ untuk melaksanakan dasar bagi mengawal selia industri tembakau;

_(e)_ untuk merancang, mengendalikan, menyelaraskan, melaksanakan dan

memantau semua aktiviti penyelidikan dan pembangunan yang

berhubungan dengan penanaman, pengeluaran, penuaian,

pengekstrakan, pemprosesan, penyimpanan, pengangkutan,

penggunaan dan pemasaran tembakau dan keluaran tembakau;

_(f)_ untuk mengawal selia, mendaftarkan dan menyelaraskan semua

aktiviti yang berhubungan dengan penanaman, pemprosesan,

penyelidikan, pergerakan, penyimpanan, penggredan, pemasaran,

pengeksportan dan pengimportan tembakau dan keluaran tembakau,

termasuk untuk mengawal selia harga minimum berhubung dengan

kualiti atau gred tertentu yang pada harga itu tembakau boleh dijual

selain untuk eksport;

_(g)_ untuk menjalankan penyelidikan dan pembangunan dalam apa-apa

bidang lain yang hasil penyelidikan dan pembangunan itu bertujuan

untuk mencapai objektif Lembaga;

_(h)_ untuk menggalakkan, mengawal dan memantau langkah-langkah ke

arah mencapai suatu kualiti yang tinggi bagi kenaf, keluaran kenaf atau

tembakau;

_(i)_ untuk merancang dan melaksanakan program latihan dan

pembangunan sumber manusia selaras dengan keperluan industri

kenaf dan industri tembakau;


-----

_(j)_ untuk menimbangkan, menggalakkan dan mengambil langkah bagi

mencegah berlakunya dan merebaknya penyakit yang memberi kesan

kepada kenaf dan tembakau;

_(k)_ untuk memberikan perkhidmatan teknikal, nasihat, perundingan dan

yang berkaitan kepada industri kenaf dan industri tembakau;

_(l)_ untuk mengumpulkan, menguruskan dan menyebarkan maklumat dan

menyenggara rekod mengenai semua perkara yang berkaitan yang

berhubungan dengan industri kenaf dan industri tembakau;

_(m)_ untuk menjadi pusat sumber dan maklumat mengenai industri kenaf

dan industri tembakau;

_(n)_ untuk menyiarkan atau menaja penyiaran jurnal, penerbitan berkala,

buku kecil dan penerbitan lain dan untuk mengumpulkan, mengumpul

semak dan menyebarkan maklumat yang berhubungan dengan kenaf

dan tembakau dan aktiviti ekonomi yang lain;

_(o)_ untuk melibatkan diri dalam perdagangan kenaf, keluaran kenaf,

tembakau atau keluaran tembakau;

_(p)_ untuk menimbangkan, menggalakkan dan mengambil langkah-langkah

bagi membangunkan aktiviti ekonomi bagi orang yang terlibat dalam

industri kenaf atau industri tembakau;

_(q)_ untuk berhubung dan menyelaras dengan Kerajaan Negeri yang

berkaitan dan badan lain dalam menjalankan apa-apa aktiviti yang

berhubungan dengan industri kenaf atau industri tembakau yang

disifatkannya perlu termasuk termasuk menjadi anggota persatuan di

dalam atau di luar Malaysia demi kepentingan industri kenaf dan

industri tembakau; dan


-----

_(r)_ untuk melakukan apa-apa benda lain sebagaimana yang difikirkannya

patut untuk membolehkannya melaksanakan fungsinya secara

berkesan atau yang bersampingan dengan pelaksanaan fungsinya.

**Kuasa Lembaga**

**5.** Kuasa Lembaga termasuklah kuasa—

_(a)_ untuk mengusahakan aktiviti yang berhubungan dengan penyelidikan

dan pembangunan mengenai penanaman, pengeluaran, penuaian,

pengekstrakan, pemprosesan dan pemasaran–

(i) kenaf, keluaran kenaf dan tembakau;

(ii) kegunaan lain kenaf, keluaran kenaf dan tembakau,

dan perkhidmatan yang berkaitan dengannya dan untuk menugaskan

mana-mana orang atau badan untuk menjalankan penyelidikan dan

pembangunan itu;

_(b)_ untuk membuat apa-apa rundingan dan perjanjian atau perkiraan

dengan mana-mana orang atau badan sebagaimana yang

difikirkannya patut bagi penunaian fungsinya;

_(c)_ untuk memperoleh, memegang, melupuskan atau memberikan hak

berkaitan dengan hasil apa-apa penyelidikan yang dijalankan oleh atau

bagi Lembaga atau berkaitan dengan hasil apa-apa penyelidikan yang

diusahakan oleh mana-mana orang atau organisasi;

_(d)_ untuk menyelaraskan apa-apa aktiviti yang difikirkannya perlu bagi

maksud melindungi dan memajukan kepentingan industri kenaf dan

industri tembakau;

_(e)_ untuk mengawal selia industri kenaf dan industri tembakau, termasuk

pelaksanaan dan penguatkuasaan mana-mana peraturan yang dibuat

di bawah Akta ini;


-----

_(f)_ untuk memberikan lesen, kelulusan, perakuan dan permit di bawah

Akta ini berkenaan dengan industri kenaf dan industri tembakau;

_(g)_ untuk menetapkan piawaian atau gred kenaf, tembakau, keluaran

kenaf dan keluaran tembakau;

_(h)_ untuk menggalakkan alternatif yang berdaya maju secara ekonomi

bagi orang yang terlibat dalam industri kenaf atau industri tembakau;

_(i)_ untuk memberikan bantuan kewangan atau bantuan lain, dengan

kelulusan Menteri, kepada orang yang terlibat dalam industri kenaf

atau industri tembakau;

_(j)_ untuk mengenakan fi atau apa-apa caj lain yang difikirkannya patut

bagi penggunaan apa-apa kemudahan yang berhubungan dengan

penyelidikan, pengujian, nasihat atau apa-apa perkhidmatan lain yang

diberikan oleh Lembaga;

_(k)_ untuk mengutip dan menerima apa-apa wang berhubung dengan

aktiviti perdagangannya dan penggunaan kemudahannya dan sebagai

balasan bagi perkhidmatan lain yang diberikan oleh Lembaga;

_(l)_ untuk menganugerahkan perakuan kemahiran berkenaan dengan

program latihan dan yang diakreditasi;

_(m)_ untuk membuat sumbangan kepada badan atau organisasi yang

Lembaga merupakan anggotanya atau kepada mana-mana organisasi

yang berhubungan dengan industri kenaf dan industri tembakau

sebagaimana yang ditentukan oleh Menteri; dan

_(n)_ untuk membuat semua perkara yang suai manfaat atau perlu bagi atau

bersampingan dengan pelaksanaan fungsinya di bawah Akta ini.


-----

**Keanggotaan Lembaga**

**6.** Lembaga hendaklah terdiri daripada anggota yang berikut:

_(a)_ seorang Pengerusi yang hendaklah dilantik oleh Menteri;

_(b)_ Ketua Setiausaha Kementerian yang bertanggungjawab bagi industri

kenaf dan industri tembakau;

_(c)_ Ketua Setiausaha Kementerian yang bertanggungjawab bagi

pertanian;

_(d)_ Ketua Setiausaha Perbendaharaan;

_(e)_ Ketua Setiausaha Kementerian Pembangunan Luar Bandar dan

Wilayah;

_(f)_ Ketua Setiausaha Kementerian Perdagangan Antarabangsa dan

Industri;

_(g)_ Ketua Setiausaha Kementerian Kesihatan;

_(h)_ Ketua Pengarah; dan

_(i)_ enam orang yang hendaklah dilantik oleh Menteri yang, pada pendapat

Menteri, mempunyai pengalaman dan menunjukkan keupayaan dan

profesionalisme dalam perkara yang berhubungan dengan industri

kenaf dan industri tembakau, yang daripadanya hendaklah ada –

(i) seorang wakil daripada pengilang tembakau;

(ii) seorang wakil daripada pengawet berlesen; dan

(iii) seorang wakil daripada industri kenaf.


-----

**Tempoh jawatan**

**7.** (1) Tertakluk kepada apa-apa syarat yang ditentukan dalam surat cara

pelantikannya, seseorang anggota Lembaga yang dilantik di bawah perenggan 6(a)

atau _(i) hendaklah, melainkan jika dia terlebih dahulu meletakkan atau_

mengosongkan jawatannya atau pelantikannya terlebih dahulu dibatalkan,

memegang jawatan bagi suatu tempoh yang tidak melebihi dua tahun.

(2) Seseorang anggota Lembaga yang dilantik di bawah perenggan 6(a)

atau _(i) adalah layak untuk dilantik semula tetapi tiada anggota boleh memegang_

jawatan itu bagi tempoh lebih daripada dua penggal sama ada secara berterusan

atau selainnya.

**Anggota silih ganti**

**8.** (1) Menteri boleh, berkenaan dengan setiap anggota yang dilantik di

bawah perenggan 6(b) hingga _(g), melantik seorang untuk menjadi anggota silih_

ganti sebagai ganti anggota itu untuk menghadiri mesyuarat Lembaga atau

mesyuarat mana-mana jawatankuasa yang ditubuhkan oleh Lembaga jika anggota

itu atas apa-apa sebab tidak dapat hadir.

(2) Apabila menghadiri mesyuarat Lembaga atau mana-mana

jawatankuasa yang ditubuhkan oleh Lembaga, seseorang anggota silih ganti

hendaklah bagi semua maksud disifatkan sebagai anggota Lembaga.

(3) Seseorang anggota silih ganti hendaklah, melainkan jika dia terlebih

dahulu meletakkan jawatan sebagai anggota atau pelantikannya terlebih dahulu

dibatalkan, terhenti menjadi seorang anggota silih ganti apabila anggota yang

berkenaan dengannya dia seorang anggota silih ganti terhenti menjadi anggota

Lembaga.

**Penjalanan sementara fungsi Pengerusi**

**9.** (1) Apabila jawatan Pengerusi kosong atau Pengerusi tiada untuk

bertugas di Malaysia atau Pengerusi, atas apa-apa sebab lain, tidak dapat

menjalankan kewajipan jawatannya, anggota yang dilantik di bawah perenggan 6(b)


-----

hendaklah secara sementara bertindak sebagai Pengerusi, dan jika anggota itu atas

apa-apa sebab tidak dapat bertindak di bawah subseksyen ini, anggota yang dilantik

di bawah perenggan 6(c) hendaklah bertindak sebagai Pengerusi.

(2) Seseorang anggota yang bertindak sebagai Pengerusi di bawah

subseksyen (2) hendaklah disifatkan sebagai Pengerusi.

**Pembatalan pelantikan dan perletakan jawatan**

**10.** (1) Pelantikan mana-mana anggota yang dilantik di bawah perenggan 6(a)

dan _(i) boleh pada bila-bila masa dibatalkan oleh Menteri tanpa memberikan apa-_

apa sebab bagi pembatalan itu.

(2) Seseorang anggota boleh pada bila-bila masa meletakkan jawatannya

melalui suatu notis bertulis yang dialamatkan kepada Menteri.

**Pengosongan jawatan dan pengisian kekosongan**

**11.** (1) Jawatan seseorang anggota Lembaga yang dilantik di bawah

perenggan 6(a) atau (i) hendaklah dikosongkan jika—

_(a)_ dia mati;

_(b)_ telah dibuktikan terhadapnya, atau dia telah disabitkan atas,

suatu pertuduhan berkenaan dengan—

(i) suatu kesalahan yang melibatkan fraud, kecurangan atau

keburukan akhlak;

(ii) suatu kesalahan di bawah mana-mana undang-undang

yang berhubungan dengan rasuah; atau

(iii) apa-apa kesalahan lain yang boleh dihukum dengan

pemenjaraan (sama ada pemenjaraan sahaja atau

sebagai tambahan kepada atau sebagai ganti denda)

selama tempoh yang melebihi dua tahun;


-----

_(c)_ dia menjadi bankrap;

_(d)_ dia tidak sempurna akal atau selainnya tidak berupaya untuk

menunaikan kewajipannya;

_(e)_ dia tidak menghadiri mesyuarat Lembaga tiga kali berturut-turut

tanpa kebenaran Pengerusi atau, dalam hal Pengerusi tanpa

kebenaran Menteri;

_(f)_ peletakan jawatannya diterima oleh Menteri; atau

_(g)_ pelantikannya dibatalkan oleh Menteri.

(2) Jika seseorang anggota yang dilantik di bawah perenggan 6(a) atau (i)

terhenti menjadi seorang anggota Lembaga, Menteri boleh melantik seorang yang

lain untuk mengisi kekosongan itu bagi baki tempoh yang anggota yang

mengosongkan jawatan itu dilantik mengikut peruntukan yang terpakai.

**Perlindungan terhadap guaman dan prosiding undang-undang**

**12.** Tiada tindakan boleh diambil atau pendakwaan boleh dibawa, dimulakan atau

dikekalkan dalam mana-mana mahkamah terhadap –

_(a)_ Lembaga;

_(b)_ mana-mana anggota Lembaga, mana-mana anggota sesuatu

jawatankuasa atau mana-mana pekhidmat atau ejen Lembaga; atau

_(c)_ mana-mana orang lain yang bertindak secara sah bagi pihak Lembaga,

Ketua Pengarah, Timbalan Ketua Pengarah, pegawai atau pekhidmat

Lembaga,

berkenaan dengan apa-apa perbuatan, keabaian, keingkaran atau peninggalan yang

dilakukan atau ditinggalkan olehnya dengan suci hati atas sifat yang sedemikian.


-----

**Akta Perlindungan Pihak Berkuasa Awam 1948**

**13.** Akta Perlindungan Pihak Berkuasa Awam 1948 [Akta 198] hendaklah terpakai

bagi mana-mana tindakan, guaman, pendakwaan atau prosiding terhadap Lembaga

atau terhadap mana-mana anggota, mana-mana anggota sesuatu jawatankuasa,

atau mana-mana pegawai, pekhidmat atau ejen Lembaga, berkenaan dengan apa
apa perbuatan, keabaian, keingkaran atau peninggalan yang dibuat atau dilakukan

olehnya dengan suci hati atas sifat yang sedemikian.

**Pekhidmat awam**

**14.** Tiap-tiap anggota Lembaga, atau mana-mana anggota sesuatu

jawatankuasa, atau mana-mana pegawai, pekhidmat atau ejen Lembaga, semasa

menunaikan kewajipannya di bawah Akta ini sebagai anggota, pegawai, pekhidmat

atau ejen, hendaklah disifatkan sebagai pekhidmat awam dalam pengertian Kanun

Keseksaan [Akta 574].

**Kuasa Menteri untuk memberikan arahan**

**15.** (1) Lembaga hendaklah bertanggungjawab kepada Menteri.

(2) Menteri boleh memberi Lembaga arahan yang bersifat umum selaras

dengan peruntukan Akta ini berhubung dengan pelaksanaan fungsi dan penjalanan

kuasa Lembaga.

(3) Lembaga hendaklah melaksanakan semua arahan yang diberikan di

bawah seksyen ini seberapa segera yang mungkin.

**Penyata, laporan, akaun dan maklumat**

**16.** (1) Lembaga hendaklah memberi Menteri, dan mana-mana pihak

berkuasa awam sebagaimana yang ditentukan oleh Menteri, apa-apa penyata,

laporan, akaun dan maklumat berkenaan dengan harta dan aktivitinya sebagaimana

yang dikehendaki atau diarahkan oleh Menteri dari semasa ke semasa.


-----

(2) Penyata, laporan, akaun dan maklumat itu hendaklah dalam apa-apa

bentuk dan hendaklah mengandungi apa-apa maklumat yang berhubungan dengan

prosiding dan dasar Lembaga sebagaimana yang ditentukan oleh Menteri.

**Pewakilan fungsi dan kuasa Lembaga**

**17.** (1) Lembaga boleh, tertakluk kepada subseksyen (2) dan apa-apa syarat,

batasan atau sekatan sebagaimana yang difikirkan patut untuk dikenakan,

mewakilkan secara bertulis mana-mana fungsi atau kuasanya, kecuali kuasa untuk

meminjam wang, memberikan pinjaman, menubuhkan syarikat atau membuat

peraturan-peraturan, kepada –

_(a)_ mana-mana anggota;

_(b)_ mana-mana jawatankuasa yang ditubuhkan oleh Lembaga; atau

_(c)_ mana-mana pegawai atau pekhidmat Lembaga,

dan mana-mana fungsi atau kuasa yang diwakilkan sedemikian boleh dilaksanakan

atau dijalankan oleh anggota, pegawai atau pengkhidmat itu, mengikut mana-mana

yang berkenaan, atas nama dan bagi pihak Lembaga.

(2) Mana-mana orang yang diwakilkan dengan fungsi dan kuasa

sedemikian hendaklah terikat untuk mematuhi dan mengambil perhatian akan

semua syarat, batasan atau sekatan yang dikenakan oleh Lembaga.

(3) Lembaga boleh mewakilkan kepada Ketua Pengarah –

_(a)_ kuasa untuk memberikan pinjaman dan membuat pendahuluan

kepada pegawai dan pekhidmat Lembaga di bawah seksyen 21;

dan

_(b)_ kuasa untuk membenarkan perbelanjaan daripada Kumpulan

Wang atau mana-mana wang lain yang terletak hak pada atau


-----

di bawah kawalan Lembaga ke takat yang ditentukan oleh

Lembaga.

(4) Suatu pewakilan di bawah seksyen ini tidak menghalang Lembaga

sendiri daripada melaksanakan atau menjalankan pada bila-bila masa mana-mana

fungsi atau kuasa yang diwakilkan sedemikian.

**Lembaga boleh menubuhkan jawatankuasa**

**18.** (1) Lembaga boleh menubuhkan apa-apa jawatankuasa sebagaimana

yang difikirkannya perlu atau suai manfaat untuk membantunya dalam pelaksanaan

fungsinya di bawah Akta ini.

(2) Lembaga boleh memilih mana-mana anggotanya atau mana-mana

orang lain untuk menjadi pengerusi sesuatu jawatankuasa yang ditubuhkan di

bawah subseksyen (1).

(3) Lembaga boleh melantik mana-mana orang untuk menjadi anggota

sesuatu jawatankuasa.

(4) Sesuatu jawatankuasa boleh mengawal selia tatacaranya sendiri dan,

dalam menjalankan kuasanya di bawah subseksyen ini, jawatankuasa itu hendaklah

tertakluk kepada dan bertindak mengikut apa-apa arahan yang diberikan kepada

jawatankuasa itu oleh Lembaga.

(5) Mesyuarat sesuatu jawatankuasa yang ditubuhkan di bawah seksyen

ini hendaklah diadakan pada bila-bila masa dan di mana-mana tempat sebagaimana

yang ditentukan oleh pengerusi jawatankuasa itu.

(6) Sesuatu jawatankuasa boleh mengundang mana-mana orang yang

bukan anggota jawatankuasa itu untuk menghadiri mana-mana mesyuarat

jawatankuasa itu bagi maksud menasihatinya mengenai apa-apa perkara yang

dibincangkan tetapi orang itu tidak berhak untuk mengundi dalam mesyuarat itu.


-----

(7) Anggota sesuatu jawatankuasa atau mana-mana orang yang diundang

di bawah subseksyen (6) untuk menghadiri mana-mana mesyuarat sesuatu

jawatankuasa boleh dibayar apa-apa elaun dan perbelanjaan lain sebagaimana

yang ditentukan oleh Lembaga.

(8) Seseorang anggota jawatankuasa hendaklah memegang jawatan bagi

apa-apa tempoh sebagaimana yang dinyatakan dalam surat cara pelantikannya dan

layak untuk dilantik semula.

(9) Pelantikan mana-mana anggota sesuatu jawatankuasa boleh pada

bila-bila masa dibatalkan oleh Lembaga tanpa memberikan apa-apa sebab bagi

pembatalan itu.

(10) Seseorang anggota jawatankuasa boleh pada bila-bila masa

meletakkan jawatannya melalui suatu notis bertulis yang dialamatkan kepada

Pengerusi Lembaga.

BAHAGIAN III

KETUA PENGARAH, PEGAWAI DAN
PEKHIDMAT LEMBAGA

**Kuasa dan kewajipan Ketua Pengarah**

**19.** (1) Menteri hendaklah melantik seorang Ketua Pengarah dan apa-apa

bilangan Timbalan Ketua Pengarah atas apa-apa terma dan syarat sebagaimana

yang ditentukan oleh Menteri.

(2) Lembaga hendaklah meletak hak pada Ketua Pengarah apa-apa

kuasa dan hendaklah mengenakan ke atasnya apa-apa kewajipan sebagaimana

yang ditentukan oleh Lembaga.

(3) Ketua Pengarah hendaklah bertangggungjawab bagi –

_(a)_ perjalanan, pentadbiran dan pengurusan am fungsi, aktiviti dan

hal ehwal harian Lembaga;


-----

_(b)_ penyediaan –

(i) semua program, skim, projek dan aktiviti;

(ii) anggaran perbelanjaan bagi pelaksanaan program

tahunan; dan

(iii) anggaran pendapatan,

untuk kelulusan Lembaga;

_(c)_ pelaksanaan program tahunan Lembaga; dan

_(d)_ pelaksanaan keputusan dan arahan Lembaga.

(4) Ketua Pengarah hendaklah melaksanakan apa-apa kewajipan

tambahan sebagaimana yang diarahkan oleh Lembaga dari semasa ke semasa.

(5) Dalam menunaikan kewajipannya, Ketua Pengarah hendaklah

bertindak di bawah kuasa dan arahan am Lembaga.

(6) Timbalan Ketua Pengarah hendaklah tertakluk kepada arahan dan

kawalan Ketua Pengarah dan boleh melaksanakan semua kewajipan Ketua

Pengarah di bawah Akta ini.

(7) Jika Ketua Pengarah tidak ada buat sementara waktu di Malaysia atau

tidak berupaya buat sementara waktu oleh sebab sakit atau kerana apa-apa sebab

lain untuk melaksanakan kewajipannya, atau jika jawatan Ketua Pengarah adalah

kosong pada masa itu, Menteri boleh mengarahkan mana-mana Timbalan Ketua

Pengarah untuk menghadiri mana-mana mesyuarat Lembaga.

**Pengambilan khidmat pegawai dan pekhidmat lain**

**20.** (1) Tertakluk kepada mana-mana peraturan yang dibuat di bawah

subseksyen (4), Lembaga boleh mengambil khidmat apa-apa bilangan pegawai dan

pekhidmat lain termasuk Pengelas sebagaimana yang difikirkan perlu oleh Lembaga


-----

dan atas apa-apa terma dan syarat sebagaimana yang difikirkan sesuai oleh

Lembaga.

(2) Ketua Pengarah hendaklah mempunyai kawalan am ke atas pegawai

dan pekhidmat Lembaga.

(3) Tiada seorang pun layak untuk diambil khidmat sebagai pegawai atau

pekhidmat Lembaga jika dia mempunyai, secara langsung atau tidak langsung,

dengan sendirinya atau menerusi pekongsinya, apa-apa syer atau kepentingan

dalam mana-mana kontrak atau kontrak yang dicadangkan dengan, untuk atau bagi

pihak Lembaga.

(4) Lembaga boleh, dengan kelulusan Menteri, membuat peraturan
peraturan berkenaan dengan syarat perkhidmatan bagi pegawai dan pekhidmatnya.

(5) Lembaga boleh mengguna pakai dengan apa-apa pengubahsuaian

yang difikirkannya patut apa-apa peraturan, kaedah, dasar, pekeliling atau arahan

yang diperbuat atau dikeluarkan oleh Kerajaan Persekutuan berhubung dengan apa
apa perkara di bawah Bahagian ini.

**Pinjaman, biasiswa dan pendahuluan kepada pegawai dan pekhidmat**

**21.** (1) Lembaga boleh memberikan pinjaman, biasiswa dan pendahulan

kepada pegawai dan pekhidmatnya bagi apa-apa maksud dan atas apa-apa terma

dan syarat sebagaimana yang ditentukan oleh Lembaga.

(2) Lembaga boleh memberikan pinjaman atau geran kepada institusi

pengajian tinggi di dalam atau di luar Malaysia bagi maksud pembangunan sumber

manusia dalam industri kenaf dan industri tembakau.


-----

BAHAGIAN IV

KEWANGAN

**Kumpulan Wang**

**22.** (1) Bagi maksud Akta ini suatu kumpulan wang yang dikenali sebagai

“Kumpulan Wang Lembaga Kenaf dan Tembakau Negara” ditubuhkan.

(2) Kumpulan Wang hendaklah dikawal, disenggara dan dikendalikan oleh

Lembaga.

(3) Kumpulan Wang hendaklah terdiri daripada–

_(a)_ apa-apa jumlah wang yang diperuntukkan oleh Parlimen bagi

maksud Akta ini dari semasa ke semasa;

_(b)_ wang yang diperoleh melalui pengendalian apa-apa projek, skim

atau perusahaan yang dibiayai daripada Kumpulan Wang;

_(c)_ wang yang diperoleh atau didapati daripada mana-mana harta,

pelaburan, gadai janji, pajakan, penyewaan, gadaian atau

debentur yang diperoleh oleh atau diletak hak pada Lembaga;

_(d)_ apa-apa harta, pelaburan, gadai janji, pajakan, penyewaan,

gadaian atau debentur yang diperoleh oleh atau diletak hak

pada Lembaga;

_(e)_ jumlah wang yang dipinjam oleh Lembaga bagi maksud

memenuhi apa-apa obligasinya atau menunaikan apa-apa

kewajipannya;

_(f)_ wang yang diperoleh daripada perkhidmatan perundingan dan

nasihat dan apa-apa perkhidmatan lain yang diberikan oleh

Lembaga;

_(g)_ wang yang dikutip atau dibayar di bawah seksyen 84;


-----

_(h)_ wang yang dikutip oleh Lembaga di bawah peraturan-peraturan

yang dibuat di bawah Akta ini dan yang ditentukan dalamnya

sebagai wang yang kena dibayar ke dalam Kumpulan Wang;

_(i)_ derma atau sumbangan yang diterima daripada mana-mana

organisasi di dalam atau di luar Malaysia;

_(j)_ semua jumlah wang atau harta lain yang boleh dalam apa-apa

cara menjadi kena dibayar kepada atau terletak hak pada

Lembaga berkenaan dengan apa-apa perkara yang

bersampingan dengan fungsi dan kuasanya; dan

_(k)_ semua wang lain yang diterima secara sah oleh Lembaga.

**Perbelanjaan yang hendaklah dipertanggungkan pada Kumpulan Wang**

**23.** Kumpulan Wang hendaklah dibelanjakan bagi maksud—

_(a)_ membayar apa-apa perbelanjaan yang dilakukan dengan sah oleh

Lembaga, termasuk –

(i) saraan pegawai dan pekhidmat Lembaga, termasuk pemberian

pinjaman, elaun persaraan, pencen atau gratuiti;

(ii) perlindungan insurans bagi pegawai dan pekhidmat Lembaga;

(iii) kos yang ditanggung dalam memberikan bantuan bagi kebajikan

pegawai dan pekhidmat Lembaga;

(iv) elaun anggota dan anggota jawatankuasa yang ditubuhkan di

bawah seksyen 18; dan

(v) fi dan kos perundangan dan apa-apa fi dan kos lain;

(b) membiayai aktiviti penyelidikan dan pembangunan;


-----

_(c)_ menyumbang kepada badan atau organisasi, sama ada di dalam atau

di luar Malaysia, yang Lembaga merupakan anggotanya atau kepada

mana-mana organisasi yang berkaitan dengan industri kenaf dan

industri tembakau sebagaimana yang ditentukan oleh Menteri;

_(d)_ memberikan bantuan kewangan kepada penanam kenaf atau

pengawet berlesen dengan kelulusan Menteri selepas berunding

dengan Menteri Kewangan;

_(e)_ memberikan pinjaman, biasiswa, pendahuluan atau geran, mengikut

mana-mana yang berkenaan, kepada mana-mana orang, pegawai dan

pekhidmat Lembaga atau kepada institusi pengajian tinggi di dalam

atau di luar Malaysia;

_(f)_ memberikan pinjaman atau memberikan modal bagi syarikat yang

ditubuhkan oleh Lembaga di bawah Akta ini;

_(g)_ membayar apa-apa belanja, kos atau perbelanjaan lain yang dilakukan

atau diterima dengan sewajarnya oleh Lembaga dalam pelaksanaan

fungsinya atau penjalanan kuasanya di bawah Akta ini;

_(h)_ tertakluk kepada kelulusan Menteri, membuat sumbangan kepada

mana-mana organisasi, sama ada di dalam atau di luar Malaysia, bagi

maksud menggalakkan pemasaran kenaf dan keluaran kenaf;

_(i)_ membeli atau menyewa kelengkapan, jentera dan apa-apa bahan lain,

memperoleh tanah dan mendirikan bangunan, serta menjalankan apa
apa kerja dan perusahaan lain dalam pelaksanaan fungsinya atau

penjalanan kuasanya di bawah Akta ini;

_(j)_ membayar balik mana-mana wang yang dipinjam di bawah Akta ini dan

bunga yang kena dibayar ke atas wang itu;

_(k)_ membayar apa-apa ganjaran di bawah seksyen 87; dan


-----

_(l)_ secara amnya, membayar apa-apa perbelanjaan bagi melaksanakan

peruntukan Akta ini.

**Pemeliharaan Kumpulan Wang**

**24.** Menjadi kewajipan Lembaga untuk memelihara Kumpulan Wang dengan

melaksanakan fungsinya dan menjalankan kuasanya di bawah Akta ini supaya dapat

memastikan bahawa jumlah pendapatan Lembaga mencukupi untuk memenuhi

semua jumlah wang yang boleh dipertanggungkan dengan sepatutnya pada akaun

pendapatannya, termasuk susut nilai dan bunga atas modal, dari setahun ke

setahun.

**Kumpulan wang rizab**

**25.** Lembaga hendaklah menubuhkan dan menyenggara suatu kumpulan wang

rizab dalam Kumpulan Wang.

**Kumpulan Wang Ses**

**26.** (1) Suatu Kumpulan Wang Ses yang hendaklah ditadbirkan dan dikawal

oleh Lembaga ditubuhkan.

(2) Kumpulan Wang Ses hendaklah terdiri daripada semua ses yang

dikutip di bawah Akta ini.

(3) Kumpulan Wang Ses hendaklah digunakan bagi maksud yang berikut:

_(a)_ untuk memberikan bantuan teknikal dan kewangan bagi

membantu penanam dan pekerja tembakau, termasuk mereka

yang punca pendapatannya terjejas akibat program kawalan

tembakau; dan

_(b)_ untuk membiayai penyelidikan dan pembangunan mengenai

tembakau.


-----

**Ses ke atas tembakau dan keluaran tembakau**

**27.** (1) Menteri boleh, selepas berunding dengan Menteri Kewangan,

membuat perintah bagi pengenaan, perubahan atau pembatalan sesuatu ses ke

atas tembakau dan keluaran tembakau yang dikeluarkan di dalam atau diimport ke

Malaysia dan perintah itu boleh menyatakan jenis, amaun dan kadar ses, orang atau

golongan orang yang ke atasnya ses itu dikenakan dan cara kutipan ses itu.

(2) Ses yang dikenakan oleh perintah itu hendaklah, bagi maksud kutipan

dan bagi penguatkuasaan kutipannya, dibayar ke dalam dan menjadi sebahagian

daripada Kumpulan Wang Ses.

(3) Suatu perintah yang dbuat di bawah seksyen ini boleh menetapkan

amaun, kadar dan cara kutipan yang berbeza bagi jenis tembakau dan keluaran

tembakau yang berlainan berhubung dengan orang yang berlainan atau golongan

orang yang berlainan.

(4) Seseorang yang tidak atau enggan membayar apa-apa ses yang

dikenakan di bawah seksyen ini melakukan suatu kesalahan dan boleh apabila

disabitkan, didenda tidak melebihi sepuluh kali amaun ses yang kena dibayar atau

dipenjarakan selama tempoh tidak melebihi tiga tahun atau kedua-duanya.

(5) Amaun apa-apa ses yang dikenakan di bawah seksyen ini hendaklah

menjadi suatu hutang yang kena dibayar kepada Lembaga daripada orang yang ke

atasnya ses itu dikenakan dan boleh diambil guaman bagi dan didapatkan dalam

mana-mana mahkamah atas guaman Lembaga.

(6) Pembawaan prosiding di bawah seksyen ini tidak melepaskan mana
mana orang daripada liabiliti bagi pembayaran apa-apa ses yang baginya dia adalah

atau boleh menjadi bertanggungan atau daripada liabiliti membuat apa-apa penyata

yang dikehendaki dibuat olehnya oleh Akta ini.

**Perbelanjaan dan penyediaan anggaran**

**28.** (1) Perbelanjaan Lembaga ke takat apa-apa amaun yang dibenarkan oleh

Menteri bagi mana-mana satu tahun hendaklah dibayar daripada Kumpulan Wang.


-----

(2) Sebelum hari pertama bulan Jun setiap tahun, Lembaga hendaklah

mengemukakan kepada Menteri suatu anggaran perbelanjaan (termasuk

perbelanjaan bagi aktiviti penyelidikan dan pembangunan) bagi tahun yang

berikutnya dalam apa-apa bentuk dan yang mengandungi apa-apa butir

sebagaimana yang diarahkan oleh Menteri.

(3) Menteri hendaklah, sebelum hari pertama bulan Januari tahun yang

berikutnya, memberitahu Lembaga mengenai amaun yang dibenarkan bagi

perbelanjaan secara umumnya atau mengenai amaun yang dibenarkan bagi setiap

perihalan perbelanjaan berdasarkan anggaran yang disediakan di bawah

subseksyen (2).

(4) Lembaga boleh pada bila-bila masa mengemukakan kepada Menteri

suatu anggaran tambahan bagi mana-mana satu tahun dan Menteri boleh

membenarkan keseluruhan atau mana-mana bahagian daripada perbelanjaan

tambahan yang dimasukkan ke dalam anggaran tambahan itu.

**Tahun kewangan**

**29.** Tahun kewangan Lembaga hendaklah bermula pada hari pertama bulan

Januari dan berakhir pada hari ketiga puluh satu bulan Disember setiap tahun.

**Akaun bank**

**30.** Lembaga hendaklah membuka dan menyenggara suatu akaun atau akaun
akaun dengan mana-mana bank di Malaysia sebagaimana yang difikirkan patut oleh

Lembaga, dan tiap-tiap akaun hendaklah dikendalikan setakat yang boleh

dilaksanakan melalui cek yang ditandatangani oleh mana-mana orang yang diberi

kuasa oleh Lembaga bagi maksud itu dari semasa ke semasa.

**Akta Badan Berkanun (Akaun dan Laporan Tahunan) 1980**

**31.** Akta Badan Berkanun (Akaun dan Laporan Tahunan) 1980 [Akta 240]

hendaklah terpakai bagi Lembaga.


-----

BAHAGIAN V

KUASA LAIN LEMBAGA

**Kuasa untuk meminjam**

**32.** Lembaga boleh, dengan kelulusan Menteri dan Menteri Kewangan,

meminjam, pada apa-apa kadar bunga dan bagi apa-apa tempoh dan atas apa-apa

terma mengenai masa dan cara pembayaran balik dan selainnya sebagaimana yang

diluluskan oleh Menteri dan Menteri Kewangan, apa-apa jumlah wang yang

dikehendaki oleh Lembaga bagi memenuhi mana-mana obligasinya atau

menunaikan mana-mana kewajipannya.

**Pelaburan**

**33.** Wang Lembaga hendaklah, setakat yang tidak dikehendaki untuk

dibelanjakan oleh Lembaga di bawah Akta ini, dilaburkan dengan apa-apa cara yang

diluluskan oleh Menteri dan Menteri Kewangan.

**Pengkomersialan dapatan penyelidikan**

**34.** Lembaga boleh membuat tersedia apa-apa dapatan penyelidikan yang

terletak hak pada Lembaga kepada mana-mana orang atau badan tertakluk kepada

apa-apa syarat dan pembayaran apa-apa fi, royalti atau balasan lain, jika ada,

sebagaimana yang ditentukan oleh Lembaga dengan kelulusan Menteri bagi

maksud pengkomersialan.

**Kuasa untuk mengambil khidmat ejen, dsb.**

**35.** Lembaga boleh mengambil khidmat, melantik dan membayar ejen, kontraktor

dan penasihat teknikal, termasuk peguam bela dan peguam cara, jurubank, broker

saham, juruukur, penilai dan orang lain, untuk menjalankan apa-apa urusan atau

melakukan apa-apa tindakan yang dikehendaki dijalankan atau dilakukan dalam

pelaksananaan fungsinya, penjalanan kuasanya atau penunaian kewajipannya atau

bagi melaksanakan maksud Akta ini dengan lebih baik.


-----

**Bantuan kewangan kepada syarikat yang ditubuhkan oleh Lembaga, dsb.**

**36.** Bagi maksud Akta ini, Lembaga boleh, dengan kelulusan Menteri dan Menteri

Kewangan, memberikan bantuan kewangan –

_(a)_ kepada mana-mana syarikat yang ditubuhkan di bawah seksyen 37;

_(b)_ kepada mana-mana orang yang terlibat dalam industri kenaf atau

industri tembakau,

dengan atau tanpa bunga dan bagi apa-apa tempoh dan atas apa-apa terma

mengenai masa dan cara pembayaran balik dan selainnya.

**Kuasa untuk menubuhkan syarikat**

**37.** Lembaga boleh menubuhkan atau membesarkann atau menggalakkan

penubuhan atau pembesaran syarikat di bawah Akta Syarikat 1965 [Akta 125] –

_(a)_ untuk melaksanakan mana-mana fungsi atau menjalankan mana-mana

kuasanya; atau

_(b)_ untuk menjalankan dan menjaga, mengelola dan menguruskan apa
apa aktiviti yang telah dirancangkan atau diusahakan oleh Lembaga

dalam melaksanakan fungsinya atau menjalankan kuasanya.

BAHAGIAN VI

PELESENAN

**Pengawalseliaan industri kenaf dan industri tembakau**

**38.** Industri kenaf dan industri tembakau Malaysia hendaklah dikawal selia

mengikut peruntukan Akta ini.

**Pelesenan, kelulusan dan perakuan kebenaran**

**39.** (1) Tiada seorang pun boleh—


-----

_(a)_ membeli kenaf;

_(b)_ menjual keluaran kenaf;

_(c)_ memproses kenaf;

_(d)_ mengilang kenaf atau keluaran kenaf;

_(e)_ mengimport dan mengeksport kenaf atau keluaran kenaf;

_(f)_ mengawet tembakau;

_(g)_ membeli tembakau diawet;

_(h)_ mengilang tembakau atau keluaran tembakau;

_(i)_ mengadun tembakau; atau

_(j)_ mengedarkan tembakau atau keluaran tembakau,

tanpa suatu lesen yang sah yang dikeluarkan di bawah Akta ini.

(2) Tiada seorang pun boleh menjual atau membeli tembakau belum

diawet melainkan jika dia telah mendapat suatu kelulusan bertulis daripada

Lembaga.

(3) Tiada seorang pun boleh bertindak untuk atau bagi pihak seorang

pemegang lesen berkenaan dengan apa-apa aktiviti yang dinyatakan dalam

subseksyen (1) tanpa suatu perakuan kebenaran yang dikeluarkan oleh Ketua

Pengarah.

(4) Tiada lesen diperlukan untuk dikeluarkan di bawah Akta ini bagi

pengilangan keluaran tembakau atau keluaran kenaf jika suatu lesen mengilang

telah dikeluarkan di bawah Akta Penyelarasan Perindustrian 1975 [Akta 156].


-----

(5) Mana-mana orang yang melanggar subseksyen (1) atau (3) melakukan

suatu kesalahan dan boleh apabila disabitkan didenda tidak melebihi dua ratus lima

puluh ribu ringgit atau dipenjarakan selama tempoh tidak melebihi tiga tahun atau

kedua-duanya.

(6) Mana-mana orang yang melanggar subseksyen (2) melakukan suatu

kesalahan dan boleh apabila disabitkan didenda tidak melebihi lima puluh ribu ringgit

atau dipenjarakan selama tempoh tidak melebihi satu tahun atau kedua-duanya.

**Permohonan bagi lesen, kelulusan dan perakuan kebenaran**

**40.** (1) Suatu permohonan bagi lesen, kelulusan atau perakuan kebenaran

hendaklah dibuat secara bertulis kepada Lembaga mengikut cara yang ditetapkan.

(2) Tiap-tiap permohonan di bawah subseksyen (1) hendaklah disertai

dengan apa-apa dokumen atau maklumat yang ditetapkan.

(3) Lembaga boleh secara bertulis pada bila-bila masa selepas

permohonan itu diterima dan sebelum ia diputuskan, menghendaki pemohon untuk

memberikan apa-apa dokumen atau maklumat tambahan dalam tempoh masa atau

dalam tempoh masa lanjutan yang ditentukan oleh Lembaga.

(4) Jika kehendak di bawah subseksyen (1), (2) atau (3) tidak dipatuhi,

permohonan bagi sesuatu lesen, kelulusan atau perakuan kebenaran hendaklah

disifatkan telah ditarik balik oleh pemohon dan tidak boleh diteruskan oleh Lembaga,

tetapi tanpa menjejaskan suatu permohonan baru dibuat oleh pemohon.

(5) Mana-mana orang yang memohon untuk dilesenkan hendaklah

memenuhi kehendak-kehendak yang berikut:

_(a)_ bahawa dia mempunyai kemampuan kewangan yang

memuaskan hati Lembaga;

_(b)_ bahawa dia mempunyai kelayakan atau kemahiran yang perlu

sebagaimana yang ditentukan oleh Lembaga;


-----

_(c)_ bahawa dia mempunyai atau akan mempunyai kemudahan dan

kelengkapan yang perlu bagi industri kenaf atau industri

tembakau yang dia akan terlibat dalamnya yang memuaskan

hati Lembaga;

_(d)_ bahawa ada permintaan yang mencukupi bagi kenaf, keluaran

kenaf, tembakau atau keluaran tembakau dalam jangka

panjang;

_(e)_ bahawa pelesenan pemohon itu atau pengeluaran perakuan

kebenaran tidak akan memudaratkan industri kenaf atau industri

tembakau yang sedia ada, dengan memberi perhatian khusus

kepada bilangan pemegang lesen atau pemegang perakuan

kebenaran yang sedia ada dan kepada ada tidaknya sumber

yang berhubungan dengan penghasilan kenaf atau tembakau;

dan

_(f)_ bahawa apa-apa faktor atau kehendak yang berkaitan yang lain

yang difikirkan sesuai oleh Lembaga telah dipertimbangkan atau

telah dipenuhi.

**Pengeluaran lesen, kelulusan atau** **perakuan kebenaran**

**41.** (1) Apabila pertimbangan yang sewajarnya telah diberikan kepada

permohonan yang dibuat mengikut seksyen 40, Lembaga boleh meluluskan atau

menolak permohonan itu.

(2) Jika sesuatu permohonan bagi lesen atau perakuan kebenaran

diluluskan, lesen atau perakuan kebenaran itu hendaklah dikeluarkan apabila fi yang

ditetapkan dibayar.

(3) Sesuatu lesen, kelulusan atau perakuan kebenaran boleh dikeluarkan

tertakluk kepada apa-apa syarat, batasan atau sekatan yang difikirkan patut

dikenakan oleh Lembaga.


-----

(4) Lembaga boleh dari semasa ke semasa mengubah, meminda atau

membatalkan apa-apa syarat, batasan atau sekatan yang dikenakan ke atas lesen

atau perakuan kebenaran atau boleh mengenakan syarat, batasan atau sekatan

yang baru atau tambahan selepas memberi pemegang lesen atau pemegang

perakuan itu, mengikut mana-mana yang berkenaan, notis dan peluang yang

munasabah untuk membuat representasi dalam masa yang dinyatakan dalam notis

itu dan selepas mempertimbang representasi itu.

**Daftar**

**42.** Lembaga hendaklah menyimpan dan menyenggara atau menyebabkan

disimpan dan disenggara suatu daftar orang yang dilesenkan di bawah Akta ini

mengikut cara yang ditetapkan oleh Lembaga.

**Tempoh dan pembaharuan lesen atau perakuan kebenaran**

**43.** (1) Sesuatu lesen selain lesen mengilang, atau perakuan kebenaran

hendaklah, melainkan jika dibatalkan terlebih dahulu, sah bagi suatu tempoh yang

tidak melebihi tiga tahun atau apa-apa tempoh sebagaimana yang difikirkan patut

oleh Menteri.

(2) Sesuatu permohonan untuk memperbaharui lesen atau perakuan

kebenaran hendaklah dibuat oleh pemegang lesen atau pemegang perakuan itu

sekurang-kurangnya dua bulan sebelum tarikh habis tempoh lesen atau perakuan

itu.

(3) Mana-mana permohonan bagi pembaharuan sesuatu lesen atau

perakuan kebenaran yang tidak dibuat dalam masa yang ditetapkan dalam

subseksyen (2) tetapi dibuat sebelum tarikh habis tempoh lesen atau perakuan

kebenaran itu hendaklah tertakluk kepada suatu bayaran penalti sebagaimana yang

ditentukan oleh Lembaga.

(4) Tiada permohonan bagi pembaharuan sesuatu lesen atau perakuan

kebenaran boleh dipertimbangkan jika permohonan itu dibuat selepas tarikh habis

tempoh lesen atau perakuan itu.


-----

(5) Lembaga boleh memperbaharui sesuatu lesen atau perakuan

kebenaran jika pemegang lesen atau pemegang perakuan kebenaran itu telah

mematuhi semua syarat, batasan atau sekatan yang dikenakan di bawah

subseksyen 41(3).

(6) Jika sesuatu permohonan bagi pembaharuan sesuatu lesen atau

perakuan kebenaran diluluskan, lesen atau perakuan kebenaran itu hendaklah

dikeluarkan apabila dibayar fi yang ditetapkan.

**Lesen hendaklah dipamerkan**

**44.** (1) Seseorang pemegang lesen hendaklah mempamerkan lesennya pada

setiap masa di tempat yang mudah dilihat di premis tempat urusan itu dijalankan.

(2) Seseorang pemegang lesen yang tidak mempamerkan lesennya

sebagaimana yang dikehendaki di bawah subseksyen (1) melakukan suatu

kesalahan dan boleh apabila disabitkan didenda tidak melebihi sepuluh ribu ringgit

atau dipenjarakan selama tempoh tidak melebihi tiga bulan atau kedua-duanya.

**Pindah milik lesen**

**45.** (1) Sesuatu lesen tidak boleh dipindahmilikkan kepada mana-mana orang

tanpa kelulusan bertulis terlebih dahulu daripada Lembaga.

(2) Sesuatu lesen hanya boleh dipindahmilikkan kepada seseorang yang

memenuhi kehendak subseksyen 40(5).

(3) Tertakluk kepada subseksyen (2), Lembaga boleh meluluskan pindah

milik sesuatu lesen di bawah hal keadaan yang berikut:

_(a)_ jika pemegang lesen itu menjadi tidak sempurna akal;

_(b)_ jika pemegang lesen itu telah dihukum sebagai bankrap;

_(c)_ jika pemegang lesen itu mati;


-----

_(d)_ jika pemegang lesen itu suatu syarikat, syarikat itu sedang

digulung;

_(e)_ jika pemegang lesen itu suatu perkongsian, perkongsian itu

dibubarkan; atau

_(f)_ jika Lembaga menyifatkannya patut atau suai manfaat untuk

berbuat sedemikian.

(4) Seseorang pemegang lesen yang melanggar subseksyen (1)

melakukan suatu kesalahan dan boleh apabila disabitkan didenda tidak melebihi dua

ratus lima puluh ribu ringgit atau dipenjarakan selama tempoh tidak melebihi tiga

tahun atau kedua-duanya.

**Tiada penyerahhakan lesen atau perakuan kebenaran**

**46.** (1) Seseorang pemegang lesen atau pemegang perakuan kebenaran tidak

boleh menyerahhakkan apa-apa hak, kewajipan, liabiliti atau obligasi di bawah lesen

atau perakuan kebenarannya kepada seseorang yang lain.

(2) Seseorang pemegang lesen atau pemegang perakuan kebenaran

yang melanggar subseksyen (1) melakukan suatu kesalahan dan boleh apabila

disabitkan didenda tidak melebihi dua ratus lima puluh ribu ringgit atau dipenjarakan

selama tempoh tidak melebihi tiga tahun atau kedua-duanya.

**Pembatalan atau penggantungan lesen atau perakuan kebenaran**

**47.** (1) Lembaga boleh membatalkan atau menggantung sesuatu lesen atau

perakuan kebenaran jika Lembaga berpuas hati bahawa –

_(a)_ mana-mana peruntukan Akta ini atau mana-mana undang
undang bertulis yang lain atau mana-mana syarat, batasan atau

sekatan lesen atau perakuan kebenaran itu tidak dipatuhi;


-----

_(b)_ pengeluaran lesen atau perakuan kebenaran telah didorong

oleh representasi palsu mengenai fakta oleh atau bagi pihak

pemegang lesen;

_(c)_ maksud asal lesen atau perakuan kebenaran itu dikeluarkan

tidak lagi wujud; atau

_(d)_ pemegang lesen telah terhenti menjalankan atau

mengendalikan apa-apa aktiviti yang baginya lesen atau

perakuan kebenaran itu dikeluarkan.

(2) Walau apa pun subseksyen (1), Lembaga tidak boleh membatalkan

atau menggantung sesuatu lesen atau perakuan kebenaran atas alasan yang

disebut dalam subseksyen (1) melainkan jika Lembaga berpuas hati, selepas

memberi pemegang lesen atau pemegang perakuan kebenaran itu suatu peluang

untuk membuat apa-apa representasi secara bertulis yang dihasratinya untuk dibuat,

bahawa lesen atau perakuan kebenaran itu patut dibatalkan atau digantung.

(3) Jika sesuatu lesen atau perakuan kebenaran telah dibatalkan,

digantung atau tidak diperbaharui, ia tidak mempunyai kuat kuasa dari tarikh

pembatalan atau sepanjang tempoh penggantungan atau dari tarikh habis tempoh

lesen itu, mengikut mana-mana yang berkenaan.

(4) Mana-mana orang yang menjalankan apa-apa aktiviti semasa lesen

atau perakuan kebenarannya telah dibatalkan atau digantung atau tidak

diperbaharui melakukan suatu kesalahan dan boleh apabila disabitkan, didenda

tidak melebihi dua ratus lima puluh ribu ringgit atau dipenjarakan selama tempoh

tidak melebihi tiga tahun atau kedua-duanya.

(5) Mana-mana orang yang lesen atau perakuan kebenarannya telah

dibatalkan atau tidak diperbaharui hendaklah menyerahkan lesen atau perakuan

kebenarannya kepada Lembaga, dalam apa-apa tempoh yang ditentukan oleh

Lembaga.


-----

(6) Mana-mana orang yang melanggar subseksyen (5) melakukan suatu

kesalahan.

**Rayuan**

**48.** (1) Seseorang yang terkilan—

_(a)_ dengan keengganan Lembaga untuk mengeluarkan sesuatu

lesen, kelulusan atau perakuan kebenaran, mengikut mana
mana yang berkenaan;

_(b)_ dengan keengganan Lembaga untuk memperbaharui suatu

lesen atau perakuan kebenaran; atau

_(c)_ dengan pembatalan atau penggantungan lesen atau perakuan

kebenarannya, mengikut mana-mana yang berkenaan,

boleh, dalam tempoh tiga puluh hari selepas dimaklumkan secara bertulis mengenai

keengganan, pembatalan atau penggantungan itu, merayu secara bertulis terhadap

keputusan demikian kepada Menteri.

(2) Menteri boleh, selepas mempertimbangkan sesuatu rayuan yang

dibuat di bawah subseksyen (1), mengesahkan, mengetepikan atau mengubah

keputusan yang dirayukan, dan keputusan Menteri adalah muktamad.

(3) Sesuatu rayuan yang dibuat di bawah subseksyen (1) tidak boleh

berkuat kuasa sebagai suatu penggantungan keputusan yang dibuat oleh Lembaga.

**Kawalan pembelian tembakau diawet**

**49.** (1) Tiada pembeli berlesen boleh membeli tembakau diawet melainkan

daripada pengawet berlesen atau pembeli berlesen yang lain.

(2) Mana-mana orang yang melanggar subseksyen (1) melakukan suatu

kesalahan dan boleh apabila disabitkan didenda tidak melebihi lima puluh ribu ringgit


-----

atau dipenjarakan selama tempoh tidak melebihi satu tahun atau kedua-duanya.

**Kawalan penjualan tembakau diawet**

**50.** (1) Tiada seorang pun boleh menjual tembakau diawet melainkan jika dia

pengawet berlesen atau pembeli berlesen.

(2) Tiada pengawet berlesen atau pembeli berlesen boleh menjual

tembakau diawet melainkan kepada pembeli berlesen.

(3) Mana-mana orang yang melanggar subseksyen (1) atau (2) melakukan

suatu kesalahan dan boleh apabila disabitkan didenda tidak melebihi lima puluh ribu

ringgit atau dipenjarakan selama tempoh tidak melebihi satu tahun atau kedua
duanya.

**Kawalan penyimpanan dan pemilikan tembakau diawet**

**51.** (1) Tiada seorang pun boleh menyimpan atau mempunyai dalam miliknya

tembakau diawet melainkan jika dia telah mendapat kebenaran bertulis daripada

Lembaga.

(2) Mana-mana orang yang melanggar subseksyen (1) melakukan suatu

kesalahan dan boleh apabila disabitkan didenda tidak melebihi lima puluh ribu ringgit

atau dipenjarakan selama tempoh tidak melebihi satu tahun atau kedua-duanya.

**Kawalan pergerakan tembakau diawet**

**52.** (1) Tiada seorang pun boleh memindahkan, membawa, mengangkut atau

mengambil bahagian dalam pemindahan, pembawaan atau pengangkutan tembakau

diawet melainkan jika dia telah mendapat kelulusan bertulis daripada Lembaga.

(2) Mana-mana orang yang melanggar subseksyen (1) melakukan suatu

kesalahan dan boleh apabila disabitkan didenda tidak melebihi lima puluh ribu ringgit

atau dipenjarakan selama tempoh tidak melebihi satu tahun atau kedua-duanya.


-----

**Penalti am**

**53.** (1) Seseorang yang melakukan suatu kesalahan di bawah Akta ini yang

baginya tiada penalti diperuntukkan dengan nyata boleh apabila disabitkan didenda

tidak melebihi lima puluh ribu ringgit atau dipenjarakan selama tempoh tidak

melebihi satu tahun atau kedua-duanya.

(2) Bagi maksud seksyen ini, “Akta ini” adalah tidak termasuk mana-mana

peraturan yang dibuat di bawah Akta ini.

BAHAGIAN VII

KUASA YANG BERHUBUNGAN DENGAN PENGUATKUASAAN,
PENYITAAN, DSB.

**Pemberikuasaan kepada pegawai**

**54.** Ketua Pengarah boleh secara bertulis memberi kuasa mana-mana pegawai

Lembaga atau pegawai awam untuk menjalankan kuasa penguatkuasaan di bawah

Akta ini.

**Kuasa penyiasatan**

**55.** (1) Seseorang pegawai diberi kuasa hendaklah mempunyai segala kuasa

yang perlu untuk menjalankan penyiasatan di bawah Akta ini.

(2) Bagi maksud subseksyen (1), Kanun Tatacara Jenayah [Akta 593]

hendaklah terpakai dan seseorang pegawai diberi kuasa hendaklah mempunyai

segala kuasa yang diperuntukkan di bawah Kanun itu.

**Kad kuasa**

**56.** (1) Ketua Pengarah hendaklah mengeluarkan kepada setiap pegawai

yang diberi kuasa di bawah seksyen 54 suatu kad kuasa yang hendaklah

ditandatangani oleh Ketua Pengarah.

(2) Bila mana pegawai sedemikian menjalankan mana-mana kuasa di

bawah Akta ini, dia hendaklah, apabila diminta, mengemukakan kepada orang yang


-----

terhadapnya kuasa itu sedang dijalankan, kad kuasa yang dikeluarkan kepadanya di

bawah subseksyen (1).

**Kuasa menangkap**

**57. (1) Seseorang pegawai diberi kuasa boleh menangkap tanpa waran mana-**

mana orang—

_(a)_ yang didapati melakukan, cuba melakukan atau bersubahat dalam

pelakuan suatu kesalahan di bawah Akta ini; atau

_(b)_ yang pegawai diberi kuasa dengan semunasabahnya

mengesyakinya terlibat dalam melakukan, cuba melakukan atau

bersubahat dalam pelakuan suatu kesalahan di bawah Akta ini.

(2) Seseorang pegawai diberi kuasa yang membuat tangkapan di bawah

subseksyen (1) hendaklah, tanpa kelengahan yang tidak perlu, membawa orang

yang ditangkap itu ke balai polis yang paling hampir, dan sesudah itu orang itu

hendaklah diperlakukan mengikut undang-undang yang berhubungan dengan

tatacara jenayah yang sedang berkuat kuasa.

**Penggeledahan dan penyitaan dengan waran**

**58.** (1) Jika ternyata pada seseorang Majistret, berdasarkan maklumat bertulis

dengan bersumpah dan selepas apa-apa siasatan sebagaimana yang difikirkan

perlu oleh Majistret itu, bahawa terdapat sebab yang munasabah untuk

mempercayai bahawa—

_(a)_ mana-mana premis telah digunakan atau akan digunakan bagi;

atau

_(b)_ terdapat dalam mana-mana premis keterangan yang perlu kepada

pengendalian penyiasatan terhadap,

pelakuan sesuatu kesalahan di bawah Akta ini atau mana-mana kaedah atau

peraturan, Majistret itu boleh mengeluarkan suatu waran yang memberi kuasa

kepada mana-mana pegawai diberi kuasa yang dinamakan dalamnya, pada bila-bila


-----

masa yang munasabah pada waktu siang atau malam dan dengan atau tanpa

bantuan, untuk masuki premis itu dan jika perlu dengan menggunakan kekerasan.

(2) Sesuatu waran yang dikeluarkan di bawah subseksyen (1) boleh memberi

kuasa kepada pegawai diberi kuasa untuk—

_(a)_ menggeledah premis itu bagi, dan untuk menyita atau

memindahkan dari premis itu mana-mana kenaf, keluaran kenaf,

tembakau, keluaran tembakau, pengangkut, jentera, peralatan,

kelengkapan, buku, rekod, dokumen atau benda lain yang

dipercayai secara munasabah dapat memberikan keterangan

mengenai pelakuan kesalahan itu;

_(b)_ mengambil sampel mana-mana kenaf, keluaran kenaf, tembakau,

keluaran tembakau atau benda yang dijumpai dalam premis itu bagi

maksud menentukan, melalui pengujian atau selainnya, sama ada

kesalahan itu telah dilakukan; dan

_(c)_ membuat salinan atau mengambil cabutan daripada mana-mana

buku, rekod, dokumen atau benda lain yang dijumpai di dalam

premis itu.

(3) Seseorang pegawai diberi kuasa yang memasuki mana-mana premis di

bawah seksyen ini boleh membawa bersamanya mana-mana orang lain dan

peralatan sebagaimana yang didapatinya perlu.

(4) Seseorang pegawai diberi kuasa boleh, dalam pelaksanaan kuasanya di

bawah seksyen ini, jika perlu untuk berbuat demikian—

_(a)_ memecah buka mana-mana pintu luar atau pintu dalam premis itu

atau mana-mana pagar, kepungan, pintu pagar atau galangan lain

kepada premis itu, untuk masuk ke dalam premis itu;

_(b)_ memindahkan dengan kekerasan apa-apa galangan terhadap

kemasukan, penggeledahan, penyitaan atau pemindahan yang dia

diberi kuasa untuk melaksanakannya di bawah seksyen ini; atau


-----

_(c)_ menahan mana-mana orang yang dijumpai di dalam premis itu

sehingga penggeledahan itu selesai.

(5) Jika, oleh sebab sifat, saiz atau amaunnya, pemindahan mana-mana

kenaf, keluaran kenaf, tembakau, keluaran tembakau, pengangkut, jentera,

peralatan, kelengkapan, buku, rekod, dokumen atau benda lain yang disita di bawah

seksyen ini tidak boleh dilaksanakan, pegawai diberi kuasa hendaklah, dengan apa
apa cara, mengelak kenaf, keluaran kenaf, tembakau, keluaran tembakau,

pengangkut, jentera, peralatan, kelengkapan, buku, rekod, dokumen atau benda lain

itu di dalam premis atau bekas yang di dalamnya ia dijumpai.

(6) Seseorang yang, tanpa kuasa yang sah, memecahkan, mengganggu atau

merosakkan lak yang disebut dalam subseksyen (5) atau memindahkan kenaf,

keluaran kenaf, tembakau, keluaran tembakau, pengangkut, jentera, peralatan,

kelengkapan, buku, rekod, dokumen atau benda lain itu yang dilak atau cuba

berbuat sedemikian melakukan suatu kesalahan dan boleh apabila disabitkan,

didenda tidak melebihi satu ratus ribu ringgit atau dipenjarakan selama tempoh tidak

melebihi dua tahun atau kedua-duanya.

**Penggeledahan dan penyitaan tanpa waran**

**59. Bila mana seseorang pegawai diberi kuasa mempunyai sebab yang**

munasabah untuk mempercayai bahawa mana-mana kenaf, keluaran kenaf,

tembakau, keluaran tembakau, pengangkut, jentera, peralatan, kelengkapan, buku,

rekod, dokumen atau benda lain yang berkenaan dengannya suatu kesalahan di

bawah Akta ini atau kaedah-kaedah atau peraturan-peraturan telah dilakukan

mungkin dijumpai di dalam atau pada mana-mana premis, orang, kenderaan, vesel

atau pengangkut dan bahawa oleh sebab kelengahan dalam mendapatkan waran di

bawah seksyen 58 tujuan penggeledahan itu akan terjejas, dia boleh, tanpa waran,

dengan apa-apa bantuan dan dengan menggunakan kekerasan yang perlu—

_(a)_ memasuki dan menggeledah premis itu;

_(b)_ menahan dan menggeledah mana-mana orang, kenderaan, vesel atau

pengangkut;


-----

_(c)_ memeriksa mana-mana kenaf, keluaran kenaf, tembakau, keluaran

tembakau, pengangkut, jentera, peralatan, kelengkapan, buku, rekod,

dokumen atau benda lain sebagaimana yang difikirkannya perlu;

_(d)_ menentusahkan ketepatan rekod, pernyataan atau mana-mana

maklumat yang diberikan kepada seseorang pegawai diberi kuasa atau

kepada Lembaga;

_(e)_ mengutip sampel mana-mana kenaf, keluaran kenaf, tembakau atau

keluaran tembakau; atau

_(f)_ menyita mana-mana kenaf, keluaran kenaf, tembakau, keluaran

tembakau, pengangkut, jentera, peralatan, kelengkapan, buku, rekod,

dokumen atau benda lain yang dijumpai dan boleh menjadi keterangan

mengenai pelakuan kesalahan itu.

**Pemeriksaan ke atas orang**

**60. Tiada seorang pun boleh diperiksa kecuali oleh seorang lain yang sama jantina,**

dan pemeriksaan sedemikian hendaklah dijalankan dengan mengambil kira dengan

tegas akan kesopanan.

**Akses kepada data berkomputer**

**61.** (1) Mana-mana pegawai diberi kuasa yang menjalankan sesuatu

penggeledahan di bawah Akta ini hendaklah diberi akses kepada data berkomputer

sama ada disimpan di dalam sesuatu komputer atau selainnya.

(2) Bagi maksud seksyen ini, akses hendaklah diberikan dengan kata

laluan, kod penyulitan, kod penyahsulitan, perisian atau perkakasan yang perlu dan

apa-apa cara lain yang diperlukan untuk membolehkan data berkomputer itu

difahami.

**Penyitaan benda, dsb.**

**62.** Mana-mana kenaf, keluaran kenaf, tembakau, keluaran tembakau,

pengangkut, jentera, peralatan, kelengkapan, buku, rekod, dokumen atau benda lain


-----

yang disyaki dengan munasabah oleh seseorang pegawai diberi kuasa telah

digunakan atau akan digunakan dalam pelakuan mana-mana kesalahan di bawah

Akta ini boleh disita dan ditahan oleh seseorang pegawai diberi kuasa.

**Kuasa untuk memberhentikan, menggeledah dan menyita pengangkut**

**63.** (1) Jika seseorang pegawai diberi kuasa mempunyai sebab yang

munasabah untuk mengesyaki bahawa mana-mana pengangkut sedang membawa

mana-mana kenaf, keluaran kenaf, tembakau, keluaran tembakau, jentera,

peralatan, kelengkapan, buku, rekod, dokumen atau apa-apa benda lain yang

berkenaan dengannya suatu kesalahan di bawah Akta ini sedang atau telah

dilakukan, dia boleh memberhentikan dan memeriksa pengangkut itu dan boleh, jika

semasa pemeriksaan itu dia mempunyai sebab yang munasabah untuk

mempercayai bahawa pengangkut itu digunakan atau telah digunakan bagi pelakuan

kesalahan itu, menyita pengangkut itu dan mana-mana kenaf, keluaran kenaf,

tembakau, keluaran tembakau, jentera, peralatan, kelengkapan, buku, rekod,

dokumen atau benda lain yang dijumpai di dalam pengangkut itu yang dipercayai

dengan munasabah dapat memberikan keterangan mengenai pelakuan kesalahan

itu.

(2) Orang yang mempunyai kawalan atau bertanggungjawab ke atas

pengangkut itu hendaklah, jika dikehendaki berbuat demikian oleh pegawai diberi

kuasa —

_(a)_ memberhentikan pengangkut itu dan membenarkan pegawai

diberi kuasa memeriksa pengangkut itu; dan

_(b)_ membuka semua bahagian pengangkut itu bagi pemeriksaan

dan mengambil semua langkah yang perlu untuk membolehkan

atau memudahkan penjalanan pemeriksaan sedemikian

sebagaimana yang difikirkan perlu oleh pegawai diberi kuasa

itu.


-----

(3) Mana-mana orang yang melanggar subseksyen (2) melakukan suatu

kesalahan dan boleh apabila disabitkan didenda tidak melebihi satu ratus ribu ringgit

atau dipenjarakan selama tempoh tidak melebihi dua tahun atau kedua-duanya.

**Senarai benda yang disita**

**64.** (1) Jika apa-apa penyitaan dibuat di bawah Bahagian ini, pegawai diberi

kuasa yang membuat penyitaan itu hendaklah menyediakan suatu senarai mengenai

kenaf, keluaran kenaf, tembakau, keluaran tembakau, pengangkut, jentera,

peralatan, kelengkapan, buku, rekod, dokumen atau benda lain yang disita dan

mengenai premis yang di dalamnya ia dijumpai dan hendaklah menandatangani

senarai itu.

(2) Senarai yang disediakan mengikut subseksyen (1) hendaklah

diserahkan dengan serta-merta kepada —

_(a)_ penghuni premis tempat kenaf, keluaran kenaf, tembakau,

keluaran tembakau, pengangkut, jentera, peralatan,

kelengkapan, buku, rekod, dokumen atau benda lain itu

dijumpai; dan

_(b)_ orang yang mempunyai kawalan atau bertanggungjawab ke

atas pengangkut itu, jika penyitaan itu dibuat di bawah seksyen

63.

(3) Jika penyitaan itu dibuat di dalam atau dari mana-mana premis yang

tidak dihuni, pegawai diberi kuasa hendaklah bila mana mungkin menampal suatu

senarai barang-barang yang disita dengan cara mudah dilihat di premis itu.

**Pemulangan sementara pengangkut, dsb.**

**65. (1) Jika mana-mana pengangkut, jentera, peralatan atau kelengkapan disita di**

bawah Akta ini, Ketua Pengarah boleh buat sementara memulangkan pengangkut,

jentera, peralatan atau kelengkapan itu kepada pemunya pengangkut, jentera,

peralatan atau kelengkapan itu atau orang yang dari milikan, jagaan atau

kawalannya ia disita, tertakluk kepada apa-apa terma dan syarat yang dikenakan


-----

oleh Ketua Pengarah, dan tertakluk, dalam mana-mana hal, kepada jaminan yang

mencukupi diberikan sehingga memuaskan hati Ketua Pengarah bahawa

pengangkut, jentera, peralatan atau kelengkapan itu akan diserahkan balik kepada

Ketua Pengarah apabila diminta dan bahawa terma dan syarat itu, jika ada, akan

dipatuhi.

(3) Jika mana-mana pengangkut, jentera, peralatan atau kelengkapan yang

disita dipulangkan buat sementara di bawah subseksyen (1), seseorang yang—

_(a)_ tidak menyerahkan balik pengangkut, jentera, peralatan atau

kelengkapan itu kepada Ketua Pengarah apabila diminta; atau

_(b)_ melanggar mana-mana terma atau syarat yang dikenakan di bawah

subseksyen (1),

melakukan suatu kesalahan dan boleh apabila disabitkan, didenda tidak melebihi

satu ratus ribu ringgit atau dipenjarakan selama tempoh tidak melebihi dua tahun

atau kedua-duanya.

**Kuasa untuk menghendaki kehadiran orang yang mengetahui kes**

**66. (1) Pegawai diberi kuasa yang membuat penyiasatan di bawah Akta ini boleh,**

melalui perintah secara bertulis, menghendaki mana-mana orang yang pada hemat

pegawai diberi kuasa itu mengetahui fakta dan hal keadaan kes itu supaya hadir di

hadapannya, dan orang itu hendaklah hadir sebagaimana yang dikehendaki.

(2) Jika mana-mana orang itu enggan hadir sebagaimana yang dikehendaki

oleh suatu perintah yang dibuat di bawah subseksyen (1), pegawai diberi kuasa itu

boleh melaporkan keengganannya itu kepada Majistret yang hendaklah

mengeluarkan suatu waran untuk memastikan kehadiran orang itu sebagaimana

yang dikehendaki oleh perintah itu.

(3) Mana-mana orang yang dikehendaki untuk hadir di hadapan pegawai

diberi kuasa di bawah subseksyen (1) atau (2) boleh dibayar apa-apa elaun

sebagaimana yang ditetapkan oleh Menteri.


-----

**Pemeriksaan ke atas orang yang mengetahui kes**

**67. (1) Seseorang pegawai diberi kuasa yang membuat penyiasatan di bawah**

Akta ini boleh memeriksa secara lisan mana-mana orang yang dijangkakan

mengetahui fakta dan hal keadaan kes itu.

(2) Orang itu adalah terikat untuk menjawab segala soalan yang berhubungan

dengan kes itu yang dikemukakan kepadanya oleh pegawai diberi kuasa, tetapi dia

boleh enggan menjawab apa-apa soalan yang jawapannya mungkin

mendedahkannya kepada suatu pertuduhan jenayah atau penalti atau pelucuthakan.

(3) Seseorang yang membuat suatu pernyataan di bawah seksyen ini adalah

terikat di sisi undang-undang untuk menyatakan yang benar, sama ada atau tidak

pernyataan sedemikian dibuat keseluruhannya atau sebahagiannya bagi menjawab

soalan itu.

(4) Pegawai diberi kuasa yang memeriksa seseorang di bawah

subseksyen (1) hendaklah terlebih dahulu memaklumkan orang itu mengenai

peruntukan subseksyen (2) dan (3).

(5) Suatu pernyataan yang dibuat oleh mana-mana orang di bawah seksyen

ini hendaklah, bila mana mungkin, diubah ke dalam bentuk bertulis dan

ditandatangani orang yang membuatnya atau dilekatkan dengan cap ibu jarinya,

mengikut mana-mana yang berkenaan, selepas –

_(a)_ pernyataan itu telah dibacakan kepadanya dalam bahasa yang

pernyataan itu dibuat olehnya; dan

_(b)_ dia telah diberi peluang untuk membuat apa-apa pembetulan yang

dia mahu.

**Kebolehterimaan pernyataan sebagai keterangan**

**68. (1) Dalam mana-mana perbicaraan atau siasatan oleh sesuatu mahkamah**

mengenai suatu kesalahan di bawah Akta ini, apa-apa pernyataan, sama ada

pernyataan itu terjumlah kepada pengakuan salah atau tidak, secara lisan atau

bertulis, yang dibuat pada bila-bila masa, sama ada sebelum atau selepas orang itu


-----

dipertuduh dan sama ada semasa penyiasatan di bawah Akta ini atau tidak dan

sama ada atau tidak secara keseluruhannya atau sebahagiannya pada menjawab

soalan, oleh seseorang tertuduh kepada atau dengan didengar oleh seseorang

pegawai diberi kuasa dan sama ada atau tidak diterjemahkan kepadanya oleh

mana-mana pegawai diberi kuasa yang lain atau mana-mana orang lain, sama ada

yang terlibat atau tidak dalam penangkapan orang itu, hendaklah, walau apa pun

mana-mana undang-undang bertulis atau rukun undang-undang yang berlawanan,

boleh diterima sebagai keterangan dalam perbicaraan orang itu dan, jika orang itu

mengemukakan dirinya sebagai saksi, mana-mana pernyataan sedemikian boleh

digunakan dalam pemeriksaan balas dan bagi maksud mencabar

kebolehpercayaannya.

(2) Tiada pernyataan yang dibuat di bawah subseksyen (1) boleh diterima

atau digunakan sebagaimana yang diperuntukkan dalam subseksyen itu jika

pembuatan pernyataan itu ternyata pada mahkamah telah disebabkan oleh apa-apa

dorongan, ugutan atau janji berkaitan dengan pertuduhan terhadap orang itu yang

datang daripada orang yang berkuasa dan mencukupi pada pendapat mahkamah itu

untuk memberi orang itu sebab yang pada pendapatnya munasabah untuk

menjangkakan bahawa dengan membuat pernyataan itu dia akan mendapat apa
apa faedah atau mengelakkan apa-apa durjana keduniaan berkaitan dengan

prosiding terhadapnya itu.

(3) Jika mana-mana orang ditangkap atau dimaklumkan bahawa dia mungkin

didakwa atas apa-apa kesalahan di bawah Akta ini, hendaklah disampaikan

kepadanya oleh pegawai diberi kuasa suatu notis secara bertulis, yang hendaklah

diterangkan kepadanya, yang bermaksud seperti yang berikut:

“Kamu telah ditangkap/dimaklumkan bahawa kamu mungkin didakwa atas

..................... (kesalahan yang mungkin dilakukan di bawah Akta ini).

Adakah kamu hendak mengatakan apa-apa? Jika ada apa-apa fakta yang

hendak kamu gunakan dalam pembelaan kamu di mahkamah, kamu

dinasihati supaya menyatakannya sekarang. Jika kamu tidak

menyatakannya sehingga kamu pergi ke mahkamah, kemungkinan

keterangan kamu akan kurang dipercayai dan ini mungkin membawa


-----

kesan buruk kepada kes kamu pada amnya. Jika kamu ingin menyatakan

apa-apa fakta sekarang, dan kamu mahu ia ditulis, ini akan dilakukan.”.

(4) Walau apa pun subseksyen (3), sesuatu pernyataan oleh mana-mana

orang yang dituduh melakukan apa-apa kesalahan di bawah Akta ini yang dibuat

sebelum ada masa untuk menyampaikan notis di bawah subseksyen itu tidaklah

menjadi tidak boleh diterima sebagai keterangan semata-mata oleh sebab ketiadaan

notis sedemikian disampaikan kepadanya jika notis itu disampaikan kepadanya

secepat mungkin yang semunasabahnya selepas itu.

(5) Tiada pernyataan yang dibuat oleh seseorang orang tertuduh pada

menjawab notis bertulis yang disampaikan kepadanya menurut subseksyen (3)

boleh ditafsirkan sebagai pernyataan yang disebabkan oleh apa-apa dorongan,

ugutan atau janji sebagaimana yang diperihalkan dalam subseksyen (2), jika

pernyataan itu dibuat selainnya dengan sukarela.

(6) Jika dalam mana-mana prosiding jenayah terhadap seseorang bagi suatu

kesalahan di bawah Akta ini, keterangan diberikan bahawa tertuduh, apabila

dimaklumkan bahawa dia mungkin didakwa atas kesalahan itu, gagal menyatakan

apa-apa fakta, iaitu fakta yang dalam hal keadaan yang wujud pada masa itu dapat

dijangkakan semunasabahnya bahawa dia akan menyatakannya apabila

dimaklumkan sedemikian, mahkamah, dalam menentukan sama ada pihak

pendakwa sudah membuktikan kes _prima facie terhadap tertuduh dan dalam_

menentukan sama ada tertuduh bersalah atas kesalahan yang dipertuduhkan, boleh

membuat apa-apa inferens daripada kegagalan itu yang pada pendapatnya patut;

dan kegagalan itu boleh, berasaskan inferens itu, dikira sebagai, atau sebagai boleh

terjumlah kepada, sokongan mengenai apa-apa keterangan yang diberikan terhadap

tertuduh yang berhubungan dengannya kegagalan merupakan suatu perkara matan.

(7) Tiada apa-apa jua dalam subseksyen (6) boleh dalam mana-mana

prosiding jenayah –

_(a)_ menjejaskan kebolehterimaan sebagai keterangan perbuatan

berdiam diri atau apa-apa reaksi lain tertuduh semasa apa-apa jua

dikatakan dalam kehadirannya yang berhubungan dengan kelakuan


-----

yang berkenaan dengannya dia dipertuduh, setakat yang

keterangan sedemikian akan boleh diterima selain daripada

subseksyen itu ; atau

_(b)_ dikira sebagai menghalang dibuat apa-apa inferens daripada apa
apa perbuatan berdiam diri atau reaksi lain tertuduh yang dapat

dibuat selain daripada subseksyen itu.

**Penjualan dan pelupusan kenaf atau tembakau, dsb.,** **yang disita**

**69. (1) Ketua Pengarah boleh pada bila-bila masa mengarahkan bahawa mana-**

mana kenaf, keluaran kenaf, tembakau atau keluaran tembakau yang disita di

bawah Akta ini dijual dan hasil penjualan itu dipegang sementara menunggu

keputusan apa-apa pendakwaan di bawah Akta ini jika—

_(a)_ kenaf, keluaran kenaf, tembakau atau keluaran tembakau itu

adalah daripada jenis yang mudah binasa atau mudah merosot

kualitinya;

_(b)_ penjagaan kenaf, keluaran kenaf, tembakau atau keluaran

tembakau melibatkan perbelanjaan dan kesusahan yang tidak

munasabah; atau

_(c)_ terdapat kekurangan atau ketiadaan kemudahan yang mencukupi

atau sesuai untuk menyimpan kenaf, keluaran kenaf, tembakau

atau keluaran tembakau.

(2) Walau apa pun subseksyen (1), jika seseorang juruanalisis memperakui,

atau jika keputusan ujian sebagaimana yang diperakui oleh seseorang juruanalisis

membuktikan, bahawa kenaf, keluaran kenaf, tembakau atau keluaran tembakau

yang diujinya itu tercemar atau daripada kualiti, piawaian atau gred yang lebih

rendah daripada yang ditetapkan atau dibenarkan oleh mana-mana peraturan,

pegawai yang menyita boleh menyimpannya dalam penjagaan, atau jika tiada

pendakwaan dimulakan berkenaan dengan kenaf, keluaran kenaf, tembakau atau

keluaran tembakau itu, menyebabkan kenaf, keluaran kenaf, tembakau atau

keluaran tembakau itu dilupuskan mengikut subseksyen 70(3).


-----

**Pelucuthakan kenaf atau tembakau, dsb., yang disita**

**70. (1) Mana-mana kenaf, keluaran kenaf, tembakau atau keluaran tembakau**

atau hasil penjualannya, atau apa-apa pengangkut, jentera, peralatan, kelengkapan,

buku, rekod, dokumen atau benda lain yang disita di bawah Akta ini boleh

dilucuthakkan.

(2) Suatu perintah bagi pelucuthakan kenaf, keluaran kenaf, tembakau atau

keluaran tembakau atau hasil penjualannya, atau pengangkut, jentera, peralatan,

kelengkapan, buku, rekod, dokumen atau benda lain hendaklah dibuat jika

dibuktikan sehingga memuaskan hati mahkamah bahawa suatu kesalahan di bawah

Akta ini telah dilakukan dan bahawa kenaf, keluaran kenaf, tembakau atau keluaran

tembakau atau hasil penjualannya, atau pengangkut, jentera, peralatan,

kelengkapan, buku, rekod, dokumen atau benda lain itu merupakan hal perkara bagi

atau digunakan dalam pelakuan kesalahan itu, walaupun tiada orang telah

disabitkan atas kesalahan itu.

(3) Jika tiada pendakwaan berkenaan dengan mana-mana kenaf, keluaran

kenaf, tembakau atau keluaran tembakau atau hasil penjualannya, atau mana-mana

pengangkut, jentera, peralatan, kelengkapan, buku, rekod, dokumen atau benda lain

yang disita di bawah Akta ini, kenaf, keluaran kenaf, tembakau atau keluaran

tembakau atau hasil penjualannya, atau mana-mana pengangkut, jentera, peralatan,

kelengkapan, buku, rekod, dokumen atau benda lain itu hendaklah diambil dan

disifatkan terlucut hak apabila tamat tempoh satu bulan kalendar dari tarikh

penyampaian notis ke alamat yang terakhir diketahui orang yang daripadanya kenaf,

keluaran kenaf, tembakau atau keluaran tembakau atau hasil penjualannya, atau

mana-mana pengangkut, jentera, peralatan, kelengkapan, buku, rekod, dokumen

atau benda lain itu disita yang menyatakan bahawa tiada pendakwaan berkenaan

dengan kenaf, keluaran kenaf, tembakau atau keluaran tembakau atau hasil

penjualannya, atau mana-mana pengangkut, jentera, peralatan, kelengkapan, buku,

rekod, dokumen atau benda lain itu melainkan jika sebelum tamat tempoh itu suatu

tuntutan baginya dibuat mengikut cara yang dinyatakan dalam subseksyen (4), (5),

(6) dan (7).


-----

(4) Mana-mana orang yang menegaskan bahawa dia ialah pemunya kenaf,

keluaran kenaf, tembakau atau keluaran tembakau atau hasil penjualannya, atau

pengangkut, jentera, peralatan, kelengkapan, buku, rekod, dokumen atau benda lain

yang disebut dalam subseksyen (3) dan bahawa kenaf, keluaran kenaf, tembakau

atau keluaran tembakau atau hasil penjualannya, atau pengangkut, jentera,

peralatan, kelengkapan, buku, rekod, dokumen atau benda lain itu tidak boleh dilucut

hak, boleh memberikan notis bertulis, dengan sendiri atau melalui ejennya yang

diberi kuasa secara bertulis, kepada pegawai diberi kuasa yang dalam miliknya

kenaf, keluaran kenaf, tembakau atau keluaran tembakau itu atau hasil

penjualannya, atau mana-mana pengangkut, jentera, peralatan, kelengkapan, buku,

rekod, dokumen atau benda lain itu dipegang bahawa dia menuntut kenaf, keluaran

kenaf, tembakau atau keluaran tembakau atau hasil penjualannya, atau pengangkut,

jentera, peralatan, kelengkapan, buku, rekod, dokumen atau benda lain itu.

(5) Apabila notis yang disebut dalam subseksyen (4) diterima, pegawai diberi

kuasa hendaklah merujukkan perkara itu kepada Ketua Pengarah yang boleh

mengarahkan supaya kenaf, keluaran kenaf, tembakau atau keluaran tembakau

atau hasil penjualannya, atau pengangkut, jentera, peralatan, kelengkapan, buku,

rekod, dokumen atau benda lain itu dilepaskan atau boleh mengarahkan pegawai

diberi kuasa, melalui maklumat bertulis, supaya merujukkan perkara itu kepada

seorang Majistret.

(6) Majistret yang kepadanya sesuatu perkara dirujukkan di bawah

subseksyen (5) hendaklah mengeluarkan suatu saman yang menghendaki Lembaga

dan orang yang menuntut bahawa dia ialah pemunya kenaf, keluaran kenaf,

tembakau atau keluaran tembakau atau hasil penjualannya, atau pengangkut,

jentera, peralatan, kelengkapan, buku, rekod, dokumen atau benda lain itu dan

orang yang daripadanya kenaf, keluaran kenaf, tembakau atau keluaran tembakau

atau hasil penjualannya, atau pengangkut, jentera, peralatan, kelengkapan, buku,

rekod, dokumen atau benda lain itu disita untuk hadir di hadapan Majistret itu, dan

apabila wakil Lembaga dan pemunyanya hadir atau mana-mana mereka gagal untuk

hadir, setelah dibuktikan bahawa saman itu telah disampaikan dengan sewajarnya,

Majistret itu hendaklah meneruskan pemeriksaan perkara itu.


-----

(7) Jika dibuktikan bahawa suatu kesalahan di bawah Akta ini telah dilakukan

dan bahawa kenaf, keluaran kenaf, tembakau atau keluaran tembakau atau hasil

penjualannya, atau pengangkut, jentera, peralatan, kelengkapan, buku, rekod,

dokumen atau benda lain yang disebut dalam subseksyen (6) merupakan hal

perkara bagi atau telah digunakan dalam pelakuan kesalahan itu, Majistret

hendaklah memerintahkan supaya kenaf, keluaran kenaf, tembakau atau keluaran

tembakau atau hasil penjualannya, atau pengangkut, jentera, peralatan,

kelengkapan, buku, rekod, dokumen atau benda lain itu dilucuthakkan, dan

hendaklah, jika tiada bukti sedemikian, memerintahkan pelepasannya.

(8) Mana-mana kenaf, keluaran kenaf, tembakau atau keluaran tembakau

atau hasil penjualannya, atau mana-mana pengangkut, jentera, peralatan,

kelengkapan, buku, rekod, dokumen atau benda lain yang dilucuthakkan atau

disifatkan terlucut hak hendaklah dihantar serah kepada pegawai yang menyita dan

hendaklah dilupuskan mengikut arahan Majistret.

**Hak harta mengenai kenaf atau tembakau, dsb., yang dilucuthakkan**

**71.** Mana-mana kenaf, keluaran kenaf, tembakau atau keluaran tembakau atau

hasil penjualannya, atau mana-mana pengangkut, jentera, peralatan, kelengkapan,

buku, rekod, dokumen atau benda lain yang dilucuthakkan atau disifatkan terlucut

hak di bawah Bahagian ini hendaklah menjadi harta Lembaga.

**Pelepasan kenaf atau tembakau, dsb. yang disita**

**72. Walau apa pun seksyen 70, Ketua Pengarah atau mana-mana pegawai yang**

diberi kuasa oleh Ketua Pengarah boleh, jika difikirkannya patut, pada bila-bila masa

mengarahkan supaya mana-mana kenaf, keluaran kenaf, tembakau atau keluaran

tembakau atau hasil penjualannya, atau mana-mana pengangkut, jentera, peralatan,

kelengkapan, buku, rekod, dokumen atau benda lain yang disita di bawah Bahagian

ini dilepaskan kepada orang yang daripada milikan, jagaan atau kawalannya kenaf,

keluaran kenaf, tembakau atau keluaran tembakau atau hasil penjualannya, atau

mana-mana pengangkut, jentera, peralatan, kelengkapan, buku, rekod, dokumen

atau benda lain itu disita.


-----

**Pegawai diberi kuasa boleh mendapatkan bantuan untuk memeriksa barang-**
**barang yang berkaitan dengan kesalahan**

**73. Seseorang pegawai diberi kuasa boleh mendapatkan bantuan mana-mana**

orang untuk memeriksa mana-mana kenaf, keluaran kenaf, tembakau atau keluaran

tembakau atau hasil penjualannya, atau mana-mana pengangkut, jentera, peralatan,

kelengkapan, buku, rekod, dokumen atau benda lain, yang disita atau ditahan di

bawah Akta ini jika orang itu mempunyai kelayakan yang perlu untuk memeriksa

kenaf, keluaran kenaf, tembakau atau keluaran tembakau atau hasil penjualannya,

atau mana-mana pengangkut, jentera, peralatan, kelengkapan, buku, rekod,

dokumen atau benda lain itu bagi maksud sesuatu penyiasatan di bawah Akta ini.

**Kuasa untuk mengambil sampel**

**74.** (1) Ketua Pengarah atau mana-mana pegawai yang diberi kuasa boleh

meminta, memilih, mengambil atau mendapatkan sampel mana-mana kenaf,

keluaran kenaf, tembakau atau keluaran tembakau bagi maksud analisis tanpa

bayaran daripada mana-mana orang yang mengeluarkan, menjual atau mempunyai

milik kenaf, keluaran kenaf, tembakau atau keluaran tembakau atau ejen atau

pekhidmatnya yang daripadanya sampel itu didapatkan.

(2) Tatacara bagi pengambilan dan berurusan dengan sampel hendaklah

sebagaimana yang ditetapkan.

**Pelantikan juruanalisis**

**75.** Lembaga boleh melantik mana-mana orang yang berkelayakan untuk menjadi

juruanalisis bagi maksud menjalankan suatu analisis terhadap mana-mana kenaf,

keluaran kenaf, tembakau atau keluaran tembakau dan untuk memperakui keadaan,

jenis, cara pemprosesan, kualiti, piawaian dan grednya.

**Perakuan analisis**

**76.** (1) Suatu perakuan analisis yang ditandatangani oleh seorang juruanalisis

hendaklah, apabila dikemukakan oleh Lembaga dalam mana-mana perbicaraan di

bawah Akta ini, menjadi keterangan yang mencukupi mengenai fakta yang

dinyatakan dalam perakuan itu melainkan jika tertuduh menghendaki supaya


-----

juruanalisis itu dipanggil sebagai seorang saksi, dan dalam hal itu dia hendaklah

memberikan suatu notis bertulis kepada Lembaga tidak kurang daripada tiga hari

genap sebelum permulaan perbicaraan itu.

(2) Jika Lembaga berhasrat untuk memberikan apa-apa perakuan yang

disebut dalam subseksyen (1) sebagai keterangan, ia hendaklah menyerahkan

suatu salinan perakuan itu kepada tertuduh tidak kurang daripada sepuluh hari

genap sebelum permulaan perbicaraan itu.

**Pemeriksaan atau pengujian kenaf, tembakau, dsb.**

**77.** (1) Apabila mana-mana kenaf, keluaran kenaf, tembakau atau keluaran

tembakau disita di bawah Akta ini, adalah mencukupi untuk membuka dan

memeriksa lima peratus sahaja daripada setiap perihalan bungkusan atau bekas

yang di dalamnya kenaf, keluaran kenaf, tembakau atau keluaran tembakau itu

terkandung.

(2) Jika perlu dilakukan ujian terhadap mana-mana kenaf, keluaran kenaf,

tembakau atau keluaran tembakau yang disita di bawah Akta ini, adalah mencukupi

untuk memeriksa suatu sampel yang tidak melebihi lima peratus daripada jumlah

atau berat kenaf, keluaran kenaf, tembakau atau keluaran tembakau itu yang

diperiksa di bawah subseksyen (1).

(3) Mahkamah hendaklah menganggap bahawa kenaf, keluaran kenaf,

tembakau atau keluaran tembakau yang terkandung dalam bungkusan atau bekas

yang tidak dibuka adalah daripada jenis, bilangan dan mutu yang sama dengan yang

dijumpai dalam bungkusan atau bekas yang serupa yang telah dibuka.

**Tiada kos atau ganti rugi berbangkit daripada penyitaan boleh didapatkan**

**78.** Tiada seorang pun, dalam mana-mana prosiding di hadapan mana-mana

mahkamah berkenaan dengan penyitaan mana-mana kenaf, keluaran kenaf,

tembakau atau keluaran tembakau atau hasil penjualannya, atau mana-mana

pengangkut, jentera, peralatan, kelengkapan, buku, rekod, dokumen atau benda lain

yang disita pada menjalankan atau berupa sebagai penjalanan mana-mana kuasa

yang diberikan di bawah Akta ini, berhak untuk mendapatkan kos prosiding itu atau


-----

apa-apa ganti rugi atau relief lain melainkan jika penyitaan itu dibuat tanpa sebab

yang munasabah.

**Kuasa Lembaga untuk menghendaki maklumat mengenai kenaf atau**
**tembakau, dsb.**

**79.** (1) Lembaga boleh menghendaki mana-mana orang yang mengusahakan

apa-apa aktiviti yang melibatkan kenaf, keluaran kenaf, tembakau atau keluaran

tembakau untuk memberi Lembaga, dalam masa yang dinyatakan dalam suatu

notis, maklumat yang berhubungan dengan komposisi dan kegunaan kenaf,

keluaran kenaf, tembakau atau keluaran tembakau itu.

(2) Mana-mana orang yang tidak memberikan apa-apa maklumat yang

berhubungan dengan komposisi dan kegunaan mana-mana kenaf, keluaran kenaf,

tembakau atau keluaran tembakau yang dikehendaki di bawah subseksyen (1)

melakukan suatu kesalahan dan boleh apabila disabitkan didenda tidak melebihi

dua ratus lima puluh ribu ringgit atau dipenjarakan selama tempoh tidak melebihi tiga

tahun atau kedua-duanya.

BAHAGIAN VIII

AM

**Musim tutup**

**80.** (1) Bagi maksud mencegah berlakunya atau merebaknya penyakit yang

memberi kesan kepada kenaf atau tembakau, Lembaga boleh dari semasa ke

semasa melalui pemberitahuan dalam _Warta mengisytiharkan tempoh tertentu_

sebagai musim tutup bagi penanaman kenaf atau penanaman dan pengawetan

tembakau bagi kawasan yang tertentu.

(2) Tiada seorang pun boleh, dalam sesuatu musim tutup—

_(a)_ menanam kenaf atau tembakau;

_(b)_ membenarkan kenaf atau tembakau yang ditanam olehnya atau

untuknya, atau di atas tanah yang dipunyai atau didudukinya,

untuk terus tumbuh; atau


-----

_(c)_ menjalankan, mengambil bahagian, membenarkan,

menyebabkan, membiarkan, atau mendapatkan mana-mana

orang untuk menjalankan, mengambil bahagian, dalam apa-apa

aktiviti yang menjadi sebahagian daripada atau yang

bersampingan dengan proses kenaf atau pengawetan

tembakau.

(3) Mana-mana orang yang melanggar subseksyen (2) melakukan suatu

kesalahan dan boleh apabila disabitkan didenda tidak melebihi lima puluh ribu ringgit

atau dipenjarakan selama tempoh tidak melebihi satu tahun atau kedua-duanya.

**Kewajipan untuk mengekalkan kerahsiaan**

**81.** (1) Kecuali bagi maksud Akta ini atau bagi maksud mana-mana prosiding

sivil atau jenayah di bawah mana-mana undang-undang bertulis, tiada anggota,

pegawai, pekhidmat Lembaga atau mana-mana anggota sesuatu jawatankuasa atau

mana-mana orang yang diundang ke mana-mana mesyuarat Lembaga atau mana
mana jawatankuasanya boleh menzahirkan apa-apa maklumat yang diperolehnya

semasa melaksanakan kewajipannya dan yang tidak disiarkan menurut Akta ini.

(2) Mana-mana orang yang melanggar subseksyen (1) melakukan suatu

kesalahan dan boleh apabila disabitkan didenda tidak melebihi satu ratus ribu ringgit

atau dipenjarakan selama tempoh tidak melebihi dua tahun atau kedua-duanya.

**Kesalahan yang dilakukan oleh pertubuhan perbadanan**

**82.** (1) Jika sesuatu pertubuhan perbadanan melakukan suatu kesalahan di

bawah Akta ini, mana-mana orang pada masa pelakuan kesalahan itu ialah

pengarah, pengurus, setiausaha atau pegawai lain yang seumpamanya dalam

pertubuhan perbadanan itu atau yang berupa bertindak atas apa-apa sifat

sedemikian atau yang dengan apa-apa cara atau sehingga apa-apa takat

bertanggungjawab bagi pengurusan apa-apa hal ehwal pertubuhan perbadanan itu

atau yang membantu dalam pengurusan sedemikian—


-----

_(a)_ boleh didakwa secara berasingan atau bersesama dalam

prosiding yang sama bersekali dengan pertubuhan perbadanan

itu; dan

_(b)_ jika pertubuhan perbadanan itu didapati bersalah melakukan

kesalahan itu, hendaklah disifatkan bersalah terhadap

kesalahan itu melainkan jika, dengan mengambil kira jenis

fungsinya atas sifat itu dan segala hal keadaan, dia

membuktikan –

(i) bahawa kesalahan itu telah dilakukan tanpa

pengetahuan, persetujuan atau pembiarannya; dan

(ii) bahawa dia telah mengambil segala langkah yang

munasabah dan telah menjalankan segala usaha yang

wajar untuk mencegah pelakuan kesalahan itu.

(2) Jika mana-mana orang di bawah Akta ini boleh dikenakan apa-apa

hukuman atau penalti bagi apa-apa tindakan, peninggalan, pengabaian atau

keingkaran, dia boleh dikenakan hukuman atau penalti yang sama bagi tiap-tiap

tindakan, peninggalan, pengabaian atau keingkaran mana-mana pekerja atau

ejennya, atau pekerja ejen itu, jika tindakan, peninggalan, pengabaian atau

keingkaran itu telah dilakukan—

_(a)_ oleh pekerjanya dalam masa penggajiannya;

_(b)_ oleh ejen itu semasa bertindak bagi pihaknya; atau

_(c)_ oleh pekerja ejen itu dalam masa penggajian pekerja itu dengan

ejen itu atau selainnya bagi pihak ejen itu.

**Pensubahatan dan cubaan boleh dihukum sebagai kesalahan**

**83. (1) Seseorang yang bersubahat dalam pelakuan atau yang cuba melakukan**

apa-apa kesalahan di bawah Akta ini adalah bersalah atas kesalahan itu dan boleh

apabila disabitkan dikenakan hukuman yang diperuntukkan bagi kesalahan itu.


-----

(2) Seseorang yang melakukan apa-apa perbuatan persediaan untuk atau

sebagai pelanjutan kepada pelakuan mana-mana kesalahan di bawah Akta ini

adalah bersalah atas kesalahan itu dan boleh apabila disabitkan dikenakan

hukuman yang diperuntukkan bagi kesalahan itu:

Dengan syarat apa-apa tempoh pemenjaraan yang dikenakan tidak boleh

melebihi setengah daripada tempoh maksimum yang diperuntukkan bagi kesalahan

itu.

**Pengkompaunan kesalahan**

**84.** (1) Ketua Pengarah boleh, dengan keizinan Pendakwa Raya,

menawarkan secara bertulis untuk mengkompaun apa-apa kesalahan yang

dilakukan oleh mana-mana orang di bawah Akta ini dan yang ditetapkan menjadi

suatu kesalahan boleh dikompaun oleh peraturan-peraturan yang dibuat di bawah

Akta ini dengan membuat suatu tawaran bertulis kepada orang itu untuk

mengkompaun kesalahan itu dengan membayar kepada Lembaga suatu amaun

yang tidak melebihi lima puluh peratus daripada amaun denda maksimum bagi

kesalahan itu dalam masa yang dinyatakan dalam tawaran itu

(2) Sesuatu tawaran di bawah subseksyen (1) boleh dibuat pada bila-bila

masa selepas kesalahan itu dilakukan, tetapi sebelum apa-apa pendakwaan baginya

dimulakan.

(3) Jika amaun yang dinyatakan dalam tawaran di bawah subseksyen (1)

itu tidak dibayar dalam masa yang dinyatakan dalam tawaran itu atau dalam apa
apa tempoh yang dilanjutkan sebagaimana yang diberikan oleh Ketua Pengarah,

pendakwaan bagi kesalahan itu boleh dimulakan pada bila-bila masa selepas itu

terhadap orang yang kepadanya tawaran itu dibuat.

(4) Jika sesuatu kesalahan telah dikompaun di bawah subseksyen (1),

tiada pendakwaan selepas itu boleh dimulakan berkenaan dengan kesalahan itu

terhadap orang yang kepadanya tawaran mengkompaun kesalahan itu dibuat dan

mana-mana kenaf, keluaran kenaf, tembakau atau keluaran tembakau atau hasil

penjualannya, atau mana-mana pengangkut, jentera, peralatan, kelengkapan, buku,


-----

rekod, dokumen atau benda lain yang disita berkaitan dengan kesalahan itu boleh

dilepaskan atau dilucuthakkan oleh Ketua Pengarah, tertakluk kepada apa-apa

terma dan syarat sebagaimana yang difikirkan patut untuk dikenakan oleh Ketua

Pengarah mengikut syarat kompaun itu.

**Permulaan dan pengendalian pendakwaan**

**85.** (1) Tiada pendakwaan bagi atau berhubung dengan mana-mana

kesalahan di bawah Akta ini boleh dimulakan kecuali oleh atau dengan keizinan

bertulis Pendakwa Raya.

(2) Mana-mana pegawai Lembaga yang diberi kuasa secara bertulis oleh

Pendakwa Raya boleh mengendalikan pendakwaan bagi mana-mana kesalahan di

bawah Akta ini.

**Percantuman kesalahan**

**86.** Walau apa pun apa-apa jua yang terkandung dalam mana-mana undang
undang bertulis lain yang berlawanan, jika seseorang dituduh atas lebih daripada

satu kesalahan di bawah Akta ini, dia boleh dipertuduh atas dan dibicarakan dalam

satu perbicaraan bagi seberapa banyak kesalahan yang dilakukan dalam jarak masa

tidak kira apa jua pun tempohnya.

**Ganjaran**

**87.** Ketua Pengarah boleh memerintahkan apa-apa ganjaran sebagaimana yang

difikirkannya patut dibayar kepada mana-mana orang bagi perkhidmatan yang

diberikan berkaitan dengan pengesanan apa-apa kesalahan di bawah Akta ini, atau

yang berhubungan dengan apa-apa penyitaan yang dibuat di bawah Akta ini.

**Perlindungan pemberi maklumat**

**88.** (1) Kecuali sebagaimana yang diperuntukkan dalam subseksyen (2) dan

(3), tiada saksi dalam mana-mana prosiding sivil atau jenayah boleh dikehendaki

atau dibenarkan menzahirkan nama atau alamat pemberi maklumat atau isi


-----

maklumat yang diterima daripadanya atau menyatakan apa-apa perkara, yang

mungkin menyebabkan pemberi maklumat itu diketahui.

(2) Jika apa-apa buku, rekod, akaun, dokumen atau data berkomputer

yang menjadi keterangan atau yang boleh diperiksa dalam mana-mana prosiding

sivil atau jenayah mengandungi apa-apa catatan yang dalamnya mana-mana

pemberi maklumat dinamakan atau diperihalkan atau yang mungkin menyebabkan

pemberi maklumat itu diketahui, mahkamah hendaklah menyebabkan semua

rangkap sedemikian ditutup daripada penglihatan atau dipadamkan hanya setakat

yang perlu untuk melindungi pemberi maklumat itu daripada diketahui.

(3) Jika dalam perbicaraan bagi apa-apa kesalahan di bawah Akta ini

mahkamah selepas siasatan penuh tentang kes itu mempercayai bahawa pemberi

maklumat itu dengan sengaja membuat dalam aduannya suatu pernyataan material

yang dia tahu atau percaya adalah palsu atau tidak percaya adalah benar, atau jika

dalam mana-mana prosiding lain mahkamah berpendapat bahawa keadilan tidak

dapat dicapai sepenuhnya antara pihak-pihak dalam prosiding itu tanpa mengetahui

pemberi maklumat itu, mahkamah boleh menghendaki pengemukaan aduan asal,

jika bertulis, dan membenarkan siasatan dan menghendaki penzahiran sepenuhnya,

berkenaan dengan pemberi maklumat itu.

**Kuasa untuk mengecualikan**

**89.** (1) Menteri boleh melalui perintah yang disiarkan dalam _Warta_

mengecualikan, tertakluk kepada apa-apa terma dan syarat yang difikirkannya patut

dikenakan, mana-mana orang, golongan orang, apa-apa aktiviti atau kelas aktiviti

yang berhubungan dengan kenaf, keluaran kenaf, tembakau atau keluaran

tembakau daripada semua atau mana-mana peruntukan Akta ini.

(2) Menteri boleh, pada bila-bila masa melalui perintah yang disiarkan

dalam Warta, membatalkan apa-apa perintah yang dibuat di bawah subseksyen (1)

jika dia berpuas hati bahawa pengecualian itu tidak lagi diperlukan.


-----

**Pindaan Jadual**

**90.** Menteri boleh, selepas berunding dengan Lembaga, meminda Jadual melalui

perintah yang disiarkan dalam Warta.

**Peraturan-peraturan**

**91.** (1) Menteri boleh, selepas berunding dengan Lembaga, membuat

peraturan-peraturan sebagaimana yang perlu atau suai manfaat bagi melaksanakan

sepenuhnya atau menjalankan peruntukan Akta ini.

(2) Tanpa menjejaskan keluasan subseksyen (1), Menteri boleh membuat

peraturan-peraturan bagi —

_(a)_ menetapkan cara memohon lesen, kelulusan dan perakuan

kebenaran, di bawah Akta ini, butiran yang hendaklah diberikan

oleh seseorang pemohon, cara pelesenan dan pemerakuan, fi

yang kena dibayar bagi pelesenan dan pemerakuan, syarat

yang hendak dikenakan, bentuk lesen, kelulusan dan perakuan,

dan kuasa untuk mengehadkan bilangan lesen;

_(b)_ menetapkan tatacara yang berhubungan dengan representasi

yang hendak dibuat di bawah subseksyen 47(2);

_(c)_ menetapkan tatacara bagi rayuan di bawah seksyen 48;

_(d)_ menetapkan kesalahan yang boleh dikompaun;

_(e)_ menetapkan jenis tembakau yang hendak diadun dalam mana
mana keluaran tembakau;

_(f)_ menggalakkan, mengawal selia, menguruskan, mengawal dan

membangunkan pasaran kenaf atau keluaran kenaf;


-----

_(g)_ mengawal selia, menguruskan dan mengawal pergerakan,

pengangkutan dan penyimpanan tembakau atau keluaran

tembakau;

_(h)_ menetapkan amalan yang hendaklah dipatuhi atau dielakkan

dalam industri kenaf atau industri tembakau termasuk

penanaman tembakau dan penyelidikan mengenai kenaf atau

tembakau;

_(i)_ mengadakan peruntukan bagi penyenggaraan piawaian

pengendalian yang sesuai dalam menjalankan industri kenaf

atau industri tembakau dan bagi menguruskan pelanggaran

piawaian itu;

_(j)_ menetapkan cara penyimpanan dan pengangkutan kenaf atau

tembakau dan langkah yang hendaklah diambil untuk

mengelakkan kemusnahan atau kemerosotan kenaf atau

tembakau, atau berlakunya atau merebaknya penyakit yang

memberi kesan kepada kenaf atau tembakau, semasa

penyimpanan atau pengangkutan;

_(k)_ menetapkan cara dan tatacara pengambilan sampel kenaf,

keluaran kenaf, tembakau atau keluaran tembakau oleh

seseorang pegawai diberi kuasa atau Pengelas bagi maksud

Akta ini;

_(l)_ menetapkan piawaian pemprosesan dan cara pemeliharaan,

penggredan atau pembungkusan kenaf atau tembakau;

_(m)_ menetapkan piawaian atau gred kenaf atau tembakau dan

mengadakan peruntukan bagi melaksanakan apa-apa piawaian

atau gred itu, termasuk peruntukan bagi atau yang berhubungan

dengan pelabelan dan larangan berurusan mengenai kenaf atau

tembakau yang tidak mematuhi piawaian atau gred itu;


-----

_(n)_ menetapkan harga minimum berhubung dengan kualiti atau

gred tertentu yang pada harga itu kenaf atau tembakau boleh

dijual selain bagi eksport;

_(o)_ mengadakan peruntukan bagi pendaftaran kontrak berhubung

dengan penjualan dan pembelian kenaf atau tembakau dan

butiran mengenai kontrak itu;

_(p)_ menetapkan tatacara yang hendaklah diikuti oleh pedagang

dalam perdagangan kenaf atau tembakau;

_(q)_ menetapkan tatacara yang hendaklah diikuti oleh pengeksport

dalam mengeksport kenaf, keluaran kenaf, tembakau atau

keluaran tembakau;

_(r)_ menentukan kewajipan dan fungsi Pengelas;

_(s)_ menetapkan rekod dan dokumen yang hendaklah disimpan dan

penyata yang hendaklah dikemukakan;

_(t)_ menetapkan fi dan caj yang kena dibayar kepada Lembaga di

bawah Akta ini dan cara kutipan dan pembayaran fi itu; dan

_(u)_ mengadakan peruntukan bagi apa-apa perkara lain yang

dimaksudkan oleh, atau yang perlu bagi melaksanakan

sepenuhnya, peruntukan Akta ini dan bagi pentadbirannya yang

sewajarnya.

(3) Peraturan-peraturan yang dibuat di bawah seksyen ini boleh

menetapkan apa-apa tindakan yang melanggar peraturan-peraturan itu menjadi

suatu kesalahan dan boleh menetapkan penalti denda tidak melebihi satu ratus lima

puluh ribu ringgit atau pemenjaraan selama tempoh tidak melebihi dua tahun atau

kedua-duanya.


-----

**Tindakan yang dilakukan pada menjangkakan pembuatan Akta ini**

**92.** Semua tindakan dan perkara yang dilakukan oleh mana-mana orang bagi

pihak Lembaga sebagai persediaan bagi atau pada menjangkakan pembuatan Akta

ini dan apa-apa perbelanjaan yang ditanggung berhubung dengannya hendaklah

disifatkan telah dibenarkan di bawah Akta ini, dengan syarat bahawa tindakan atau

perkara yang dilakukan itu selaras dengan niat dan maksud am Akta ini; dan semua

hak dan obligasi yang diperoleh atau ditanggung akibat daripada tindakan atau

perkara itu termasuk perbelanjaan yang ditanggung berhubung dengannya

hendaklah disifatkan sebagai hak dan obligasi Lembaga.

BAHAGIAN IX

PEMANSUHAN, KECUALIAN DAN PERALIHAN

**Pemansuhan dan pembubaran**

**93.** (1) Akta Lembaga Tembakau Negara (Pemerbadanan) 1973 [Akta 111]

(“Akta dimansuhkan“) dimansuhkan dan Lembaga Tembakau Negara (“Lembaga

dibubarkan“) dibubarkan.

(2) Semua peraturan, kaedah, arahan dan perintah yang dibuat atau

mempunyai kuat kuasa di bawah undang-undang yang dimansuhkan oleh seksyen

ini dan berkuat kuasa atau mempunyai kuat kuasa pada tarikh ditetapkan hendaklah,

tanpa menjejaskan kuasa Menteri untuk meminda, membatalkan atau menarik balik

peraturan, kaedah, arahan atau perintah dan tertakluk kepada pengubahsuaian yang

perlu untuk menjadikan peraturan, kaedah, arahan dan perintah itu supaya selaras

dengan Akta ini, terus berkuat kuasa dan mempunyai kuat kuasa seolah-olah ia

telah dibuat di bawah Akta ini, sehingga selainnya diperuntukkan di bawah Akta ini.

**Pemindahan kuasa, dsb.**

**94.** Kuasa, hak, keistimewaan, liabiliti, obligasi dan kewajipan yang sebaik

sebelum tarikh ditetapkan ada pada Lembaga dibubarkan hendaklah dipindahkan

mulai tarikh itu kepada Lembaga yang ditubuhkan oleh Akta ini.


-----

**Pemindahmilikan harta**

**95.** (1) Semua tanah yang sebelum tarikh ditetapkan terletak hak pada, atau

dirizabkan di bawah mana-mana undang-undang bertulis yang berhubungan dengan

tanah bagi maksud Lembaga dibubarkan hendaklah, pada tarikh itu, dengan kuasa

Akta ini, terletak hak pada atau disifatkan dirizabkan bagi maksud Lembaga yang

ditubuhkan oleh Akta ini.

(2) Semua harta dan aset selain tanah yang sebaik sebelum tarikh

ditetapkan terletak hak pada Lembaga dibubarkan atau pada mana-mana orang bagi

pihak Lembaga dibubarkan, mengikut mana-mana yang berkenaan, hendaklah pada

tarikh itu, terletak hak pada Lembaga.

**Kontrak yang sedia ada**

**96.** Semua surat ikatan, bon, perjanjian, surat cara dan perkiraan kerja yang

wujud sebaik sebelum tarikh ditetapkan dan yang menyentuh mana-mana harta

yang dipindahmilikkan di bawah seksyen 95 hendaklah mempunyai kuat kuasa dan

berkesan sepenuhnya terhadap atau dengan memihak kepada Lembaga dan boleh

dikuatkuasakan sepenuhnya dan seberkesannya seolah-olah, sebagai ganti

Lembaga dibubarkan atau mana-mana orang yang bertindak bagi pihak Lembaga

dibubarkan, Lembaga yang ditubuhkan oleh Akta ini telah dinamakan dalamnya atau

menjadi pihak kepadanya.

**Pemindahan wang dalam dana**

**97.** Semua wang yang ada di dalam atau kena dibayar kepada dana Lembaga

dibubarkan hendaklah, pada tarikh ditetapkan, terletak hak pada Lembaga yang

ditubuhkan oleh Akta ini, dipindahkan kepada dan disifatkan menjadi sebahagian

daripada Kumpulan Wang yang ditubuhkan di bawah seksyen 22.

**Keanggotaan Lembaga dibubarkan**

**98.** (1) Walau apa pun apa-apa yang berlawanan, anggota Lembaga

dibubarkan dan anggota mana-mana jawatankuasa yang dilantik di bawah Akta

dimansuhkan yang memegang jawatan sebelum tarikh ditetapkan hendaklah terhenti

memegang jawatan pada tarikh itu.


-----

(2) Tiada apa-apa jua pun dalam subseksyen (1) boleh menjejaskan

kebertanggungjawaban anggota Lembaga dibubarkan yang tamat tempoh

jawatannya dan seberapa segera yang boleh dilaksanakan selepas tarikh

ditetapkan, Lembaga dibubarkan hendaklah menyediakan dan mengemukakan

kepada Menteri suatu laporan termasuk penyata kewangan yang dikehendaki di

bawah Akta dimansuhkan, tetapi laporan itu hendaklah terhad kepada tempoh dari 1

Januari tahun yang berkenaan hingga hari sebelum tarikh ditetapkan.

**Penerusan pegawai dan pekhidmat**

**99.** (1) Orang yang sebaik sebelum tarikh ditetapkan diambil khidmat sebagai

pegawai dan pekhidmat Lembaga dibubarkan hendaklah, pada tarikh ditetapkan,

disifatkan telah diambil khidmat oleh Lembaga yang ditubuhkan oleh Akta ini.

(2) Tiap-tiap orang yang sebaik sebelum tarikh ditetapkan telah diambil

khidmat sebagai pegawai dan pekhidmat Lembaga dibubarkan hendaklah, pada

tarikh ditetapkan, diambil khidmat sebagai pegawai atau pekhidmat Lembaga yang

ditubuhkan oleh Akta ini atas terma dan syarat perkhidmatan yang tidak kurang

baiknya daripada terma dan syarat perkhidmatan yang dia berhak kepadanya sebaik

sebelum tarikh ditetapkan.

(3) Jika perubahan dibuat pada atau selepas tarikh ditetapkan berkenaan

dengan syarat perkhidmatan pegawai dan pekhidmat Lembaga dibubarkan yang

disifatkan di bawah subseksyen (1) telah diambil khidmat oleh Lembaga yang

ditubuhkan oleh Akta ini, mereka hendaklah diberi pilihan sama ada untuk terus

tertakluk kepada syarat perkhidmatan yang sedia ada atau tertakluk kepada syarat

perkhidmatan yang baru.

**Kecualian bagi lesen dan daftar**

**100. (1)** Walau apa pun pemansuhan dan pembubaran di bawah seksyen 93

atau mana-mana peruntukan Akta ini yang berlawanan, tiap-tiap orang yang, sebaik

sebelum tarikh ditetapkan, memegang suatu lesen sah yang dikeluarkan kepadanya

di bawah Akta dimansuhkan hendaklah pada tarikh ditetapkan disifatkan dilesenkan


-----

di bawah Akta ini sehingga habis tempoh lesen itu dan hendaklah tertakluk kepada

terma dan syarat yang dikenakan oleh Lembaga yang ditubuhkan oleh Akta ini.

(2) Peruntukan Akta ini yang berhubungan dengan pembatalan,

penggantungan dan pembaharuan lesen hendaklah terpakai bagi semua orang yang

disifatkan dilesenkan di bawah subseksyen (1).

(3) Mana-mana permohonan lesen di bawah Akta ini oleh seseorang yang

disifatkan telah dilesenkan menurut kuasa subseksyen (1) hendaklah dianggap

suatu permohonan baru dan bukan sebagai suatu permohonan bagi pembaharuan

lesen.

(4) Semua daftar yang disimpan dan disenggara di bawah Akta

dimansuhkan hendaklah pada tarikh ditetapkan disifatkan sebagai daftar yang

disimpan dan disenggara di bawah Akta ini dan hendaklah disifatkan menjadi

sebahagian daripada daftar itu.

**Aktiviti yang baginya suatu lesen di bawah Akta ini terpakai**

**101. (1)** Tertakluk kepada seksyen 100, mana-mana orang yang, sebaik

sebelum tarikh ditetapkan, sedang mengusahakan suatu aktiviti yang Akta ini

terpakai baginya hendaklah, dalam masa enam bulan dari tarikh ditetapkan,

memohon suatu lesen di bawah seksyen 40 dan permohonan yang sedemikian

hendaklah dianggap sebagai suatu permohonan baru dan bukan sebagai suatu

permohonan bagi pembaharuan lesen.

(2) Apabila diterima sesuatu permohonan di bawah subseksyen (1)

Lembaga hendaklah mengeluarkan akuan terima kepada orang itu.

(3) Sementara menunggu keputusan permohonan itu, orang itu boleh

terus mengusahakan aktiviti itu.

**Penerusan permohonan, dsb., yang belum diputuskan**

**102. (1)** Semua permohonan, kelulusan atau keputusan, atas rayuan atau

selainnya, yang belum diputuskan oleh Lembaga dibubarkan di bawah Akta


-----

dimansuhkan hendaklah, pada tarikh ditetapkan, diuruskan oleh Lembaga mengikut

peruntukan yang terpakai di bawah Akta ini.

(2) Semua permohonan, kelulusan atau keputusan, atas rayuan, yang

belum diputuskan oleh Menteri di bawah Akta dimansuhkan hendaklah, pada tarikh

ditetapkan, diuruskan oleh Menteri di bawah Akta ini.

(3) Semua surat cara, perakuan atau dokumen yang diserah simpan

dengan Lembaga dibubarkan sebelum tarikh ditetapkan hendaklah, pada tarikh

ditetapkan, diserah simpan dengan Lembaga.

**Penerusan prosiding sivil dan jenayah**

**103. (1)** Pemansuhan di bawah seksyen 93 atau apa-apa yang terkandung

dalam Akta ini tidak boleh menjejaskan apa-apa liabiliti seseorang untuk didakwa

atau dihukum bagi kesalahan yang dilakukan di bawah Akta dimansuhkan sebaik

sebelum tarikh ditetapkan, atau apa-apa prosiding yang dibawa sebelum tarikh itu

berkenaan dengan kesalahan itu.

(2) Apa-apa prosiding, sama ada sivil atau jenayah, atau kausa tindakan

yang belum diputuskan atau yang wujud sebaik sebelum tarikh ditetapkan oleh atau

terhadap Lembaga dibubarkan atau mana-mana orang yang bertindak bagi pihak

Lembaga dibubarkan boleh diteruskan atau dimulakan oleh atau terhadap Lembaga

yang ditubuhkan oleh Akta ini sebagaimana ia boleh dilakukan oleh atau terhadap

Lembaga dibubarkan atau orang itu jika Akta ini tidak diperbuat.

(3) Apa-apa rayuan yang dibawa atau apa-apa kebenaran untuk merayu

yang dipohon pada atau selepas tarikh ditetapkan terhadap sesuatu keputusan yang

diberikan sebaik sebelum tarikh ditetapkan dalam mana-mana prosiding undang
undang yang Lembaga dibubarkan menjadi suatu pihak kepadanya boleh dibawa

oleh atau terhadap Lembaga yang ditubuhkan oleh Akta ini.

**Sebutan dalam undang-undang atau dokumen mengenai Lembaga dibubarkan**

**104.** Sesuatu sebutan dalam mana-mana undang-undang atau dokumen yang

berkuat kuasa sebaik sebelum tarikh ditetapkan mengenai Lembaga dimansuhkan


-----

hendaklah ditafsirkan sebagai sebutan mengenai Lembaga yang ditubuhkan oleh

Akta ini.

**Penerusan penggunaan nama**

**105. Walau apa pun seksyen 93 dan 104, Lembaga yang ditubuhkan oleh Akta ini**

boleh terus menggunakan nama “Lembaga Tembakau Negara“ bagi maksud

mengekalkan nama baik atau bagi apa-apa maksud yang difikirkan patut oleh

Lembaga.

**Pencegahan anomali**

**106. (1)** Menteri boleh, melalui perintah, membuat apa-apa ubah suaian

kepada mana-mana peruntukan Akta ini yang nyata padanya adalah perlu atau suai

manfaat bagi maksud menghapuskan apa-apa kesulitan akibat permulaan kuat

kuasa Akta ini tetapi hanya berkenaan dengan pelaksanaan fungsi dan penjalanan

kuasa oleh Lembaga yang ditubuhkan oleh Akta ini.

(2) Menteri tidak boleh menjalankan kuasa yang diberikan oleh

subseksyen (1) selepas habis tempoh tiga tahun dari tarikh ditetapkan.

(3) Dalam seksyen ini, “ubah suaian” ertinya pindaan, tambahan,

pemotongan dan penggantian mana-mana peruntukan Akta ini.

JADUAL

[Subseksyen 3(5)]

**Mesyuarat**

**1.   (1) Lembaga hendaklah bermesyuarat sekurang-kurangnya sekali setiap tiga**

bulan pada bila-bila masa dan di mana-mana tempat yang ditetapkan oleh

Pengerusi.

(2) Ketua Pengarah hendaklah atas arahan Pengerusi memberikan notis

bertulis kepada anggota-anggota sebelum mesyuarat.

(3) Pengerusi hendaklah mempengerusikan mesyuarat Lembaga.


-----

(4) Lima anggota hendaklah membentuk kuorum pada mana-mana

mesyuarat Lembaga.

(5) Tiap-tiap anggota Lembaga yang hadir berhak kepada satu undi.

(6) Jika mengenai sesuatu persoalan untuk diputuskan oleh Lembaga

terdapat bilangan undi yang sama banyak, Pengerusi hendaklah mempunyai undi

pemutus.

**Elaun**

**2.** Anggota Lembaga boleh dibayar apa-apa elaun yang ditentukan oleh Menteri.

**Lembaga boleh mengundang orang lain ke mesyuarat**

**3.** (1) Lembaga boleh mengundang mana-mana orang untuk menghadiri

sesuatu mesyuarat atau penimbangtelitian Lembaga bagi maksud menasihatinya

mengenai apa-apa perkara yang dibincangkan, tetapi orang itu tidak berhak untuk

mengundi pada mesyuarat atau penimbangtelitian itu.

(2) Seseorang yang diundang di bawah subperanggan (1) boleh dibayar

apa-apa elaun yang ditentukan oleh Lembaga.

**Meterai perbadanan**

**4.** (1) Lembaga hendaklah mempunyai suatu meterai perbadanan yang

hendaklah mengandungi apa-apa reka bentuk yang diluluskan oleh Lembaga dan

meterai itu boleh dipecahkan, ditukar, diubah atau dibuat baru sebagaimana yang

difikirkan patut oleh Lembaga.

(2) Sehingga suatu meterai diadakan oleh Lembaga, suatu cap yang

mengandungi perkataan “Lembaga Kenaf dan Tembakau Negara“ atau “Lembaga

Kenaf dan Tembakau Malaysia“ boleh digunakan dan hendaklah disifatkan sebagai

meterai perbadanan bagi Lembaga.


-----

(3) Meterai Lembaga hendaklah disimpan dalam jagaan Ketua Pengarah

atau mana-mana pegawai lain yang dibenarkan oleh Lembaga, dan hendaklah

ditentusahkan oleh Ketua Pengarah atau mana-mana orang yang diberi kuasa atau

mana-mana pegawai yang diberi kuasa secara bertulis oleh Ketua Pengarah; dan

semua surat ikatan, dokumen dan surat cara lain yang berupa sebagai dimeterai

dengan meterai tersebut, yang ditentusahkan sebagaimana yang disebut terdahulu,

hendaklah, sehingga dibuktikan sebaliknya, disifatkan telah disempurnakan dengan

sah:

Dengan syarat bahawa apa-apa dokumen atau surat cara yang jika

disempurnakan oleh seseorang yang bukan suatu pertubuhan perbadanan tidak

dikehendaki supaya dimeteraikan boleh disempurnakan dengan cara yang sama

oleh Lembaga; dan mana-mana dokumen atau surat cara itu boleh disempurnakan

bagi pihak Lembaga oleh mana-mana pegawai atau pekhidmat Lembaga yang diberi

kuasa secara am atau khusus oleh Lembaga bagi maksud itu

(4) Meterai perbadanan bagi Lembaga hendaklah diberi pengiktirafan

rasmi dan kehakiman.

**Penzahiran kepentingan**

**5.** Seseorang anggota Lembaga yang mempunyai, secara langsung atau tidak

langsung, sendiri atau melalui pekongsinya, mana-mana kepentingan dalam mana
mana syarikat atau perusahaan yang dengannya Lembaga bercadang untuk

membuat kontrak atau yang mempunyai apa-apa kepentingan dalam mana-mana

kontrak itu atau dalam mana-mana perkara yang dibincangkan oleh Lembaga

hendaklah menzahirkan kepada Lembaga hakikat kepentingan dan jenis

kepentingannya itu, dan penzahiran yang sedemikian hendaklah direkodkan dalam

minit Lembaga dan, melainkan jika dibenarkan secara khusus kepadanya oleh

Pengerusi, anggota itu tidak boleh mengambil bahagian dalam apa-apa

penimbangtelitian atau keputusan Lembaga yang berhubungan dengan kontrak atau

perkara itu.


-----

**Minit**

**6.** (1) Lembaga hendaklah menyebabkan minit semua mesyuaratnya

disenggara dan disimpan dalam bentuk yang sepatutnya.

(2) Minit yang dibuat mengenai mesyuarat Lembaga hendaklah, jika

ditandatangani dengan sewajarnya, boleh diterima sebagai keterangan dalam

semua prosiding undang-undang tanpa bukti selanjutnya.

(3) Tiap-tiap mesyuarat Lembaga yang berkenaan dengan prosidingnya

minit telah dibuat sedemikian rupa hendaklah disifatkan telah dipanggil dan diadakan

dengan sewajarnya dan semua anggota dalam mesyuarat itu layak dengan

sewajarnya untuk bertindak.

**Kesahan tindakan dan prosiding**

**7.** Tiada tindakan yang dilakukan atau prosiding yang diambil di bawah Akta ini

boleh dipersoalkan atas alasan —

_(a)_ sesuatu kekosongan dalam keanggotaan, atau sesuatu kecacatan

dalam penubuhan, Lembaga;

_(b)_ pelanggaran oleh mana-mana anggota Lembaga terhadap peruntukan

perenggan 5; atau

_(c)_ sesuatu peninggalan, kecacatan atau ketidakteraturan yang tidak

menyentuh merit hal itu.

**Tatacara**

**8.** Tertakluk kepada Akta ini, Lembaga hendaklah menentukan tatacaranya

sendiri.

**Anggota Lembaga hendaklah menumpukan masa kepada urusan Lembaga**

**9.** Tiap-tiap anggota Lembaga hendaklah menumpukan masa kepada urusan

Lembaga sebagaimana perlu bagi menunaikan kewajipannya dengan berkesan.


-----

__________________

HURAIAN

Akta Lembaga Kenaf dan Tembakau Negara 2008 yang dicadangkan (“Akta yang

dicadangkan“) bertujuan untuk menubuhkan suatu pertubuhan perbadanan dengan

nama “Lembaga Kenaf dan Tembakau Negara“ (“Lembaga“); untuk mengadakan

peruntukan yang lebih baik berkenaan dengan industri kenaf dan industri tembakau

Malaysia; untuk membubarkan Lembaga Tembakau Negara; dan untuk

mengadakan peruntukan bagi perkara yang berkaitan dan bersampingan

dengannya.

BAHAGIAN I

2. Bahagian I Rang Undang-Undang mengandungi peruntukan permulaan.

3. _Fasal 1 mengandungi tajuk ringkas dan bertujuan untuk membenarkan_

Menteri menetapkan tarikh permulaan kuat kuasa Akta yang dicadangkan.

4. _Fasal 2 mengandungi takrif ungkapan tertentu yang digunakan dalam Rang_

Undang-Undang.

BAHAGIAN II

5. Bahagian II Rang Undang-Undang mengandungi peruntukan yang

berhubungan dengan penubuhan Lembaga Kenaf dan Tembakau Negara.

6. _Fasal 3 bertujuan untuk mengadakan peruntukan bagi penubuhan Lembaga_

dan objektifnya manakala fasal 4 dan 5 masing-masing memperkatakan fungsi dan

kuasa Lembaga.

7. _Fasal 6 dan 7 mengandungi peruntukan mengenai keanggotaan Lembaga dan_

tempoh jawatan anggotanya.

8. _Fasal 8 bertujuan untuk memberi Menteri kuasa untuk melantik anggota silih_

ganti berhubung dengan anggota tertentu Lembaga.


-----

9. _Fasal 9 menetapkan penjalanan sementara fungsi Pengerusi._

10. _Fasal 10 adalah_ berkenaan dengan pembatalan pelantikan anggota Lembaga

dan perletakan jawatan mereka.

11. _Fasal 11_ menetapkan hal keadaan yang dalamnya jawatan seseorang

anggota Lembaga dikosongkan.

12. _Fasal 12 bertujuan untuk mengadakan peruntukan bagi perlindungan_

Lembaga, mana-mana anggotanya, mana-mana anggota sesuatu jawatankuasa,

mana-mana pekhidmat atau mana-mana ejen Lembaga, mana-mana orang lain

yang bertindak secara sah bagi pihak Lembaga, Ketua Pengarah, Timbalan Ketua

Pengarah, pegawai atau pekhidmat Lembaga berkenaan dengan apa-apa

perbuatan, keabaian, keingkaran atau peninggalan yang dilakukan atau ditinggalkan

olehnya dengan suci hati atas sifat yang sedemikian.

13. _Fasal 13 memperuntukkan bahawa Akta Perlindungan Pihak Berkuasa Awam_

1948 [Akta 198] hendaklah terpakai bagi mana-mana tindakan, guaman,

pendakwaan atau prosiding terhadap Lembaga, anggotanya atau anggota

jawatankuasa, pegawai, pekhidmat atau ejen Lembaga.

14. _Fasal 14 memperuntukkan bahawa tiap-tiap anggota, anggota jawatankuasa,_

pegawai, pekhidmat atau ejen Lembaga hendaklah disifatkan sebagai seorang

pekhidmat awam dalam pengertian Kanun Keseksaan [Akta 574] semasa

menunaikan kewajipannya di bawah Akta ini.

15. _Fasal 15 bertujuan untuk memberi Menteri kuasa untuk memberikan arahan_

umum kepada Lembaga.

16. _Fasal 16 menghendaki Lembaga untuk memberikan penyata, laporan, akaun_

dan maklumat kepada Menteri dan mana-mana pihak berkuasa awam lain yang

diarahkan oleh Menteri.

17. _Fasal 17 bertujuan untuk_ mengadakan peruntukan bagi pewakilan fungsi dan

kuasa Lembaga.


-----

18. _Fasal 18 bertujuan untuk memberi Lembaga kuasa untuk menubuhkan_

jawatankuasa bagi membantunya dalam pelaksanaan fungsinya di bawah Akta yang

dicadangkan.

BAHAGIAN III

19. Bahagian III Rang Undang-Undang mengandungi peruntukan mengenai

Ketua Pengarah, pegawai dan pekhidmat Lembaga.

20. _Fasal 19 mengandungi peruntukan berkenaan dengan kuasa dan kewajipan_

Ketua Pengarah.

21. _Fasal 20 bertujuan untuk memberi Lembaga kuasa untuk mengambil khidmat_

pegawai dan pekhidmat lain dan subfasal 20(4) bertujuan untuk memberi Lembaga

kuasa, dengan kelulusan Menteri, untuk membuat peraturan-peraturan berkenaan

dengan syarat perkhidmatan pegawai dan pekhidmatnya.

22. _Fasal 21_ bertujuan untuk memberi Lembaga kuasa untuk memberikan

pinjaman, biasiswa dan membuat pendahuluan kepada pegawai dan pekhidmatnya.

BAHAGIAN IV

23. Bahagian IV Rang Undang-Undang mengandungi peruntukan kewangan.

24. _Fasal 22 mengadakan peruntukan bagi penubuhan “Kumpulan Wang_

Lembaga Kenaf dan Tembakau Negara“ (“Kumpulan Wang“).

25. _Fasal 23 menyatakan perbelanjaan yang boleh dipertanggungkan pada_

Kumpulan Wang.

26. _Fasal 24 meletakkan kewajipan pada Lembaga untuk memelihara Kumpulan_

Wang.


-----

27. _Fasal 25 menghendaki Lembaga untuk menubuhkan dan menyenggara suatu_

kumpulan wang rizab.

28. _Fasal 26 mengadakan peruntukan mengenai penubuhan Kumpulan Wang_

Ses.

29. _Fasal 27 memperuntukkan bahawa Menteri boleh, selepas berunding dengan_

Menteri Kewangan, membuat perintah bagi pengenaan, perubahan atau pembatalan

sesuatu ses ke atas tembakau atau keluaran tembakau yang dikeluarkan di dalam

atau diimport ke Malaysia dan perintah itu boleh menyatakan jenis, amaun dan

kadar ses, orang atau golongan orang yang ke atasnya ses itu dikenakan dan cara

kutipan ses itu.

30. _Fasal 28 memperkatakan perbelanjaan dan penyediaan anggaran._

31. _Fasal 29 mengadakan peruntukan bagi tahun kewangan Lembaga manakala_

_fasal 30 menghendaki Lembaga untuk membuka dan menyenggara akaun di_

Malaysia.

32. _Fasal 31 memperuntukkan bahawa Akta Badan Berkanun (Akaun dan_

Laporan Tahunan) 1980 [Akta 240] terpakai bagi Lembaga.

BAHAGIAN V

33. Bahagian V Rang Undang-Undang memperkatakan kuasa-kuasa lain

Lembaga.

34. _Fasal 32_ bertujuan untuk membolehkan Lembaga untuk meminjam wang

manakala _fasal 33_ bertujuan untuk membenarkan Lembaga melaburkan wang

Lembaga.

35. _Fasal 34 bertujuan untuk memberi Lembaga kuasa untuk menjadikan boleh_

didapati apa-apa dapatan penyelidikan yang terletak hak pada Lembaga oleh mana
mana orang atau badan tertakluk kepada apa-apa syarat dan bayaran fi, royalti atau


-----

balasan lain, jika ada, sebagaimana yang ditentukan oleh Lembaga dengan

kelulusan Menteri bagi maksud pengkomersialannya.

36. _Fasal 35 bertujuan untuk memberi Lembaga kuasa untuk mengambil khidmat_

dan membayar ejen, kontraktor dan penasihat teknikal, termasuk peguam bela dan

peguam cara, jurubank dan broker saham.

37. _Fasal 36 bertujuan untuk_ memberi Lembaga kuasa, dengan kelulusan Menteri

dan Menteri Kewangan, untuk memberikan bantuan kewangan kepada syarikat yang

ditubuhkan di bawah seksyen 37 dan kepada mana-mana orang yang terlibat dalam

industri kenaf atau industri tembakau dengan atau tanpa bunga.

38. Lembaga dibenarkan untuk menubuhkan syarikat di bawah fasal 37.

BAHAGIAN VI

39. Bahagian VI Rang Undang-Undang memperkatakan pelesenan.

40. _Fasal 38 mengadakan peruntukan bagi pengawalseliaan industri kenaf dan_

industri tembakau mengikut peruntukan Akta ini.

41. _Fasal 39_ mengandungi peruntukan mengenai kehendak bagi pelesenan

aktiviti tertentu yang berhubungan dengan kenaf, keluaran kenaf, tembakau atau

keluaran tembakau. _Subfasal (2) bertujuan untuk menjadikannya suatu kesalahan_

bagi mana-mana orang untuk menjual atau membeli tembakau yang belum diawet

tanpa mendapat suatu kelulusan bertulis terlebih dahulu daripada Lembaga.

42. _Fasal 40, 41, 42, 43, 44, 45, 46_ dan 47 mengandungi masing-masing

peruntukan yang berhubungan dengan permohonan lesen, kelulusan dan perakuan

kebenaran, pengeluaran lesen, kelulusan atau perakuan kebenaran, kehendak

Lembaga untuk menyimpan dan menyenggara atau menyebabkan disimpan dan

disenggara suatu daftar orang yang dilesenkan, tempoh dan pembaharuan lesen

atau perakuan kebenaran, pempameran lesen, pindah milik lesen, larangan

penyerahhakan lesen atau perakuan kebenaran dan pembatalan atau

penggantungan lesen atau perakuan kebenaran.


-----

43. _Fasal 48_ bertujuan untuk membenarkan seseorang yang terkilan untuk

merayu kepada Menteri terhadap keputusan Lembaga yang enggan mengeluarkan

lesen, kelulusan atau perakuan kebenaran, atau keputusannya untuk membatalkan

atau menggantung lesen atau perakuan kebenarannya.

44. _Fasal 49 bertujuan untuk menjadikannya suatu kesalahan bagi mana-mana_

orang membeli tembakau diawet melainkan jika dia ialah seorang pembeli berlesen

45. _Fasal 50_ bertujuan untuk menjadikannya suatu kesalahan bagi mana-mana

orang menjual tembakau diawet melainkan jika dia ialah seorang pengawet berlesen

atau pembeli berlesen.

46. _Fasal 51 dan 52 bertujuan menjadikannya suatu kesalahan bagi mana-mana_

orang menyimpan, mempunyai dalam miliknya, memindahkan, membawa,

mengangkut atau mengambil bahagian dalam pemindahan, pembawaan, atau

pengangkutan tembakau diawet tanpa suatu kebenaran bertulis daripada Lembaga.

47. _Fasal 53 bertujuan untuk mengadakan penalti bagi kesalahan di bawah Akta_

yang dicadangkan yang baginya tiada penalti diperuntukkan dengan nyata.

BAHAGIAN VII

48. Bahagian VIII Rang Undang-Undang mengandungi peruntukan yang

berhubungan dengan penguatkuasaan, penyitaan, dsb.

49. _Fasal 54_ bertujuan memberi Ketua Pengarah kuasa untuk melantik pegawai

diberi kuasa bagi maksud menjalankan kuasa penguatkuasaan di bawah Akta yang

dicadangkan.

50. _Fasal 55_ mengadakan peruntukan bagi kuasa pegawai diberi kuasa untuk

menyiasat mana-mana kesalahan di bawah Akta yang dicadangkan.

51. _Fasal 56 memperuntukkan bahawa setiap pegawai yang diberi kuasa di_

bawah _fasal 54 hendaklah dikeluarkan suatu kad kuasa kepadanya dan hendaklah_

apabila diminta mengemukakan kadnya di bawah Akta yang dicadangkan.


-----

52. _Fasal 57, 58_ dan 59 masing-masing memperkatakan memperkatakan

peruntukan yang berhubungan dengan kuasa menangkap, menggeledah dan

menyita dengan waran, menggeledah dan menyita tanpa waran bagi maksud

pemeriksaan, penentusahan dan pengutipan sampel.

53. _Fasal_ _60_ memperkatakan peruntukan yang berhubungan dengan

pemeriksaan orang.

54. _Fasal 61 mengadakan peruntukan yang berhubungan dengan akses kepada_

data berkomputer.

55. _Fasal 62_ memperkatakan peruntukan yang berhubungan dengan penyitaan

barang, dsb.

56. _Fasal 63_ mengadakan peruntukan bagi kuasa pegawai diberi kuasa untuk

memberhentikan, menggeledah dan menyita pengangkut.

57. _Fasal 64 bertujuan unutk mengenakan suatu kewajipan ke atas pegawai_

diberi kuasa untuk menyediakan suatu senarai barang-barang yang disita

manakalan _fasal 65 bertujuan untuk mengadakan peruntukan bagi pemulangan_

sementara pengangkut, jentera, peralatan atau kelengkapan yang disita oleh Ketua

Pengarah kepada pemunya tertakluk kepada apa-apa terma dan syarat yang

dikenakan oleh Ketua Pengarah.

58. _Fasal 66_ bertujuan untuk membenarkan seseorang pegawai diberi kuasa

untuk menghendaki kehadiran orang yang mengetahui kes.

59. _Fasal 67_ memberikan kuasa kepada pegawai diberi kuasa yang menyiasat

sesuatu kes di bawah Akta yang dicadangkan untuk memeriksa secara lisan mana
mana orang yang dijangkakan mengetahui fakta dan hal keadaan kes itu dan fasal

_68 memperkatakan peruntukan yang berhubungan dengan kebolehterimaan_

pernyataan sebagai keterangan.


-----

60. _Fasal 69 memberi Ketua Pengarah kuasa untuk mengarahkan penjualan dan_

pelupusan mana-mana kenaf, keluaran kenaf, tembakau atau keluaran tembakau

yang disita.

61. _Fasal 70 memperkatakan mengenai pelucuthakan apa-apa barang yang disita_

di bawah Akta yang dicadangkan.

62. _Fasal 71 memperuntukkan bahawa mana-mana kenaf, keluaran kenaf,_

tembakau atau keluaran tembakau, dsb., yang dilucuthakkan atau diambil dan

disifatkan terlucut hak di bawah Bahagian VII hendaklah menjadi harta Lembaga.

63. _Fasal 72 mengadakan peruntukan bagi pelepasan barang-barang yang disita_

di bawah Akta yang dicadangkan.

64. _Fasal 73 memperuntukkan bahawa pegawai diberi kuasa boleh mendapatkan_

bantuan untuk memeriksa barang-barang yang berkaitan dengan kesalahan.

65. _Fasal 74 memberi kuasa kepada pegawai diberi kuasa untuk meminta,_

memilih, mengambil atau mendapatkan sampel mana-mana kenaf, keluaran kenaf,

tembakau atau keluaran tembakau bagi analisis dan tatacara bagi pengambilan dan

berurusan dengan sampel hendaklah sebagaimana yang ditetapkan oleh peraturan
peraturan.

66. _Fasal 75 memberi Lembaga kuasa untuk melantik seorang juruanalisis untuk_

menjalankan analisis terhadap mana-mana kenaf, keluaran kenaf, tembakau atau

keluaran tembakau, dan untuk memperakui keadaan, jenis, cara pemprosesan,

kualiti, piawaian dan grednya.

67. _Fasal 76 memperuntukkan bahawa dalam mana-mana prosiding di bawah_

Akta yang dicadangkan, perakuan analisis yang ditandatangani oleh seseorang

juruanalisis boleh diterima sebagai keterangan mengenai fakta yang dinyatakan

dalamnya.

68. _Fasal 77 memperuntukkan bahawa bagi maksud pemeriksaan atau pengujian_

kenaf, keluaran kenaf, tembakau atau keluaran tembakau yang disita, adalah


-----

mencukupi untuk memeriksa atau menguji hanya suatu sampel yang tidak melebihi

lima peratus daripada jumlah atau berat kenaf, keluaran kenaf, tembakau atau

keluaran tembakau itu.

69. _Fasal 78 memperuntukkan bahawa tiada kos atau ganti rugi yang berbangkit_

daripada penyitaan apa-apa barang dalam penjalanan atau yang berupa penjalanan

mana-mana kuasa di bawah Akta yang dicadangkan boleh didapatkan dalam mana
mana prosiding di hadapan mana-mana mahkamah melainkan jika penyitaan itu

dibuat tanpa sebab yang munasabah.

70. _Fasal 79 memberi Lembaga kuasa untuk menghendaki maklumat yang_

berhubungan dengan komposisi dan kegunaan kenaf, keluaran kenaf, tembakau

atau keluaran tembakau.

BAHAGIAN VIII

71. Bahagian VIII Rang Undang-Undang mengandungi peruntukan am.

72. _Fasal 80 memberi Lembaga kuasa untuk mengisytiharkan tempoh tertentu_

sebagai musim tutup bagi penanaman kenaf atau penanaman dan pengawetan

tembakau bagi kawasan tertentu bagi maksud mencegah berlakunya atau

merebaknya penyakit yang memberi kesan kepada kenaf atau tembakau, melalui

pemberitahuan dalam Warta.

73. _Fasal 81 memperkatakan peruntukan yang berhubungan dengan kewajipan_

untuk mengekalkan kerahsiaan.

74. _Fasal 82 mengadakan peruntukan bagi kesalahan yang dilakukan oleh_

sesuatu pertubuhan perbadanan.

75. _Fasal 83 bertujuan menjadikannya suatu kesalahan bagi mana-mana orang_

bersubahat atau cuba melakukan mana-mana kesalahan di bawah Akta yang

dicadangkan.

76. _Fasal 84 adalah berkaitan dengan pengkompaunan kesalahan._


-----

77. _Fasal 85 bertujuan untuk mengadakan peruntukan bagi permulaan dan_

pengendalian pendakwaan.

78. _Fasal_ _86_ memperkatakan peruntukan yang berhubungan dengan

percantuman kesalahan.

79. _Fasal 87 memperkatakan peruntukan yang berhubungan dengan ganjaran._

80. _Fasal_ _88_ memperkatakan peruntukan yang berhubungan dengan

perlindungan pemberi maklumat.

81. _Fasal 89, 90_ dan 91 masing-masing memberi Menteri kuasa untuk

mengecualikan mana-mana orang daripada peruntukan Akta yang dicadangkan,

untuk meminda Jadual melalui suatu perintah yang disiarkan dalam Warta dan untuk

membuat peraturan-peraturan.

82. _Fasal 92 bertujuan untuk mengadakan peruntukan bagi pengesahan tindakan_

yang dilakukan pada menjangkakan pembuatan Akta yang dicadangkan.

BAHAGIAN IX

83. Bahagian IX Rang Undang-Undang mengandungi fasal 93 hingga 106 yang

masing-masing memperkatakan mengenai peruntukan pemansuhan, kecualian dan

peralihan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang

tambahan yang amaunnya belum dapat ditentukan sekarang ini.

[PN(U2) 2418]


-----

