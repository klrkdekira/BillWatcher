---
Year: 2008
Bill: D.R.12/2008 - Rang Undang-Undang Universiti dan Kolej Universiti (Pindaan) 2008 (Lulus)
Title: D.R.12/2008 - Rang Undang-Undang Universiti dan Kolej Universiti (Pindaan) 2008 (Lulus)
Download URL: https://www.parlimen.gov.my/files/billindex/pdf/2008/DR122008.pdf
URL: https://www.parlimen.gov.my/files/billindex/pdf/2008/DR122008.pdf
---
---
Reading:
D.R.12/2008
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

_Universiti dan Kolej Universiti (Pindaan)_ 1

**D.R. 12/2008**

RANG UNDANG-UNDANG

_b e r n a m a_

Suatu Akta untuk meminda Akta Universiti dan Kolej Universiti
1971.

[ ]

**DIPERBUAT oleh Parlimen Malaysia seperti yang berikut:**

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Universiti dan Kolej**
Universiti (Pindaan) 2008.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta,_ dan Menteri
boleh menetapkan tarikh yang berlainan bagi permulaan kuat
kuasa peruntukan yang berlainan Akta ini.

**Pindaan seksyen 2**

**2. Akta Universiti dan Kolej Universiti 1971 [Akta 30], yang**
disebut “Akta ibu” dalam Akta ini, dipinda dalam seksyen 2—

_(a) dengan menggantikan takrif “Kampus” dengan takrif yang_
berikut:

‘ “Kampus”, berhubung dengan sesuatu Universiti
atau Kolej Universiti, ertinya Kampus atau Kampus
Cawangan Universiti atau Kolej Universiti itu;’;


-----

2 _Rang Undang-Undang_

_(b) dengan memasukkan selepas takrif “Kampus” takrif yang_
berikut:

‘ “kesalahan boleh daftar” mempunyai erti yang
diberikan kepadanya di bawah Akta Pendaftaran
Penjenayah dan Orang yang Tidak Diingini 1969

[Akta 7];’;

_(c) dengan menggantikan takrif “Menteri” dengan takrif yang_
berikut:

‘ “Menteri” ertinya Menteri yang dipertanggungkan
dengan tanggungjawab bagi pengajian tinggi;’;

_(d) dengan menggantikan takrif “pelajar” dengan takrif yang_
berikut:

‘ “pelajar” ertinya seseorang pelajar berdaftar,
selain pelajar di suatu institusi yang bersekutu dengan
Universiti atau Kolej Universiti, yang mengikuti
kursus pengajian, pengajaran, latihan atau penyelidikan
daripada apa-apa perihalan pada peringkat persediaan,
praijazah, lepas ijazah atau lepas kedoktoran secara
sepenuh masa atau sambilan dalam, oleh atau dari
Universiti atau Kolej Universiti itu, dan termasuklah
pembelajaran jarak jauh, luar kampus, pertukaran dan
pelajar tidak berijazah;’; dan

_(e) dengan menggantikan takrif “Pelajaran Universiti atau_
Kolej Universiti” dengan takrif yang berikut:

‘ “pelajaran Universiti atau Kolej Universiti”
ertinya pelajaran yang diadakan oleh Universiti
atau Kolej Universiti pada peringkat persediaan,
praijazah, lepas ijazah atau lepas kedoktoran dan
termasuklah penyelidikan dan pembangunan pelajaran
dan pengkomersialan penyelidikan dan pembangunan
itu;’.

**Seksyen baru** **4a dan** **4b**

**3.** Akta ibu dipinda dengan memasukkan selepas seksyen 4
seksyen yang berikut:

“Jawatankuasa untuk menasihati Menteri mengenai
**pelantikan**

**4a.** Bagi maksud memilih orang yang layak dan sesuai
bagi jawatan Naib Canselor atau bagi mana-mana jawatan


-----

_Universiti dan Kolej Universiti (Pindaan)_ 3

lain yang Menteri mempunyai kuasa untuk melantik
di bawah Akta ini, Menteri hendaklah, dari semasa ke semasa,
melantik suatu jawatankuasa untuk menasihatinya mengenai
pelantikan itu.

**Peminjaman atau perpindahan perkhidmatan pekerja**
**Universiti oleh Menteri**

**4b.** (1) Jika atas permohonan suatu Universiti, pihak berkuasa
berkanun atau pertubuhan yang memohon, Menteri berpuas
hati bahawa demi kepentingan pelajaran tinggi atau bagi
menggalakkan penyelidikan dan pembangunan pelajaran,
adalah suai manfaat untuk meminjamkan atau memindahkan
seseorang pekerja Universiti kepada perkhidmatan Universiti,
pihak berkuasa berkanun atau pertubuhan yang memohon
di dalam Malaysia, Menteri boleh, dengan persetujuan pekerja
itu, mengeluarkan arahan bagi peminjaman atau perpindahan
pekerja Universiti itu kepada perkhidmatan Universiti, pihak
berkuasa berkanun atau pertubuhan yang memohon itu, dan
adalah menjadi kewajipan Universiti pekerja tersebut untuk
melaksanakan arahan itu sama ada atau tidak Universiti itu
bersetuju dengan peminjaman atau perpindahan itu.

(2) Apa-apa tuntutan bagi pampasan yang berbangkit
daripada peminjaman atau perpindahan seseorang pekerja
Universiti menurut subseksyen (1) hendaklah dibayar oleh
Universiti, pihak berkuasa berkanun atau pertubuhan yang
memohon sama ada dibayar mengikut apa-apa perkiraan
yang dipersetujui dengan Universiti pekerja tersebut atau
selainnya.”.

**Pindaan seksyen 5**

**4.** Seksyen 5 Akta ibu dipinda dengan menggantikan perkataan
“mana-mana undang-undang bertulis lain yang mengawal selia
penubuhannya” dengan perkataan “Akta Institusi Pendidikan
Tinggi Swasta 1996 [Akta 555]”.

**Pindaan seksyen** **5a**

**5.** Subseksyen 5a(1) Akta ibu dipinda dengan menggantikan
perkataan “mana-mana undang-undang bertulis” dengan perkataan
“Akta Institusi Pendidikan Tinggi Swasta 1996”.


-----

4 _Rang Undang-Undang_

**Pindaan seksyen 6**

**6. Seksyen 6 Akta ibu dipinda—**

_(a) dengan memasukkan selepas subseksyen (1) subseksyen_
yang berikut:

“(1a) Yang di-Pertuan Agong boleh meminda,
mengubah atau membatalkan sesuatu perintah yang
dibuat di bawah subseksyen (1) melalui suatu perintah
yang kemudian yang disiarkan dalam _Warta.”; dan_

_(b) dalam subseksyen (2), dengan memasukkan selepas_
perkataan “(kemudian daripada ini disebut “Perintah
Perbadanan”)” perkataan “atau (1a)”.

**Penggantian seksyen 12**

**7. Akta ibu dipinda dengan menggantikan seksyen 12 dengan**
seksyen yang berikut:

“Penubuhan Kampus Universiti

**12. (1) Menteri boleh, selepas berunding dengan Lembaga,**
melalui perintah yang disiarkan dalam _Warta (kemudian_
daripada ini disebut “Perintah Kampus”)—

_(a) menubuhkan suatu Kampus Universiti di dalam atau_
di luar Malaysia;

_(b) memberikan nama atau gelaran yang sesuai bagi_
Kampus itu;

_(c) menentukan tapak atau tempat Kampus itu, yang_
menjadi tapak atau tempat yang hendaklah menjadi
tambahan kepada Kampus tempat Universiti itu
didirikan; dan

_(d)_ menetapkan apa-apa perkara lain sebagaimana yang
perlu atau suai manfaat bagi melaksanakan Perintah
Kampus itu.

(2) Menteri boleh meminda, mengubah atau membatalkan
sesuatu Perintah Kampus melalui suatu perintah yang kemudian
yang disiarkan dalam _Warta._


-----

_Universiti dan Kolej Universiti (Pindaan)_ 5

(3) Jika mana-mana kawasan dikehendaki untuk digunakan
oleh Universiti secara sementara bagi apa-apa maksud, Naib
Canselor boleh, dengan keizinan Lembaga, meluluskan
penggunaan kawasan itu bagi maksud itu oleh Universiti
itu bagi apa-apa tempoh yang disifatkannya perlu, dan
peruntukan Akta ini, Perlembagaan, Statut, Kaedah-Kaedah
dan Peraturan-Peraturan Universiti hendaklah terpakai bagi
kawasan itu sebagaimana yang Perlembagaan, Statut, KaedahKaedah dan Peraturan-Peraturan Universiti itu terpakai bagi
suatu Kampus.”.

**Penggantian seksyen 15**

**8. Akta ibu dipinda dengan menggantikan seksyen 15 dengan**
seksyen yang berikut:

“Pelajar atau pertubuhan, **badan atau kumpulan pelajar**
**bersekutu dengan persatuan, dsb.**

**15.** (1) Seseorang pelajar Universiti boleh menjadi ahli
mana-mana persatuan, pertubuhan, badan atau kumpulan
orang, sama ada atau tidak ia ditubuhkan di bawah manamana undang-undang bertulis, sama ada ia di dalam atau
di luar Universiti, dan sama ada ia di dalam atau di luar
Malaysia, selain—

_(a) mana-mana parti politik, sama ada di dalam atau_
di luar Malaysia;

_(b) mana-mana pertubuhan, badan atau kumpulan orang_
yang menyalahi undang-undang, sama ada di dalam
atau di luar Malaysia; atau

_(c)_ mana-mana pertubuhan, badan atau kumpulan orang
yang telah ditetapkan oleh Menteri, selepas berunding
dengan Lembaga, secara bertulis kepada Naib
Canselor sebagai tidak sesuai demi kepentingan dan
kesentosaan pelajar atau Universiti itu.

(2) Suatu pertubuhan, badan atau kumpulan pelajar Universiti
yang ditubuhkan oleh, di bawah atau mengikut Perlembagaan
boleh mempunyai apa-apa penggabungan, persekutuan atau
urusan lain dengan mana-mana persatuan, pertubuhan, badan


-----

_Rang Undang-Undang_

atau kumpulan orang, sama ada atau tidak ia ditubuhkan
di bawah mana-mana undang-undang bertulis, sama ada ia
di dalam atau di luar Universiti, dan sama ada ia di dalam
atau di luar Malaysia, selain—

_(a) mana-mana parti politik, sama ada di dalam atau_
di luar Malaysia;

_(b)_ mana-mana pertubuhan, badan atau kumpulan orang
yang menyalahi undang-undang, sama ada di dalam
atau di luar Malaysia; atau

_(c) mana-mana pertubuhan, badan atau kumpulan orang_
yang telah ditetapkan oleh Menteri, selepas berunding
dengan Lembaga, secara bertulis kepada Naib
Canselor sebagai tidak sesuai demi kepentingan dan
kesentosaan pelajar atau Universiti itu.

(3) Menjadi tanggungjawab Naib Canselor untuk
menyampaikan kepada pelajar Universiti, dan pertubuhan,
badan atau kumpulan pelajar Universiti, nama pertubuhan,
badan atau kumpulan orang yang ditetapkan oleh Menteri
di bawah perenggan (1)(c) dan (2)(c) sebagai tidak sesuai demi
kepentingan dan kesentosaan pelajar atau Universiti itu.

(4) Naib Canselor boleh, atas permohonan seseorang pelajar
Universiti, mengecualikan pelajar itu daripada peruntukan
perenggan (1)(a), tertakluk kepada apa-apa terma dan syarat
yang difikirkannya patut.

(5) Tiada seorang pun pelajar Universiti dan tiada
pertubuhan, badan atau kumpulan pelajar Universiti yang
ditubuhkan oleh, di bawah atau mengikut Perlembagaan,
boleh menyatakan atau melakukan apa-apa jua yang boleh
semunasabahnya ditafsirkan sebagai menyatakan sokongan
kepada atau simpati dengan atau bangkangan terhadap—

_(a) mana-mana parti politik, sama ada di dalam atau_
di luar Malaysia;

_(b) mana-mana pertubuhan, badan atau kumpulan orang_
yang menyalahi undang-undang, sama ada di dalam
atau di luar Malaysia; atau

_(c) mana-mana pertubuhan, badan atau kumpulan_
orang yang ditetapkan oleh Menteri di bawah
perenggan (1)(c) dan (2)(c) sebagai tidak sesuai
demi kepentingan dan kesentosaan pelajar atau
Universiti itu.


-----

_Universiti dan Kolej Universiti (Pindaan)_ 7

(6) Walau apa pun subseksyen (5), seseorang pelajar
Universiti tidak boleh dihalang daripada—

_(a) membuat pernyataan mengenai sesuatu perkara_
akademik yang berhubungan dengan perkara
yang pelajar itu terlibat dalam pengajian atau
penyelidikannya; atau

_(b) menyatakan sendiri mengenai perkara yang disebut_
dalam perenggan (a) pada sesuatu seminar, simposium
atau majlis seumpamanya yang tidak dianjurkan
atau ditaja oleh mana-mana parti politik, sama
ada di dalam atau di luar Malaysia, mana-mana
pertubuhan, badan atau kumpulan orang yang
menyalahi undang-undang, sama ada di dalam atau
di luar Malaysia, atau mana-mana pertubuhan, badan
atau kumpulan orang yang ditetapkan oleh Menteri
di bawah perenggan (1)(c) dan (2)(c) sebagai tidak
sesuai demi kepentingan dan kesentosaan pelajar
atau Universiti itu.

(7) Mana-mana pelajar Universiti yang melanggar
subseksyen (1) atau (5) boleh dikenakan tindakan
tatatertib.

(8) Mana-mana pertubuhan, badan atau kumpulan pelajar
Universiti yang melanggar subseksyen (2) atau (5) hendaklah
diuruskan mengikut seksyen 16.”.

**Pindaan seksyen** **15a**

**9. Seksyen** 15a Akta ibu dipinda—

_(a) dengan menggantikan subseksyen (2) dengan subseksyen_
yang berikut:

“(2) Mana-mana orang yang melanggar subseksyen
(1) boleh dikenakan tindakan tatatertib.”;

_(b) dengan menggantikan subseksyen (3) dengan subseksyen_
yang berikut:

“(3) Naib Canselor boleh, dalam mana-mana hal
tertentu, memberikan pengecualian kepada mana-mana


-----

8 _Rang Undang-Undang_

orang daripada pemakaian subseksyen (1), tertakluk
kepada apa-apa terma dan syarat yang difikirkannya
patut.”; dan

_(c) dengan memotong subseksyen (4)._

**Penggantian seksyen 15b**

**10.** Akta ibu dipinda dengan menggantikan seksyen 15b dengan
seksyen yang berikut:

“Tanggungan pelajar atau pertubuhan, badan atau kumpulan
**pelajar**

**15b. Jika suatu kesalahan boleh daftar telah dilakukan**
di bawah mana-mana undang-undang bertulis dan kesalahan
itu telah dilakukan atau berupa sebagai telah dilakukan atas
nama atau bagi pihak mana-mana pertubuhan, badan atau
kumpulan pelajar Universiti yang ditubuhkan oleh, di bawah
atau mengikut Perlembagaan, tiap-tiap orang yang disabitkan
atas kesalahan itu boleh dikenakan tindakan tatatertib dan
pertubuhan, badan atau kumpulan pelajar itu hendaklah
diuruskan mengikut seksyen 16.”.

**Pemotongan seksyen** **15c**

**11. Akta ibu dipinda dengan memotong seksyen** 15c.

**Penggantian seksyen** **15d**

**12. Akta ibu dipinda dengan menggantikan seksyen** 15d dengan
seksyen yang berikut:

“Penggantungan pelajar yang dipertuduh atas kesalahan
**boleh daftar dan perkara yang berhubungan dengan**
**penahanan, dsb.**

**15d. (1) Jika seseorang pelajar Universiti dipertuduh atas**
suatu kesalahan boleh daftar—

_(a) dia boleh, mengikut budi bicara Naib Canselor,_
digantung daripada menjadi seorang pelajar; dan


-----

_Universiti dan Kolej Universiti (Pindaan)_ 9

_(b) jika digantung sedemikian, dia tidak boleh semasa_
prosiding jenayah belum selesai, berada dalam atau
memasuki Kampus.

(2) Jika seseorang pelajar Universiti yang dipertuduh
atas suatu kesalahan boleh daftar di bawah subseksyen (1)
disabitkan atas kesalahan itu, pelajar itu boleh dikenakan
tindakan tatatertib.

(3) Jika seseorang pelajar Universiti ditahan atau tertakluk
kepada apa-apa perintah yang mengenakan sekatan ke atasnya
di bawah mana-mana undang-undang bertulis yang berhubungan
dengan tahanan pencegahan atau keselamatan dalam negeri,
pelajar itu boleh dikenakan tindakan tatatertib.

(4) Seseorang pelajar Universiti yang ditahan atau tertakluk
kepada apa-apa perintah yang mengenakan sekatan ke
atasnya di bawah mana-mana undang-undang bertulis yang
berhubungan dengan tahanan pencegahan atau keselamatan
dalam negeri, atau dipenjarakan atau ditahan bagi apa-apa
jua sebab, boleh, dengan persetujuan Senat, dibenarkan untuk
menduduki peperiksaan Universiti itu tertakluk kepada apaapa perintah yang dibuat atau kelulusan yang diberikan oleh
Menteri yang bertanggungjawab bagi keselamatan dalam negeri
atau mana-mana pihak berkuasa berwibawa lain, mengikut
kehendak keadaan.

(5) Seseorang pelajar Universiti yang digantung daripada
menjadi pelajar Universiti itu di bawah subseksyen (1) boleh,
semasa dia digantung sedemikian, diterima masuk sebagai
pelajar mana-mana Universiti yang ditubuhkan di bawah
Akta ini dengan kelulusan bertulis Menteri, dan jika Menteri
memberikan kelulusan itu, Menteri boleh mengenakan apaapa terma dan syarat yang difikirkannya patut.

(6) Seseorang pelajar Universiti yang terhenti menjadi
seorang pelajar di bawah Akta ini boleh diterima masuk
sebagai pelajar Universiti itu atau mana-mana Universiti
lain yang ditubuhkan di bawah Akta ini dengan kelulusan
bertulis Menteri, dan jika Menteri memberikan kelulusan itu,
Menteri boleh mengenakan apa-apa terma dan syarat yang
difikirkannya patut.


-----

10 _Rang Undang-Undang_

(7) Jika penentuan mana-mana permohonan, rayuan atau
prosiding lain oleh mahkamah berkenaan dengan mana-mana
prosiding jenayah terhadap seseorang pelajar Universiti bagi
suatu kesalahan boleh daftar, berkeputusan dengan pelepasan
atau pembebasannya, pelajar itu, jika digantung daripada
Universiti atau telah menjalani apa-apa tempoh pemenjaraan,
mengikut mana-mana yang berkenaan, hendaklah dibenarkan
untuk menyambung semula pengajiannya di Universiti itu dan
tempoh penggantungan atau pemenjaraan itu, mengikut manamana yang berkenaan, tidak boleh diambil kira dalam mengira
tempoh maksimum yang dibenarkan untuk menyempurnakan
kursus pengajian dan dalam pengiraan keputusannya.

(8) Jika penentuan mana-mana permohonan, petisyen,
rayuan atau prosiding lain oleh mahkamah atau mana-mana
pihak berkuasa berwibawa berkenaan dengan perintah tahanan
terhadap atau perintah yang mengenakan sekatan ke atas
seseorang pelajar Universiti di bawah mana-mana undang-undang
bertulis yang berhubungan dengan tahanan pencegahan atau
keselamatan dalam negeri, berkeputusan dengan pelepasannya
atau sekatan yang dikenakan ke atasnya dibatalkan, pelajar itu
hendaklah dibenarkan untuk menyambung semula pengajiannya
di Universiti itu dan tempoh tahanan dan sekatan yang dia
tertakluk kepadanya tidak boleh diambil kira dalam mengira
tempoh maksimum yang dibenarkan untuk menyempurnakan
kursus pengajian dan dalam pengiraan keputusannya.”.

**Pindaan seksyen 16**

**13. Seksyen 16 Akta ibu dipinda—**

_(a)_ dengan menomborkan semula seksyen yang sedia ada
sebagai subseksyen (1) seksyen itu;

_(b) dalam subseksyen (1)—_

(i) dengan menggantikan perkataan “kakitangan” dengan
perkataan “pekerja”; dan

(ii) dengan memasukkan selepas perkataan “Naib Canselor
boleh” perkataan “, selepas memberikan pertubuhan,
badan atau kumpulan pelajar Universiti itu suatu
peluang untuk membuat representasi bertulis,”;
dan


-----

_Universiti dan Kolej Universiti (Pindaan)_ 11

_(c)_ dengan memasukkan selepas subseksyen (1) subseksyen
yang berikut:

“(2) Mana-mana pertubuhan, badan atau kumpulan
pelajar Universiti yang terkilan dengan penggantungan
atau pembubaran yang dibuat di bawah subseksyen
(1) boleh, dalam masa empat belas hari dari tarikh
penerimaan notis penggantungan atau pembubaran itu,
merayu secara bertulis kepada Menteri.”.

**Pemotongan seksyen** **16a**

**14. Akta ibu dipinda dengan memotong seksyen** 16a.

**Pindaan seksyen** **16b**

**15. Seksyen** 16b Akta ibu dipinda—

_(a) dengan menggantikan subseksyen (3) dengan subseksyen_
yang berikut:

“(3) Naib Canselor boleh mewakilkan fungsi,
kuasa atau kewajipan tatatertibnya kepada mana-mana
Timbalan Naib Canselor, pekerja Universiti, atau
jawatankuasa pekerja Universiti, berkenaan dengan
mana-mana pelajar tertentu atau mana-mana golongan
atau kategori pelajar Universiti.”;

_(b) dengan memasukkan selepas subseksyen (3) subseksyen_
yang berikut:

“(3a) Naib Canselor, atau Timbalan Naib Canselor,
pekerja atau jawatankuasa pekerja yang diwakilkan
dengan fungsi, kuasa atau kewajipan di bawah
subseksyen (3), hendaklah memaklumkan pelajar itu
secara bertulis alasan bagi tindakan tatatertib yang
dicadangkan diambil terhadapnya dan hendaklah
memberikannya peluang yang munasabah untuk
didengar.

(3 b) Seseorang pelajar Universiti hendaklah
mempunyai hak untuk diwakili oleh seseorang pekerja
atau pelajar lain Universiti itu dalam mana-mana
prosiding tatatertib yang diambil terhadapnya.


-----

12 _Rang Undang-Undang_

(3 c) Seseorang pelajar Universiti hendaklah
dibenarkan untuk membuat representasi bertulis atau
lisan dalam mana-mana prosiding tatatertib yang
diambil terhadapnya.

(3d) Keputusan Naib Canselor, Timbalan Naib
Canselor, pekerja atau jawatankuasa pekerja, mengikut
mana-mana yang berkenaan, dalam mana-mana prosiding
tatatertib yang diambil terhadap seseorang pelajar
Universiti hendaklah disampaikan secara bertulis
kepada pelajar itu dalam masa empat belas hari dari
tarikh keputusan itu.”;

_(c) dengan menggantikan subseksyen (4) dengan subseksyen_
yang berikut:

“(4) Mana-mana pelajar Universiti yang tidak
berpuas hati dengan keputusan Naib Canselor, Timbalan
Naib Canselor, pekerja atau jawatankuasa pekerja,
mengikut mana-mana yang berkenaan, di bawah
subseksyen (3d) boleh, dalam masa empat belas hari
dari tarikh penerimaan keputusan itu, mengemukakan
rayuan secara bertulis kepada Jawatankuasa Rayuan
Tatatertib Pelajar yang ditubuhkan oleh Lembaga
di bawah subseksyen (5).”;

_(d) dengan menggantikan subseksyen (5) dengan subseksyen_
yang berikut:

“(5) Lembaga hendaklah menubuhkan suatu
Jawatankuasa Rayuan Tatatertib Pelajar untuk mendengar
dan memutuskan apa-apa rayuan yang dikemukakan
oleh seseorang pelajar di bawah subseksyen (4).”;
dan

_(e)_ dengan memasukkan selepas subseksyen (5) subseksyen
yang berikut:

“(6) Jawatankuasa Rayuan Tatatertib Pelajar hendaklah
terdiri daripada tiga orang ahli yang hendaklah dilantik
oleh Lembaga, dua orang daripadanya hendaklah
daripada kalangan ahlinya dan seorang lagi daripada
Universiti.


-----

_Universiti dan Kolej Universiti (Pindaan)_ 13

(7) Lembaga hendaklah melantik mana-mana ahlinya
yang disebut dalam subseksyen (5) untuk menjadi
pengerusi Jawatankuasa Rayuan Tatatertib Pelajar.

(8) Tiada seorang pun yang telah menjalankan kuasa
di bawah subseksyen (2) atau (3) boleh menjadi ahli
Jawatankuasa Rayuan Tatatertib Pelajar.

(9) Seseorang pelajar Universiti yang mengemukakan
rayuan di bawah subseksyen (4) hendaklah mempunyai
hak untuk diwakili oleh seseorang pekerja atau
pelajar lain Universiti itu dalam mana-mana prosiding
di hadapan Jawatankuasa Rayuan Tatatertib Pelajar.

(10) Seseorang pelajar Universiti yang mengemukakan
rayuan di bawah subseksyen (4) hendaklah dibenarkan
untuk membuat representasi bertulis dalam mana-mana
prosiding di hadapan Jawatankuasa Rayuan Tatatertib
Pelajar.

(11) Jawatankuasa Rayuan Tatatertib Pelajar yang
mendengar suatu rayuan di bawah subseksyen (5)
hendaklah memutuskan rayuan itu dalam masa tiga
puluh hari dari tarikh penerimaan rayuan.

(12) Keputusan Jawatankuasa Rayuan Tatatertib
Pelajar mengenai sesuatu rayuan hendaklah disampaikan
secara bertulis kepada pelajar itu dalam masa empat
belas hari dari tarikh keputusannya.”.

**Pindaan seksyen** **16c**

**16. Seksyen 16c Akta ibu dipinda—**

_(a)_ dalam subseksyen (1), dengan memotong perkataan
“kakitangan, pegawai dan pekerja Universiti dan”;

_(b) dengan menggantikan subseksyen (2) dengan subseksyen_
yang berikut:

“(2) Kaedah-kaedah tatatertib yang dibuat di bawah
seksyen ini boleh termasuk peruntukan bagi
penggantungan seseorang pelajar Universiti semasa
prosiding tatatertib belum selesai.”;


-----

14 _Rang Undang-Undang_

_(c)_ dengan menggantikan subseksyen (3) dengan subseksyen
yang berikut:

“(3) Kaedah-kaedah tatatertib yang dibuat di bawah
seksyen ini hendaklah mewujudkan apa-apa kesalahan
tatatertib dan mengadakan peruntukan bagi apa-apa
hukuman tatatertib yang difikirkan sesuai oleh Lembaga,
dan hukuman yang diperuntukkan sedemikian boleh
meliputi pembuangan pelajar daripada Universiti.”;
dan

_(d)_ dengan menggantikan subseksyen (4) dengan subseksyen
yang berikut:

“(4) Kaedah-kaedah tatatertib yang dibuat di bawah
seksyen ini hendaklah menetapkan tatacara bagi
prosiding tatatertib dan prosiding rayuan tatatertib.”.

**Pemotongan seksyen** **16d**

**17. Akta ibu dipinda dengan memotong seksyen** 16d.

**Pindaan seksyen 19**

**18. Seksyen 19 Akta ibu dipinda dengan menggantikan perkataan**
“mana-mana undang-undang bertulis lain yang mengawal selia
penubuhannya” dengan perkataan “Akta Institusi Pendidikan
Tinggi Swasta 1996”.

**Pindaan seksyen 20**

**19. Seksyen 20 Akta ibu dipinda—**

_(a) dengan menomborkan semula seksyen yang sedia ada_
sebagai subseksyen (1) seksyen itu; dan

_(b) dengan memasukkan selepas subseksyen (1) subseksyen_
yang berikut:

“(2) Yang di-Pertuan Agong boleh meminda,
mengubah atau membatalkan sesuatu perintah yang
dibuat di bawah subseksyen (1) melalui suatu perintah
yang kemudian yang disiarkan dalam _Warta.”._


-----

_Universiti dan Kolej Universiti (Pindaan)_ 15

**Pindaan seksyen 22**

**20.** Seksyen 22 Akta ibu dipinda dengan memotong perkataan
“15c,”, “16a,” dan “, 16d”.

**Pindaan seksyen 23**

**21. Subseksyen 23(1) Akta ibu dipinda dengan menggantikan**
perkataan “mana-mana undang-undang bertulis lain yang mengawal
selia penubuhannya” dengan perkataan “Akta Institusi Pendidikan
Tinggi Swasta 1996”.

**Pindaan seksyen 24**

**22. Subseksyen 24 (1) dan (2) Akta ibu dipinda dengan menggantikan**
perkataan “mana-mana undang-undang bertulis lain yang mengawal
selia penubuhannya” dengan perkataan “Akta Institusi Pendidikan
Tinggi Swasta 1996”.

**Pindaan seksyen** **24b dan 24c**

**23. Seksyen 24b dan perenggan 24c(g) Akta ibu dipinda dengan**
memotong perkataan “kakitangan,”.

**Pindaan seksyen** **24d**

**24. Seksyen** 24d Akta ibu dipinda dengan memotong perkataan
“kakitangan,” di mana-mana jua terdapat.

**Penggantian seksyen 26**

**25.** Akta ibu dipinda dengan menggantikan seksyen 26 dengan
seksyen yang berikut:

“Pengecualian

**26. Yang di-Pertuan Agong boleh, atas nasihat Menteri,**
melalui perintah yang disiarkan dalam _Warta—_

_(a) mengecualikan mana-mana Universiti atau Kolej_
Universiti daripada mana-mana peruntukan Akta
ini atau Jadual Pertama dan Kedua; atau


-----

16 _Rang Undang-Undang_

_(b) mengubah mana-mana peruntukan Jadual Pertama_
dan Kedua dalam pemakaiannya bagi mana-mana
Universiti atau Kolej Universiti.”.

**Pindaan Jadual Pertama**

**26. Jadual Pertama kepada Akta ibu dipinda—**

_(a)_ dalam seksyen 2—

(i) dalam takrif “Guru”, dengan memasukkan selepas
perkataan “profesor madya,” perkataan “felow,”;
dan

(ii) dalam takrif “Pegawai”—

(A) dengan memasukkan selepas perkataan
“Timbalan Naib Canselor,” perkataan “ketua
Kampus Cawangan,”; dan

(B) dengan menggantikan perkataan “Pegawai
Perpustakaan” dengan perkataan “Ketua
Pustakawan, Penasihat Undang-Undang”;

_(b) dalam seksyen 4—_

(i) dalam subseksyen (1)—

(A) dalam perenggan _(ka), dengan memotong_
perkataan “kakitangan,”;

(B) dalam perenggan (l), dengan menggantikan
perkataan “kakitangan” dengan perkataan
“pekerja”;

(c) dengan menggantikan perenggan (m) dengan
perenggan yang berikut:

“(m) untuk melantik dan menaikkan pangkat
pekerja Universiti dan menimbangkan
rayuan daripada mana-mana orang
yang terkilan dengan penjalanan
kuasa melantik dan menaikkan
pangkat itu;”;


-----

_Universiti dan Kolej Universiti (Pindaan)_ 17

(D) dengan menggantikan perenggan (n) dengan
perenggan yang berikut:

“(n) untuk mengawal selia syarat
perkhidmatan pekerja Universiti,
termasuk skim perkhidmatan, tangga
gaji, peminjaman, pertukaran, cuti
dan tatatertib;”;

(E) dalam perenggan _(p), dengan menggantikan_
perkataan “kakitangan” di mana-mana jua
terdapat dengan perkataan “pekerja”; dan

(F) dalam perenggan _(q) dalam teks bahasa_
kebangsaan, dengan menggantikan perkataan
“bayaran” dengan perkataan “fi”; dan

(ii) dengan memasukkan selepas subseksyen (2)
subseksyen yang berikut:

“(3) Bagi mengelakkan keraguan, kuasa
di bawah subseksyen (1) boleh dijalankan oleh
Lembaga, kecuali kuasa di bawah perenggan (1)(a),
_(b), (c), (d), (f), (j) dan_ _(kc) yang hendaklah_
dijalankan oleh Senat.”;

_(c) dalam seksyen 9—_

(i) dengan menggantikan subseksyen (1) dengan
subseksyen yang berikut:

“(1) Maka hendaklah ada seorang Naib Canselor
yang hendaklah dilantik oleh Menteri atas nasihat
jawatankuasa yang dilantik di bawah seksyen 4a
Akta Universiti dan Kolej Universiti 1971 dan
selepas berunding dengan Lembaga.”;

(ii) dengan memasukkan selepas subseksyen (1) subseksyen
yang berikut:

“(1a) Naib Canselor hendaklah bertindak
di bawah kuasa dan arahan am Lembaga dan
Senat.”;


-----

18 _Rang Undang-Undang_

(iii) dengan menggantikan subseksyen (3) dengan
subseksyen yang berikut:

“(3) Naib Canselor hendaklah menjadi ketua
pegawai eksekutif dan hendaklah bertanggungjawab
bagi keseluruhan fungsi pentadbiran, akademik
dan pengurusan dan hal ehwal hari ke hari
Universiti.”; dan

(iv) dengan memotong subseksyen (4);

_(d) dengan memasukkan selepas seksyen 9 seksyen yang_

berikut:

“Ketua Kampus Cawangan

**9a. (1) Jika terdapat suatu Kampus Cawangan, maka**
hendaklah ada seorang ketua Kampus Cawangan yang
hendaklah dilantik oleh Menteri, selepas berunding
dengan Naib Canselor.

(2) Ketua Kampus Cawangan boleh dikenali dengan
apa-apa nama lain sebagaimana yang ditetapkan oleh
Menteri.

(3) Tempoh jawatan dan syarat lain perkhidmatan
ketua Kampus Cawangan hendaklah ditentukan oleh
Menteri, selepas berunding dengan Naib Canselor.

(4) Ketua Kampus Cawangan hendaklah menjadi
pegawai eksekutif, pegawai pentadbiran dan pegawai
akademik utama Kampus Cawangan itu dan hendaklah
melaksanakan fungsinya dan menunaikan kewajipannya
di bawah arahan dan kawalan Naib Canselor.”;

_(e) dalam seksyen 10—_

(i) dalam nota bahu, dengan menggantikan perkataan “dan
Pegawai Perpustakaan” dengan perkataan “, Ketua
Pustakawan dan Penasihat Undang-Undang”;

(ii) dalam subseksyen (1)—

(A) dengan menggantikan perkataan “dan Pegawai
Perpustakaan” dengan perkataan “, Ketua
Pustakawan dan Penasihat Undang-Undang”;
dan


-----

_Universiti dan Kolej Universiti (Pindaan)_ 19

(B) dalam teks bahasa Inggeris, dengan
menggantikan perkataan “whole-time”
dengan perkataan “full-time”;

(iii) dengan memasukkan selepas subseksyen (1) subseksyen
yang berikut:

“(1 a) Jawatan Pendaftar, Bursar, Ketua
Pustakawan dan Penasihat Undang-Undang boleh
dikenali dengan apa-apa nama lain sebagaimana
yang ditentukan oleh Lembaga.”; dan

(iv) dalam subseksyen (2) dan (3), dengan menggantikan
perkataan “dan Pegawai Perpustakaan” dengan
perkataan “, Ketua Pustakawan dan Penasihat
Undang-Undang”;

_(f) dalam seksyen 12—_

(i) dalam subseksyen (1)—

(A) dengan memasukkan selepas perkataan
“Senat,” perkataan “Jawatankuasa Pengurusan
Universiti atau dengan apa-apa jua nama ia
disebut,”; dan

(B) dengan memasukkan selepas perkataan
“Jawatankuasa Pemilih,” perkataan
“Jawatankuasa Kebajikan Pekerja,”; dan

(ii) dalam subseksyen (3), dengan memotong perkataan
“yang bukan _ex-officio”;_

_(g) dengan menggantikan seksyen 13 dengan seksyen yang_
berikut:

“Lembaga Pengarah

**13. (1) Lembaga Pengarah hendaklah terdiri**
daripada—

_(a) Pengerusi;_

_(b) Naib Canselor;_

_(c) dua orang pegawai daripada perkhidmatan_
awam;

_(d) seorang yang mewakili masyarakat di tempat_
terletaknya Universiti itu;


-----

20 _Rang Undang-Undang_

_(e) seorang profesor Universiti yang dipilih oleh_
Senat daripada kalangan ahli yang disebut
dalam perenggan 17(d); dan

_(f) lima orang yang terdiri daripada tiga orang_
daripada sektor swasta, seorang daripada alumni
Universiti dan seorang lagi dari dalam atau
luar Universiti yang, pada pendapat Menteri,
mempunyai pengetahuan dan pengalaman
yang boleh membantu Lembaga.

(2) Timbalan Naib Canselor, Pendaftar, Bursar dan
Penasihat Undang-Undang hendaklah menjadi ahli
_ex-officio Lembaga tetapi tidak berhak untuk mengundi_
dalam mesyuarat Lembaga.

(3) Tertakluk kepada kelulusan Menteri, setiap ahli
yang dilantik di bawah perenggan (1)(c) boleh melantik
seorang ahli silih ganti untuk menghadiri mesyuarat
Lembaga jika ahli itu tidak dapat hadir atas apa-apa
sebab.

(4) Apabila menghadiri mesyuarat Lembaga, seseorang
ahli silih ganti hendaklah bagi segala maksud disifatkan
sebagai ahli Lembaga.”;

_(h) dalam seksyen 14—_

(i) dengan memasukkan selepas subseksyen (1)
subseksyen yang berikut:

“(1a) Tempoh ahli yang dilantik di bawah
perenggan 13(1)(e) hendaklah bagi selama tempoh
keanggotaannya dalam Senat.”;

(ii) dengan menggantikan subseksyen (2) dengan
subseksyen yang berikut:

“(2) Pendaftar hendaklah menjadi Setiausaha
Lembaga.”; dan

(iii) dalam subseksyen (3), dengan menggantikan
perkataan “tiga ahli lain” dengan perkataan
“empat ahli lain tidak termasuk ahli _ex-officio”;_

_(i) dalam subseksyen 15(1), dengan memasukkan selepas_
perkataan “mana-mana ahli Lembaga” perkataan “, selain
Naib Canselor,”;


-----

_Universiti dan Kolej Universiti (Pindaan)_ 21

_(j) dengan menggantikan seksyen 16 dengan seksyen yang_
berikut:

“Fungsi dan kuasa Lembaga

**16. (1) Lembaga hendaklah menjadi badan yang**
mengelola, membuat dasar dan mengawasi Universiti,
dan boleh menjalankan segala kuasa yang diberikan
kepada Universiti kecuali setakat yang kuasa itu
diberikan oleh Perlembagaan ini atau Statut, KaedahKaedah dan Peraturan-Peraturan kepada Pihak Berkuasa,
badan atau kepada pegawai lain Universiti.

(2) Tiada ketetapan boleh diluluskan oleh Lembaga
berhubung dengan apa-apa perkara dalam kuasa Senat,
tetapi Lembaga boleh menghantar pendapatnya kepada
Senat mengenai apa-apa perkara dalam kuasa Senat,
bagi pertimbangan Senat.

(3) Sebagai tambahan kepada fungsi dan kuasa di
bawah subseksyen (1), Lembaga hendaklah—

_(a) mengadakan perancangan pengawasan yang_
strategik yang bercirikan pendidikan dan misi
Universiti;

_(b) menggalakkan pengurusan yang cekap dan_
berkesan dan mengadakan kajian semula yang
menyeluruh mengenai operasi Universiti;

_(c)_ membangunkan hubungan dengan masyarakat,
sektor korporat dan industri;

_(d) memupuk hubungan global dan keantarabangsaan_
berhubung dengan pelajaran tinggi dan
penyelidikan;

_(e) memastikan pelaksanaan Perlembagaan,_
undang-undang dan dasar Universiti dan untuk
memastikan bahawa tiap-tiap Pihak Berkuasa,
Jawatankuasa, Pegawai atau jawatankuasa
sentiasa bertindak menurut kuasanya dan
bidang tugasnya.”;

_(k) dengan memasukkan selepas seksyen 16 seksyen yang_
berikut:

“Jawatankuasa Lembaga

**16** **a.** (1) Lembaga boleh menubuhkan apa-apa
jawatankuasa yang didapatinya perlu atau suai manfaat
untuk membantunya dalam melaksanakan fungsinya.


-----

22 _Rang Undang-Undang_

(2) Lembaga hendaklah memilih mana-mana ahlinya
untuk menjadi pengerusi sesuatu jawatankuasa.

(3) Lembaga boleh melantik mana-mana orang untuk
menjadi ahli sesuatu jawatankuasa.

(4) Seseorang ahli sesuatu jawatankuasa hendaklah
memegang jawatan bagi apa-apa tempoh yang dinyatakan
dalam surat cara pelantikannya dan layak untuk dilantik
semula.

(5) Pelantikan mana-mana ahli sesuatu jawatankuasa
boleh pada bila-bila masa dibatalkan oleh Lembaga,
dengan menyatakan sebab bagi pembatalan itu.

(6) Seseorang ahli sesuatu jawatankuasa boleh,
pada bila-bila masa, meletakkan jawatannya dengan
memberikan notis secara bertulis yang ditujukan kepada
Pengerusi Lembaga.

(7) Lembaga boleh, pada bila-bila masa,
memberhentikan atau mengubah keahlian sesuatu
jawatankuasa.

(8) Sesuatu jawatankuasa hendaklah tertakluk kepada,
dan bertindak mengikut, apa-apa arahan yang diberikan
kepadanya oleh Lembaga.

(9) Mesyuarat sesuatu jawatankuasa hendaklah
diadakan pada bila-bila masa dan di mana-mana
tempat sebagaimana yang ditentukan oleh pengerusi
jawatankuasa.

( 1 0 ) S e s u a t u j a w a t a n k u a s a h e n d a k l a h
menyebabkan—

_(a) minit semua mesyuaratnya disenggarakan dan_
disimpan dalam bentuk yang sepatutnya;
dan

_(b) salinan minit semua mesyuaratnya_
dikemukakan kepada Lembaga secepat yang
dapat dilaksanakan.


-----

_Universiti dan Kolej Universiti (Pindaan)_ 23

(11) Sesuatu jawatankuasa boleh mengundang
mana-mana orang untuk menghadiri mana-mana
mesyuaratnya bagi maksud menasihatinya tentang apaapa perkara yang sedang dibincangkan tetapi orang itu
tidak berhak untuk mengundi pada mesyuarat itu.

(12) Ahli sesuatu jawatankuasa atau mana-mana
orang yang diundang di bawah subseksyen (11) boleh
dibayar apa-apa elaun dan belanja lain yang ditentukan
oleh Lembaga.

(13) Sesuatu jawatankuasa yang ditubuhkan
di bawah seksyen ini boleh mengawal selia tatacaranya
sendiri.”;

_(l) dalam seksyen 17—_

(i) dalam subseksyen (1)—

(A) dalam perenggan (c), dengan menggantikan
perkataan “Ketua” dengan perkataan “ketua
Kampus,” dan, dalam teks bahasa Inggeris,
dengan memotong perkataan “and” yang
terdapat di hujung perenggan itu;

(B) dengan menggantikan perenggan (d) dengan
perenggan yang berikut:

“(d) tidak lebih daripada dua puluh orang
profesor yang dipilih bagi tempoh
tiga tahun oleh semua profesor
sepenuh masa dan profesor madya
Universiti; dan”; dan

(C) dengan memasukkan selepas perenggan (d)
perenggan yang berikut:

“(e) tidak lebih daripada lima orang
daripada Universiti yang hendaklah
diko-opt oleh Naib Canselor selama
tiga tahun.”;

(ii) dengan menggantikan subseksyen (1a) dengan
subseksyen yang berikut:

“(1a) Senat boleh dari semasa ke semasa
mengundang mana-mana orang, termasuk manamana pelajar, untuk menghadiri mesyuarat
Senat.”;


-----

24 _Rang Undang-Undang_

(iii) dengan memasukkan selepas subseksyen (1b)
subseksyen yang berikut:

“(1c) Pendaftar, Bursar, Ketua Pustakawan dan
Penasihat Undang-Undang hendaklah menjadi ahli
_ex-officio tetapi tidak berhak untuk mengundi_
dalam mesyuarat Senat.”;

(iv) dengan memasukkan selepas subseksyen (2)
subseksyen yang berikut:

“(2 a) Sebagai tambahan kepada fungsi
dan kuasa di bawah subseksyen 4(3) dan
subseksyen (2), Senat hendaklah melaksanakan
fungsi yang berikut dan menjalankan kuasa
yang berikut:

_(a)_ untuk menubuhkan Fakulti, Sekolah, Pusat,
Akademi dan Institut, dan jabatan, unit
atau badan di bawah Fakulti, Sekolah,
Pusat, Akademi dan Institut itu;

_(b) dengan keizinan Lembaga, untuk memberikan_
ijazah kehormat kepada orang yang telah
menyumbang terhadap kemajuan atau
penyebaran pengetahuan, atau yang telah
memberikan perkhidmatan awam yang
cemerlang;

_(c) untuk membentuk dasar dan kaedah_
pengajaran, pelajaran, peperiksaan,
penyelidikan, biasiswa dan latihan yang
dijalankan di dalam, oleh atau dari
Universiti;

_(d)_ untuk memastikan standard pendidikan
dalam kursus pengajian yang diadakan
di dalam, oleh atau dari Universiti;

_(e) untuk menentukan kebolehlaksanaan atau_
selainnya apa-apa cadangan berkenaan
dengan apa-apa kurikulum atau kursus
pengajian yang dijalankan atau hendak
dijalankan di dalam, oleh atau dari
Universiti;

_(f) untuk menentukan kelayakan yang_
dikehendaki bagi diterima masuk ke dalam


-----

_Universiti dan Kolej Universiti (Pindaan)_ 25

mana-mana kursus pengajian yang diadakan
di dalam, oleh atau dari Universiti;

_(g) untuk mengawal selia penjalanan penilaian_
dan peperiksaan, mengesahkan keputusan
peperiksaan dan menentukan rayuan;

_(h) untuk menggubal dasar bagi melindungi_
kebebasan akademik dan kecemerlangan
profesional; dan

_(i) untuk melakukan segala perkara yang suai_
manfaat atau perlu bagi atau bersampingan
dengan pelaksanaan fungsinya di bawah
Perlembagaan ini.”; dan

(v) dengan memasukkan selepas subseksyen (3)
subseksyen yang berikut:

“(4) Senat hendaklah mempertimbangkan
apa-apa perkara yang dihantar kepadanya oleh
Lembaga di bawah subseksyen 16(3).

(5) Apa-apa pertikaian antara Senat dengan
Lembaga mengenai ruang lingkup dan takat
fungsi atau kuasa mereka boleh dirujukkan
oleh salah satu pihak kepada Menteri mengikut
seksyen 24a.”;

_(m) dengan memasukkan selepas seksyen 17 seksyen yang_
berikut:

“Jawatankuasa Pengurusan Universiti

**17 a** **.** (1) Maka hendaklah ditubuhkan suatu
Jawatankuasa Pengurusan Universiti yang hendaklah
terdiri daripada:

_(a) Naib Canselor, yang hendaklah menjadi_

pengerusi;

_(b)_ semua Timbalan Naib Canselor;

_(c) Pendaftar;_

_(d)_ Bursar;

_(e)_ Penasihat Undang-Undang; dan


-----

26 _Rang Undang-Undang_

_(f)_ mana-mana pegawai lain Universiti yang
dilantik oleh Naib Canselor.

(2) Jawatankuasa Pengurusan Universiti hendaklah
menasihati Naib Canselor berhubung dengan fungsi
pentadbiran dan pengurusannya.”;

_(n) dalam seksyen 18—_

(i) dalam subseksyen (3)—

(A) dengan memasukkan selepas perkataan “Naib
Canselor hendaklah” perkataan “, selepas
berunding dengan kakitangan akademik
setiap Fakulti,”; dan

(B) dengan memasukkan selepas perkataan “seorang
Timbalan Dekan.” perkataan “Lembaga
hendaklah dimaklumkan tentang pelantikan
itu secepat yang mungkin.”; dan

(ii) dalam subseksyen (4), dengan menggantikan
perkataan “Naib Canselor mempunyai kuasa melantik
seseorang sebagai ketua sesuatu Sekolah, Pusat,
Akademi dan Institut” dengan perkataan “Naib
Canselor hendaklah, selepas berunding dengan
kakitangan akademik setiap Sekolah, Pusat, Akademi
dan Institut, mempunyai kuasa untuk melantik
seseorang sebagai ketua sesuatu Sekolah, Pusat,
Akademi dan Institut”;

_(o) dalam seksyen 20—_

(i) dalam subseksyen (1), dengan memasukkan selepas
perkataan “Kerusi” perkataan “dan pelantikan
atau kenaikan pangkat ke jawatan profesor kanan,
profesor dan pegawai disebut dalam seksyen 10”;
dan

(ii) dalam subseksyen (3)—

(A) dengan memasukkan selepas perkataan “Kerusi”
perkataan “dan pelantikan atau kenaikan
pangkat ke jawatan profesor kanan, profesor
dan pegawai yang disebut dalam seksyen 10”;
dan


-----

_Universiti dan Kolej Universiti (Pindaan)_ 27

(B) dengan memasukkan selepas perkataan
“Timbalan Naib Canselor” perkataan
“yang bertanggungjawab bagi hal ehwal
akademik”;

_(p) dengan memasukkan selepas seksyen 20 seksyen yang_
berikut:

“Jawatankuasa Kebajikan Pekerja

**20 a** **.** (1) Maka hendaklah ditubuhkan suatu
Jawatankuasa Kebajikan Pekerja yang hendaklah
terdiri daripada—

_(a) seorang ahli Lembaga yang hendaklah_
menjadi pengerusi;

_(b) Naib Canselor;_

_(c) Pendaftar;_

_(d) Bursar; dan_

_(e) seorang ahli daripada setiap kesatuan pekerja_
atau persatuan pekerja berdaftar Universiti.

(2) Jawatankuasa Kebajikan Pekerja hendaklah
mempunyai apa-apa kuasa yang berhubungan dengan
kebajikan pekerja sebagaimana yang ditetapkan oleh
Statut.”;

_(q) dengan menggantikan subseksyen 21(1) dengan_
subseksyen yang berikut:

“(1) Maka hendaklah ditubuhkan suatu Jawatankuasa
Kebajikan Pelajar yang hendaklah terdiri daripada—

_(a) Naib Canselor, yang hendaklah menjadi_
pengerusi;

_(b)_ dua orang ahli yang dipilih oleh Majlis
Perwakilan Pelajar; dan

_(c) mana-mana ahli lain yang dilantik oleh_
Lembaga.”;


-----

28 _Rang Undang-Undang_

_(r) dengan memasukkan selepas seksyen 24 seksyen yang_
berikut:

“Pertikaian

**24a. (1) Apa-apa pertikaian antara Pihak Berkuasa,**
atau antara seseorang Pegawai dengan suatu Pihak
Berkuasa mengenai ruang lingkup dan takat kuasa,
fungsi atau bidang kuasanya boleh dirujukkan oleh
salah satu pihak kepada Menteri dan Menteri boleh
memutuskan pertikaian itu sendiri atau melantik suatu
Panel Penyelesaian Pertikaian untuk memutuskan
pertikaian itu.

(2) Panel Penyelesaian Pertikaian hendaklah
ditubuhkan daripada kalangan orang ternama dari dalam
atau luar Universiti yang bukan pegawai, pekerja atau
ahli Pihak Berkuasa yang berkenaan.

(3) Panel Penyelesaian Pertikaian hendaklah terdiri
daripada seorang pengerusi dan dua orang ahli lain.

(4) Panel Penyelesaian Pertikaian hendaklah
menentukan tatacaranya sendiri.

(5) Keputusan Panel Penyelesaian Pertikaian adalah
muktamad dan konklusif dan hendaklah mengikat
pihak-pihak kepada pertikaian itu.”;

_(s) dalam seksyen 25, dengan memasukkan selepas perenggan_
_(f), perenggan yang berikut:_

“(fa) pengurusan Kampus Cawangan yang terletak
di luar Malaysia;”;

_(t) dengan menggantikan subseksyen 26(3) dengan subseksyen_
yang berikut:

“(3) Sesuatu cadangan bagi sesuatu Statut baru, atau
bagi apa-apa pindaan kepada sesuatu Statut, mengenai
mana-mana perkara yang berikut, iaitu:

_(a)_ kuasa dan kewajipan Dekan sesuatu Fakulti
atau ketua Sekolah, Pusat, Akademi dan
Institut;


-----

_Universiti dan Kolej Universiti (Pindaan)_ 29

_(b)_ keanggotaan, kuasa, kewajipan dan tatacara
Senat, Fakulti, Sekolah, Pusat, Akademi,
Institut atau Jawatankuasa Pengajian;

_(c)_ penetapan ijazah, diploma, dan kepujian
akademik lain yang hendak diberikan oleh
Universiti;

_(d)_ pengurusan perpustakaan; dan

_(e)_ segala perkara lain dalam bidang kuasa Senat
di bawah Perlembagaan ini atau mana-mana
Statut,

tidak boleh dikemukakan kepada Canselor tanpa keizinan
bertulis Senat.”;

_(u) dalam perenggan 27(i), dengan menggantikan perkataan_
“segala cawangan kegiatan Universiti” dengan perkataan
“segala kegiatan cawangan Universiti sama ada di dalam
atau di luar Malaysia,”;

_(v) dalam perenggan 28(2)(a), dengan memotong perkataan_
“, _(g)”;_

_(w) dalam seksyen 39—_

(i) dengan menggantikan nota bahu dengan nota bahu
yang berikut:

“Kuasa Lembaga untuk mendapatkan dana,
**menerima hadiah, dsb.”; dan**

(ii) dalam subseksyen (1), dengan memasukkan selepas
perkataan “bagi pihak Universiti” perkataan
“mendapatkan dana bagi aktiviti akademik dan
penyelidikan Universiti dan”;

_(x) dalam seksyen 41, dengan memotong perkataan_
“kakitangan,”;

_(y) dalam seksyen_ 46 a, dengan memotong perkataan
“, termasuk kaedah yang dibuat di bawah seksyen 16c
Akta itu,”;

_(z) dalam seksyen 48—_

(i) dengan memasukkan selepas subseksyen (1) subseksyen
yang berikut:

“(1a) Lembaga boleh membuat PeraturanPeraturan bagi penjalanan pemilihan Majlis
Perwakilan Pelajar dan bagi segala perkara yang
berhubungan dengannya.”;


-----

30 _Rang Undang-Undang_

(ii) dalam perenggan (2)(a)—

(A) dengan memasukkan selepas perkataan “setiap”
perkataan “Kampus Cawangan,”;

(B) dengan memasukkan selepas perkataan
“dijalankan oleh” perkataan “ketua Kampus
atau”; dan

(C) dengan memasukkan selepas perkataan “sama
bilangannya daripada” perkataan “Kampus
Cawangan,”;

(iii) dengan memotong subseksyen (9); dan

(iv) dengan menggantikan subseksyen (14) dengan
subseksyen yang berikut:

“(14) _(a) Bagi maksud seksyen ini—_

“pelajar berdaftar” ertinya
seseorang pelajar yang mengikuti
kursus pengajian di Universiti untuk
suatu ijazah atau diploma termasuk
diploma lepas ijazah, tetapi tidak
termasuk seorang pelajar luar;

“pelajar luar” ertinya seseorang
pelajar berdaftar di Kampus di luar
Malaysia atau seseorang pelajar yang
mengikuti suatu program jangka
pendek, sambilan, pembelajaran
jarak jauh, program pertukaran atau
bersekutu, sama ada di dalam atau
di luar Malaysia.

_(b)_ Seorang pelajar berdaftar hendaklah
terhenti menjadi pelajar berdaftar di
bawah seksyen ini—

(i) apabila disiarkan keputusan
peperiksaan akhir bagi kursus
pengajian itu, jika dia lulus
peperiksaan itu; atau


-----

_Universiti dan Kolej Universiti (Pindaan)_ 31

(ii) apabila disiarkan keputusan
mana-mana peperiksaan bagi
kursus pengajian itu, jika dia
gagal dalam peperiksaan itu,
sehingga dia, kemudiannya,
didaftarkan sekali lagi bagi
kursus pengajian itu atau kursus
pengajian lain yang berkenaan
dengan seseorang pelajar berdaftar
di bawah subseksyen ini.”;

_(za) dalam subseksyen 49(1), dengan menggantikan perkataan_
“Lembaga” di mana-mana jua terdapat dengan perkataan
“Naib Canselor”; dan

_(zb)_ dalam seksyen 53—

(i) dengan menggantikan subseksyen (1) dengan
subseksyen yang berikut:

“(1) Jika Lembaga berpendapat bahawa manamana mahasiswa Universiti atau mana-mana orang
yang telah menerima sesuatu ijazah, diploma, sijil
atau kepujian akademik lain daripada Universiti
bersalah atas perbuatan skandal, maka adalah
sah bagi Canselor, dengan sokongan tidak
kurang daripada dua pertiga daripada semua ahli
Lembaga, selepas memberikan peluang untuk
didengar kepada mahasiswa itu atau orang yang
berkenaan, untuk melucutkan apa-apa ijazah,
diploma, sijil atau kepujian akedemik lain yang
diberikan kepadanya oleh Universiti.”; dan

(ii) dalam subseksyen (2) dengan menggantikan perkataan
“termasuklah” dengan perkataan “ertinya” dan
dengan memotong perkataan “kakitangan,”.

**Pindaan Jadual Kedua**

**27.** Jadual Kedua kepada Akta ibu dipinda dalam perenggan 2—

_(a) dalam subperenggan (b), dengan menggantikan perkataan_
“dibatalkan.” dengan perkataan “dibatalkan atau dia
meletakkan jawatan; atau”; dan


-----

32 _Rang Undang-Undang_

_(b) dengan memasukkan selepas subperenggan (b) subperenggan_
yang berikut:

“(c) jika dia hilang kelayakan di bawah perenggan 1.”.

**Peruntukan kecualian dan peralihan**

**28. (1) Jika pada permulaan kuat kuasa Akta ini prosiding jenayah**
terhadap seseorang pelajar Universiti belum selesai di hadapan
mana-mana mahkamah dan pelajar itu telah digantung mengikut
peruntukan seksyen 15d Akta ibu, Naib Canselor hendaklah,
mengikut budi bicaranya, mempertimbangkan sama ada pelajar
itu patut terus digantung atau selainnya.

(2) Jika pada permulaan kuat kuasa Akta ini prosiding jenayah
yang belum selesai di hadapan mahkamah terhadap seseorang
pelajar Universiti berkeputusan dengan sabitannya, pelajar itu
boleh dikenakan tindakan tatatertib dan pelajar itu hendaklah
diuruskan di bawah dan dengan menepati peruntukan Akta ini.

(3) Jika pada permulaan kuat kuasa Akta ini apa-apa permohonan,
petisyen, rayuan atau prosiding lain yang belum selesai di hadapan
mahkamah atau mana-mana pihak berkuasa yang berwibawa
berkenaan dengan apa-apa prosiding jenayah terhadap seseorang
pelajar Universiti, atau perintah tahanan terhadap atau perintah
yang mengenakan sekatan ke atas seseorang pelajar Universiti
di bawah mana-mana undang-undang bertulis yang berhubungan
dengan tahanan pencegahan atau keselamatan dalam negeri,
berkeputusan dengan pembebasan atau pelepasannya, pelajar itu
hendaklah diuruskan di bawah dan dengan menepati peruntukan
Akta ini.

(4) Jika pada permulaan kuat kuasa Akta ini prosiding tatatertib
terhadap seseorang pelajar Universiti belum selesai, prosiding itu
hendaklah diteruskan oleh Naib Canselor, Timbalan Naib Canselor,
pekerja Universiti atau jawatankuasa pekerja Universiti, mengikut
mana-mana yang berkenaan, di bawah dan dengan menepati
peruntukan Akta ini.

(5) Jika pada permulaan kuat kuasa Akta ini suatu rayuan yang
dibawa oleh pelajar Universiti belum selesai di hadapan Menteri,
rayuan itu hendaklah didengar oleh Jawatankuasa Rayuan Tatatertib
Pelajar di bawah dan dengan menepati peruntukan Akta ini.


-----

_Universiti dan Kolej Universiti (Pindaan)_ 33

HURAIAN

Rang Undang-Undang ini bertujuan untuk meminda Akta Universiti dan Kolej
Universiti 1971 (“Akta 30”).

2. Fasal 1 mengandungi tajuk ringkas dan kuasa Menteri untuk menetapkan
tarikh permulaan kuat kuasa Akta yang dicadangkan.

3. Fasal 2 bertujuan untuk meminda seksyen 2 Akta 30 untuk memasukkan
takrif baru dan untuk meminda takrif sedia ada yang digunakan dalam Akta.

Takrif “Kampus” digubal semula untuk memasukkan Kampus Cawangan.

Takrif “Menteri” digantikan bagi maksud penjelasan untuk menggambarkan
pewujudan dua Kementerian mengenai pelajaran, iaitu Kementerian Pelajaran
dan Kementerian Pengajian Tinggi.

Takrif baru “kesalahan boleh daftar” pada dasarnya dicadangkan bagi
menggantikan perkataan “kesalahan jenayah” yang digunakan dalam Akta 30.

Takrif “pelajar” dipinda untuk memasukkan pelajar yang sedang mengikuti
kursus pengajian, latihan amal dan penyelidikan dalam, oleh atau dari Universiti,
sama ada sambilan atau sepenuh masa dan, sama ada secara konvensional atau
melalui pembelajaran jarak jauh.

Penggantian takrif “pelajaran Universiti atau Kolej Universiti” bertujuan
untuk meluaskan ruang lingkup istilah itu untuk memasukkan penyelidikan dan
pembangunan pelajaran dan pengkomersialan penyelidikan dan pembangunan
itu sama ada atau tidak ia membawa kepada penganugerahan ijazah, diploma
atau sijil.

4. _Fasal 3 bertujuan untuk memasukkan seksyen baru_ 4a dan 4b ke dalam
Akta 30. Seksyen 4a membolehkan Menteri melantik suatu jawatankuasa
untuk menasihatinya mengenai orang yang layak dan sesuai bagi pelantikan
Naib Canselor atau apa-apa jawatan lain yang dia mempunyai kuasa melantik
di bawah Akta. Pelantikan jawatankuasa itu adalah untuk ketelusan dalam
proses pemilihan bagi jawatan tersebut. Seksyen 4b memberi Menteri kuasa
untuk meminjam atau memindahkan seseorang pekerja Universiti kepada
perkhidmatan mana-mana Universiti, pihak berkuasa berkanun atau pertubuhan
yang memohon di dalam Malaysia, tertakluk kepada persetujuan pekerja
tersebut. Jika terdapat apa-apa tuntutan bagi pampasan yang berbangkit daripada
peminjaman atau perpindahan tersebut, tuntutan itu hendaklah dibayar oleh
pihak yang memohon.

5. Fasal 4 bertujuan untuk meminda seksyen 5 Akta 30 untuk memastikan
bahawa tiada institusi pelajaran tinggi yang bertaraf Universiti ditubuhkan
kecuali mengikut peruntukan Akta 30 atau Akta Institusi Pendidikan Tinggi
Swasta 1996 (“Akta 555”).

6. Fasal 6 bertujuan untuk memasukkan subseksyen baru (1a) ke dalam seksyen
6 Akta 30 berkenaan dengan kuasa Yang di-Pertuan Agong untuk meminda,


-----

34 _Rang Undang-Undang_

mengubah atau membatalkan sesuatu Perintah Perbadanan. Peruntukan yang
seumpamanya juga dicadangkan dalam _fasal 18 berkenaan dengan perintah_
untuk menubuhkan Kolej Universiti.

7. Fasal 7 bertujuan untuk menggantikan seksyen 12 Akta 30 untuk memberi
Menteri kuasa untuk menubuhkan suatu Kampus bagi Universiti selepas
berunding dengan Lembaga. Kuasa untuk membuat Perintah Kampus yang
pada masa ini dijalankan oleh Yang di-Pertuan Agong dicadangkan diberikan
kepada Menteri memandangkan penglibatan Universiti dalam pelbagai perkiraan
pentadbiran berikutan dengan pertambahan bilangan pelajar. Atas semangat
keantarabangsaan, pindaan ini membenarkan penubuhan kampus di luar negara.
_Fasal ini juga membenarkan Naib Canselor meluluskan penggunaan secara_
sementara mana-mana kawasan bagi maksud Universiti. Peruntukan Akta 30,
Perlembagaan, Kaedah-Kaedah, dsb., hendaklah terpakai bagi kawasan itu
sebagaimana ia terpakai bagi Kampus Universiti bagi memudahkan pemakaian
peraturan-peraturan tatatertib dan peraturan-peraturan lain, dsb. Universiti
dalamnya.

8. Fasal 8 bertujuan untuk menggantikan seksyen 15 Akta 30 untuk memberikan
kepada pelajar dan pertubuhan pelajar kebebasan berpersatuan tertakluk kepada
sekatan berhubung dengan parti politik, pertubuhan yang menyalahi undangundang dan pertubuhan, badan atau kumpulan orang yang dikenal pasti oleh
Menteri sebagai tidak sesuai demi kepentingan dan kesentosaan pelajar atau
Universiti itu. Sebagai tambahan, Naib Canselor boleh, atas permohonan
seseorang pelajar, mengecualikan pelajar itu daripada sekatan yang disebut
dalam perenggan (1)(a) yang dicadangkan. Ini akan membolehkan seseorang
ahli politik yang bergiat dalam mana-mana parti politik mendaftar bagi sesuatu
kursus di Universiti tanpa perlu melepaskan kerjaya politiknya. Pindaan kepada
subseksyen (6) yang dicadangkan bertujuan untuk meluaskan ruang lingkup
kebebasan bercakap dan bersuara mengenai perkara akademik oleh seseorang
pelajar. Pindaan kepada subseksyen (7) pula bertujuan untuk menghapuskan
penalti jenayah yang diperuntukkan di bawah seksyen ini dan menggantikannya
dengan tindakan tatatertib. Penghapusan penalti jenayah yang dicadangkan
dalam seksyen ini adalah selaras dengan semangat Akta 30 yang mentadbir
pelajaran tinggi.

9. _Fasal 9 bertujuan untuk meminda seksyen 15a Akta 30. Penalti jenayah dalam_
subseksyen (2) digantikan dengan tindakan tatatertib dan bagi memperuntukkan
autonomi kepada Universiti, kuasa untuk memberikan pengecualian di bawah
subseksyen 15a(3) sekarang diberikan kepada Naib Canselor.

10. _Fasal 10 bertujuan untuk meminda seksyen 15b Akta 30 bagi memperuntukkan_
bahawa jika sesuatu kesalahan boleh daftar telah dilakukan atas nama atau bagi
pihak mana-mana pertubuhan, badan atau kumpulan pelajar sesuatu Universiti,
mana-mana pelajar yang disabitkan atas kesalahan itu boleh dikenakan tindakan
tatatertib manakala pertubuhan, badan atau kumpulan pelajar itu boleh digantung
atau dibubarkan.

11. Penggantian kesalahan jenayah dengan kesalahan tatatertib dalam Akta
yang dicadangkan menjadikan seksyen 15c Akta 30 tidak lagi perlu dan justeru
itu dipotong dalam _fasal 11._


-----

_Universiti dan Kolej Universiti (Pindaan)_ 35

12. _Fasal 12 bertujuan untuk menggantikan seksyen 15d Akta 30. Seksyen baru_
15d mencadangkan relief kepada pelajar yang berhadapan dengan pertuduhan
jenayah, penahanan, perintah sekatan atau pemenjaraan. Subseksyen (1) bertujuan
untuk memberikan budi bicara kepada Naib Canselor untuk memutuskan sama
ada atau tidak untuk menggantung seseorang pelajar yang dipertuduh atas
suatu kesalahan boleh daftar. Subseksyen (2) dan (3) menjadikan seseorang
pelajar yang disabitkan atas suatu kesalahan boleh daftar, atau ditahan atau
tertakluk kepada suatu perintah sekatan di bawah mana-mana undang-undang
bertulis yang berhubungan dengan tahanan pencegahan atau keselamatan
dalam negeri, boleh dikenakan tindakan tatatertib dan dia tidak dengan sertamerta terhenti menjadi seorang pelajar di bawah hal keadaan sedemikian
menurut kuasa peruntukan yang sedia ada. Subseksyen (4) bertujuan untuk
membenarkan seseorang pelajar yang diletakkan di bawah tahanan atau tertakluk
kepada suatu perintah yang mengenakan sekatan ke atasnya atau yang sedang
dipenjarakan, untuk menduduki peperiksaannya jika diizinkan oleh Senat dan
tertakluk kepada suatu perintah yang dibuat atau kelulusan yang diberikan oleh
Menteri yang bertanggungjawab bagi keselamatan dalam negeri atau manamana pihak berkuasa berwibawa, mengikut kehendak keadaan. Subseksyen (5)
dan (6) masing-masing bertujuan untuk membenarkan seseorang pelajar yang
digantung daripada Universiti atau seseorang pelajar yang terhenti menjadi
seorang pelajar Universiti di bawah Akta 30 untuk meneruskan pengajiannya
di mana-mana Universiti lain dengan kelulusan bertulis Menteri. Pindaan ini
adalah selaras dengan hak bagi pelajaran untuk semua. Subseksyen (7) dan
(8) bertujuan untuk memperuntukkan bahawa tempoh penggantungan tidak
boleh diambil kira dalam pengiraan tempoh maksimum yang dibenarkan untuk
menyempurnakan kursus pengajian dan dalam pengiraan keputusannya apabila
seseorang pelajar dilepaskan atau dibebaskan daripada kesalahan boleh daftar
atau dilepaskan daripada tahanan atau sekatan yang dikenakan ke atasnya
dibatalkan.

13. _Fasal 13 bertujuan untuk meminda seksyen 16 Akta 30 untuk memberi_
pertubuhan, badan atau kumpulan pelajar Universiti hak untuk membuat
representasi bertulis sebelum apa-apa penggantungan atau pembubaran dibuat
terhadap pertubuhan, badan atau kumpulan pelajar itu oleh Naib Canselor.
_Fasal ini juga mewujudkan hak untuk merayu kepada Menteri._

14. _Fasal 14 bertujuan untuk memotong seksyen_ 16a Akta 30 mengenai
tatatertib kakitangan, pegawai dan pekerja Universiti kerana pada masa ini
perkara ini dikawal selia oleh Akta Badan-Badan Berkanun (Tatatertib dan
Surcaj) 2000 [Akta 605].

15. _Fasal 15 bertujuan untuk meminda seksyen 16b Akta 30 untuk menambah_
baik tatacara bagi melindungi pelajar dalam prosiding tatatertib.

16. _Fasal 16_ bertujuan untuk meminda seksyen 16c Akta 30 dengan
menghapuskan kuasa Lembaga untuk membuat kaedah-kaedah bagi tatatertib
pekerja kerana pada masa ini perkara ini dikawal selia oleh Akta 605. Dengan
pindaan ini, seksyen 16C adalah terbatas kepada kaedah-kaedah bagi tatatertib
pelajar sahaja.

17. _Fasal 17 bertujuan untuk memotong seksyen_ 16d Akta 30 mengenai
surcaj kerana pada masa ini perkara ini dikawal selia oleh Akta 605.


-----

36 _Rang Undang-Undang_

18. _Fasal 22 bertujuan untuk meminda seksyen 24 Akta 30. Pindaan yang_
dicadangkan kepada subseksyen (1) bertujuan untuk memastikan bahawa tiada
seorang pun dibenarkan untuk menubuhkan, menguruskan atau menyenggarakan
suatu institusi pelajaran tinggi bertaraf “Universiti” atau “Kolej Universiti”
melainkan jika ia adalah suatu institusi pelajaran tinggi yang ditubuhkan
mengikut Akta 30 atau Akta 555. Pindaan kepada subseksyen (2) bertujuan
untuk memastikan bahawa tiada institusi pelajaran tinggi atau seorang pun
boleh mengeluarkan atau memberikan kepada mana-mana orang apa-apa ijazah
atau diploma yang berupa sebagai ijazah atau diploma yang dikeluarkan atau
diberikan oleh sesuatu Universiti atau Kolej Universiti melainkan jika pengeluaran
atau pemberian itu mengikut peruntukan Akta 30 atau Akta 555.

19. _Fasal 25 bertujuan untuk meminda seksyen 26 Akta 30 untuk memberi_
Yang di-Pertuan Agong kuasa untuk mengecualikan mana-mana Universiti
atau Kolej Universiti daripada mana-mana peruntukan Akta 30 atau Jadual
Pertama dan Kedua, atau untuk mengubah Jadual dalam pemakaiannya bagi
mana-mana Universiti atau Kolej Universiti.

20. _Fasal_ _26 bertujuan untuk meminda Perlembagaan Universiti dalam Jadual_
Pertama kepada Akta 30.

_Perenggan (a) bertujuan untuk meminda takrif yang sedia ada dan memasukkan_
takrif baru tertentu.

_Perenggan (b) bertujuan untuk meminda, antara lain, perenggan 4(1)(m)_
dan _(n) Perlembagaan masing-masing untuk memberi Lembaga kuasa untuk_
mempertimbangkan rayuan daripada mana-mana orang yang terkilan dengan
keputusan pelantikan dan kenaikan pangkat dan untuk membenarkan peminjaman
pekerja Universiti. Bagi menghapuskan apa-apa ketaksaan, subseksyen (3) baru
dimasukkan untuk menyatakan dengan jelas kuasa yang hendak dijalankan
oleh Lembaga dan Senat.

_Perenggan (c)_ bertujuan untuk meminda seksyen 9 Perlembagaan. Pindaan
kepada subseksyen (1) memperuntukkan tatacara bagi pelantikan Naib Canselor.
Subseksyen baru (1a) dimasukkan bagi memperuntukkan secara khusus bahawa
Naib Canselor adalah bertanggungjawab kepada Lembaga. Pindaan kepada
subseksyen(3) adalah untuk menjelaskan peranan Naib Canselor sebagai ketua
pegawai eksekutif dan subseksyen (4) dipotong kerana kuasa Naib Canselor
yang dinyatakan dalamnya sekarang dipindahkan kepada Lembaga.

_Perenggan (d) bertujuan untuk memasukkan seksyen baru_ 9a ke dalam
Perlembagaan yang mengadakan peruntukan bagi pelantikan ketua Kampus
Cawangan.

_Perenggan (e) bertujuan untuk meminda seksyen 10 Perlembagaan bagi_
mewujudkan jawatan baru Penasihat Undang-Undang.

_Perenggan (f) bertujuan untuk meminda seksyen 12 Perlembagaan untuk_
memasukkan Jawatankuasa Pengurusan Universiti dan Jawatankuasa Kebajikan
Pekerja sebagai Pihak Berkuasa Universiti.


-----

_Universiti dan Kolej Universiti (Pindaan)_ 37

_Perenggan (g) bertujuan untuk meminda seksyen 13 Perlembagaan untuk_
menambah keanggotaan Lembaga Pengarah daripada lapan orang kepada sebelas
orang. Dua orang pegawai daripada perkhidmatan awam boleh diwakili oleh
ahli silih ganti mereka dalam mana-mana mesyuarat Lembaga.

_Perenggan_ _(h) bertujuan untuk meminda seksyen 14 Perlembagaan untuk_
mengadakan peruntukan bagi kuorum baru bagi mesyuarat Lembaga dan
pelantikan Pendaftar sebagai Setiausaha Lembaga.

_Perenggan (i) bertujuan untuk meminda subseksyen 15(1) Perlembagaan_
untuk mengecualikan Naib Canselor daripada mempengerusikan mana-mana
mesyuarat Lembaga.

_Perenggan_ _(j) bertujuan untuk menggantikan seksyen 16 Perlembagaan bagi_
mengadakan peruntukan mengenai fungsi dan kuasa terperinci Lembaga.

_Perenggan (k) bertujuan untuk memasukkan seksyen baru_ 16a ke dalam
Perlembagaan untuk memberi Lembaga kuasa untuk menubuhkan jawatankuasa
bagi membantunya dalam pelaksanaan fungsinya.

_Perenggan (l) bertujuan untuk meminda seksyen 17 Perlembagaan yang_
berhubungan dengan Senat. _Perenggan_ _(c) dipinda untuk memasukkan ketua_
Kampus ke dalam Senat selaras dengan tanggungjawab akademik mereka di
dalam Kampus. Pindaan kepada _perenggan_ _(d) akan membolehkan dua puluh_
orang Profesor dalam Senat dipilih oleh rakan setara mereka bagi selama
tempoh tiga tahun manakala perenggan baru _(e) membenarkan Naib Canselor_
mengko-opt tidak lebih daripada lima orang ke dalam Senat. Subseksyen 17(1a)
dipinda untuk membenarkan Senat mengundang pelajar untuk menghadiri
mesyuaratnya. Subseksyen baru (2a) dan (5) masing-masing memberikan fungsi
dan kuasa tambahan kepada Senat dan memperkatakan pertikaian antara Senat
dengan Lembaga mengenai fungsi dan kuasa mereka.

_Perenggan_ _(m) bertujuan untuk memasukkan seksyen baru_ 17a ke dalam
Perlembagaan yang memperkatakan penubuhan Jawatankuasa Pengurusan
Universiti. Fungsi jawatankuasa adalah untuk menasihati Naib Canselor
berhubung dengan fungsi pentadbiran dan pengurusannya.

_Perenggan (n) bertujuan untuk meminda subseksyen 18(3) dan (4) Perlembagaan_
untuk mengenakan kewajipan ke atas Naib Canselor untuk berunding dengan
kakitangan akademik setiap Fakulti atau Sekolah, Pusat, Akademi dan Institut
sebelum melantik Dekan atau ketua Sekolah, Pusat, Akademi dan Institut
masing-masing.

_Perenggan (o) bertujuan untuk meminda seksyen 20 Perlembagaan. Pindaan_
yang dicadangkan bertujuan untuk meluaskan ruang lingkup pelantikan oleh
Jawatankuasa Pemilihan yang dipengerusikan oleh Naib Canselor untuk
merangkumi pelantikan atau kenaikan pangkat ke jawatan profesor kanan,
profesor dan pegawai yang disebut dalam seksyen 10.

_Perenggan (p) bertujuan untuk memasukkan seksyen baru_ 20a ke dalam
Perlembagaan yang memperkatakan penubuhan Jawatankuasa Kebajikan
Kakitangan.


-----

38 _Rang Undang-Undang_

_Perenggan_ _(q) bertujuan untuk meminda subseksyen 21(1) Perlembagaan_
untuk membenarkan perwakilan seramai dua orang ahli Majlis Perwakilan
Pelajar dalam Jawatankuasa Kebajikan Pelajar.

_Perenggan (r) bertujuan untuk memasukkan seksyen baru_ 24a ke dalam
Perlembagaan yang memperkatakan pertikaian antara Pihak Berkuasa, atau
antara seseorang pegawai dengan sesuatu Pihak Berkuasa Universiti. Pertikaian
itu boleh dirujukkan kepada Menteri dan jika Menteri membuat keputusan
untuk tidak memutuskan pertikaian itu sendiri, dia boleh melantik suatu Panel
Penyelesaian Pertikaian bagi maksud itu.

_Perenggan (s)_ bertujuan untuk memasukkan perenggan baru 25(fa) untuk
mengawal selia pengurusan sesuatu Kampus Cawangan yang terletak di luar
Malaysia.

_Perenggan (t)_ bertujuan untuk meminda subseksyen 26(3) Perlembagaan
untuk menyatakan dengan tegas bahawa bagi perkara yang berada dalam
bidang kuasa Senat, kuasa Lembaga untuk membuat cadangan bagi membuat,
meminda atau membatalkan mana-mana Statut tidak boleh dikemukakan kepada
Canselor tanpa keizinan secara bertulis Senat.

_Perenggan (u) bertujuan untuk meminda perenggan 27(i) Perlembagaan_
untuk mengawal selia semua aktiviti cawangan Universiti sama ada di dalam
atau di luar Malaysia.

_Perenggan (v) bertujuan untuk meminda perenggan 28(2)(a) Perlembagaan. Ini_
merupakan pindaan berbangkit memandangkan sebutan mengenai syarat tempat
tinggal dan kebajikan pelajar bukan berada dalam bidang kuasa Senat.

_Perenggan (w) bertujuan untuk meminda seksyen 39 bagi membenarkan_
Universiti mendapatkan dana bagi aktiviti akademik dan penyelidikannya.

_Perenggan (z) bertujuan untuk meminda seksyen 48 Perlembagaan. Kemasukan_
subseksyen (1a) itu bertujuan untuk memberi Lembaga kuasa untuk membuat
Peraturan-Peraturan bagi penjalanan pemilihan pelajar. Pindaan kepada
perenggan (2)(a) membenarkan pelajar daripada Kampus Cawangan memilih
wakil mereka ke Majlis Perwakilan Pelajar. Dengan pemotongan subseksyen
(9) yang dicadangkan, pelajar lepas ijazah tidak dihalang daripada menjadi
ahli Kesatuan Pelajar. Pelajar lepas ijazah sekarang adalah termasuk dalam
takrif “pelajar berdaftar” melalui pindaan yang dicadangkan dibuat kepada
subseksyen (14).

_Perenggan_ _(za) bertujuan untuk meminda subseksyen 49(1) Perlembagaan_
untuk membenarkan Naib Canselor menubuhkan badan pelajar lain.

_Perenggan (zb) bertujuan untuk meminda seksyen 53 Perlembagaan untuk_
membenarkan mana-mana mahasiswa Universiti atau mana-mana orang peluang
untuk didengar sebelum dilucutkan ijazahnya atas alasan perbuatan skandal.

21. _Fasal 27 bertujuan untuk meminda perenggan 2 Jadual Kedua bagi_
memperuntukkan keadaan lain apabila seseorang ahli Pihak Berkuasa terhenti
menjadi ahli.


-----

_Universiti dan Kolej Universiti (Pindaan)_ 39

22. _Fasal 28 memperkatakan peruntukan kecualian dan peralihan._

23. Pindaan lain yang tidak diperkatakan secara khusus dalam Huraian ini
merupakan pindaan kecil atau berbangkit.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2542]


-----

