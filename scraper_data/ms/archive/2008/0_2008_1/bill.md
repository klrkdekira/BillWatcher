---
Year: 2008
Bill: D.R.02/2008 - Rang Undang-Undang Ahli Geologi 2008 (Lulus)
Title: D.R.02/2008 - Rang Undang-Undang Ahli Geologi 2008 (Lulus)
Download URL: https://www.parlimen.gov.my/files/billindex/pdf/2008/DR022008.pdf
URL: https://www.parlimen.gov.my/files/billindex/pdf/2008/DR022008.pdf
---
---
Reading:
D.R.02/2008
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:
Dibentang Oleh:
---

D.R. 2/2008

RANG UNDANG-UNDANG AHLI GEOLOGI 2008

SUSUNAN FASAL

BAHAGIAN I

**PERMULAAN**

**Fasal**

1. Tajuk ringkas dan permulaan kuat kuasa

2. Tafsiran

BAHAGIAN II

**LEMBAGA AHLI GEOLOGI**

3. Penubuhan Lembaga

4. Fungsi dan kuasa Lembaga

5. Meterai perbadanan

6. Keanggotaan Lembaga

7. Tatacara Lembaga

8. Tempoh jawatan

9. Elaun

10. Pembatalan pelantikan dan peletakan jawatan

11. Pengosongan jawatan

12. Pelantikan pengganti bagi anggota

13. Penjalanan sementara fungsi Pengerusi

14. Jawatankuasa

15. Anggota Lembaga tidak menanggung liabiliti

16. Pemakaian Akta Perlindungan Pihak Berkuasa Awam 1948

17. Anggota, dsb., disifatkan sebagai pekhidmat awam

18. Penyata, laporan, akaun dan maklumat


-----

_Rang_ _Undang-Undang_

BAHAGIAN III

**PENDAFTARAN AHLI GEOLOGI**

**Fasal**

19. Daftar

20. Ahli geologi siswazah berdaftar dan ahli geologi profesional
berdaftar

21. Amalan oleh pengamal

22. Amalan oleh ahli geologi asing

23. Sekatan terhadap ahli geologi profesional yang tidak berdaftar

24. Kekecualian berkenaan dengan ahli geologi siswazah berdaftar

25. Kekecualian berkenaan dengan pengamal berdaftar

26. Kekecualian berkenaan dengan ahli geologi asing berdaftar

27. Pengemukaan laporan atau kajian geologi

28. Borang dan cara permohonan bagi pendaftaran

29. Pelantikan dan tugas Pendaftar

30. Perakuan pendaftaran

31. Pendaftar hendaklah menyiarkan Daftar dan butir-butir

32. Pemberitahuan mengenai pertukaran alamat

BAHAGIAN IV

**PENGGANTUNGAN, PEMBATALAN, PEMOTONGAN DAN**
**KEMASUKAN SEMULA**

33. Penggantungan atau pembatalan pendaftaran

34. Pemotongan daripada Daftar

35. Kemasukan semula

36. Perakuan hendaklah dikembalikan

BAHAGIAN V

**KESALAHAN DAN PENALTI**

37. Pelantikan dan kuasa Inspektor

38. Sekatan ke atas pengambilan khidmat orang yang tidak berdaftar

39. Penalti kerana memperoleh pendaftaran dengan dakwaan palsu, dsb.

40. Kegagalan untuk mematuhi perintah


-----

_Ahli Geologi_

**Fasal**

41. Penalti am

42. Persubahatan dan percubaan boleh dihukum sebagai kesalahan

43. Kesalahan oleh pekongsi, ejen atau pekerja

44. Pemulaan pendakwaan

45. Bidang kuasa untuk membicarakan kesalahan

46. Perlindungan Lembaga, dsb.

BAHAGIAN VI

AM

47. Wang Lembaga

48. Rayuan

49. Pewakilan dalam prosiding sivil

50. Peraturan-peraturan

51. Kecualian mengenai hak kerajaan

52. Pencegahan anomali

JADUAL PERTAMA

JADUAL KEDUA


-----

RANG UNDANG-UNDANG

_b e r n a m a_

Suatu Akta untuk menubuhkan Lembaga Ahli Geologi dan
untuk mengadakan peruntukan bagi pendaftaran ahli geologi,
pengawalseliaan amalan geologi dan bagi perkara-perkara yang
berhubungan dengannya.

DIPERBUAT oleh Parlimen Malaysia seperti yang berikut:

BAHAGIAN I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Ahli Geologi 2008.**

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam Warta, dan Menteri
boleh menetapkan tarikh yang berlainan bagi permulaan kuat
kuasa Akta ini, atau peruntukan yang berlainan dalam Akta ini,
di bahagian yang berlainan di Malaysia.


-----

6 _Rang_ _Undang-Undang_

**Tafsiran**

2. (1) Dalam Akta ini, melainkan jika konteksnya menghendaki
makna yang lain —

"ahli geologi asing" ertinya ahli geologi yang bukan warganegara
atau pemastautin tetap Malaysia;

"ahli geologi asing berdaftar" ertinya ahli geologi asing yang
didaftarkan di bawah subseksyen 22(3);

"ahli geologi berdaftar" ertinya ahli geologi siswazah berdaftar, ahli
geologi profesional berdaftar atau ahli geologi asing berdaftar;

"ahli geologi profesional berdaftar" ertinya ahli geologi
profesional yang didaftarkan di bawah subseksyen 20(3);

"ahli geologi siswazah berdaftar" ertinya ahli geologi siswazah
yang didaftarkan di bawah subseksyen 20(1);

"anggota" ertinya Pengerusi dan mana-mana anggota lain
Lembaga yang dilantik di bawah seksyen 6;

"bahan batuan" mempunyai erti yang diberikan kepadanya di
bawah seksyen 5 Kanun Tanah Negara [Akta 56/1965];

"Daftar" ertinya Daftar Ahli Geologi yang disimpan dan
disenggarakan oleh Lembaga di bawah seksyen 19;

"ditetapkan' ertinya ditetapkan oleh atau di bawah Akta ini
atau mana-mana peraturan yang dibuat di bawah Akta ini;

"Inspektor" ertinya seseorang pegawai yang dilantik di bawah
subseksyen 37(1);

"Institut" ertinya Institut Geologi Malaysia yang ditubuhkan
di bawah Akta Pertubuhan 1966 [Akta 335] dan termasuk
mana-mana institut, badan atau pertubuhan yang menggantikannya
yang diluluskan oleh Menteri;

"jawatankuasa" ertinya sesuatu jawatankuasa yang ditubuhkan
di bawah seksyen 14;


-----

_Ahli_ _Geologi_ _7_

"Lembaga" ertinya Lembaga Ahli Geologi yang ditubuhkan
di bawah subseksyen 3(1);

"Menteri" ertinya Menteri yang dipertanggungkan dengan
tanggungjawab bagi pembangunan mineral dan geosains;

"mineral" ertinya apa-apa bahan, sama ada dalam bentuk pepejal,
cecair atau gas, yang terjadi—

_(a) dengan cara semula jadi;_

_(b) hasil daripada pelombongan di dalam atau di atas tanah;_
atau

_(c) hasil daripada pelombongan di dalam atau di bawah laut_
atau dasar laut,

yang terbentuk oleh atau tertakluk kepada suatu proses geologi,
tetapi tidak termasuk air, bahan batuan dan petroleum;

"Pendaftar" ertinya Pendaftar Ahli Geologi yang dilantik
di bawah seksyen 29;

" p e n g a m a l " e r t i n y a o r a n g y a n g d i s e b u t d a l a m
subseksyen 21(1);

"pengamal berdaftar" ertinya seseorang yang didaftarkan di
bawah subseksyen 21(1);

"Pengerusi" ertinya Pengerusi Lembaga yang dilantik
di bawah perenggan 6(1)(a) atau 6(2)(a), mengikut mana-mana
yang berkenaan;

"perkhidmatan geologi" ertinya pemberian nasihat dan
perkhidmatan geologi berkenaan dengan semua atau mana-mana
yang berikut:

_(a) kajian kebolehlaksanaan;_

_(b) perancangan;_

_(c) survei geologi;_

_(d) pelaksanaan, pentauliahan, pengendalian, penyenggaraan_
dan pengurusan kerja-kerja atau projek survei geologi;
dan

_(e) apa-apa perkhidmatan lain yang diluluskan oleh_
Lembaga;


-----

8 _Rang_ _Undang-Undang_

"petroleum" mempunyai erti yang diberikan kepadanya di bawah
seksyen 2 Akta Perlombongan Petroleum 1966 [Akta 95];

"tarikh yang ditetapkan" ertinya tarikh yang ditetapkan di bawah
subseksyen 1(2).

(2) Tiada apa-apa jua dalam Akta ini boleh ditafsirkan sebagai
membenarkan amalan kejuruteraan di bawah Akta Pendaftaran
Jurutera 1967 [Akta 138] oleh seseorang ahli geologi berdaftar
atau pengamal berdaftar.

BAHAGIAN II

LEMBAGA AHLI GEOLOGI

**Penubuhan Lembaga**

3. (1) Maka ditubuhkan suatu pertubuhan perbadanan bernama
"Lembaga Ahli Geologi".

(2) Lembaga hendaklah kekal turun-temurun.

(3) Lembaga boleh mendakwa dan didakwa atas nama
perbadanannya.

**Fungsi dan kuasa Lembaga**

**4. (1) Lembaga hendaklah mempunyai fungsi-fungsi yang**
berikut:

_(a) melaksanakan tugas dan fungsi dan menjalankan kuasa_
sebagaimana yang diperuntukkan dalam Akta ini;

_(b) dengan kelulusan Menteri, menentukan skala fi yang akan_
dikenakan oleh ahli geologi profesional berdaftar, ahli
geologi asing berdaftar dan pengamal berdaftar bagi
perkhidmatan geologi yang diberikan;

_(c) menentukan dan mengawal selia kelakuan dan etika_
profesional profesion geologi;

_(d) mendengar dan menentukan pertikaian yang berhubungan_
dengan kelakuan atau etika profesional ahli geologi
berdaftar dan pengamal berdaftar, atau menubuhkan
suatu jawatankuasa atau melantik seorang penimbang
tara untuk mendengar dan menentukan pertikaian itu;


-----

_Ahli_ _Geologi_ _9_

_(e) mewakili profesion geologi dalam apa-apa perkara yang_
perlu atau suai manfaat untuk berbuat demikian;

**_(f) memeriksa dan, jika difikirkan perlu, membuat laporan_**
tentang apa-apa perkara tempatan yang dikemukakan
kepadanya dan membuat syor kepada Kerajaan atau
kepada mana-mana pihak berkuasa awam, pihak berkuasa
tempatan atau pihak berkuasa berkanun atau kepada
mana-mana institut, badan atau pertubuhan yang pada
pendapat Lembaga mewakili profesion geologi;

_(g) menimbangkan dan mengesyorkan pembaharuan kepada_
undang-undang yang berhubungan dengan survei
geologi;

_(h) menjalankan peperiksaan bagi penerimaan masuk ke dalam_
profesion geologi;

_(i) melantik orang untuk mewakili profesion geologi dalam_
mana-mana badan atau panel pemeriksa yang boleh dilantik
oleh mana-mana institut, badan atau pertubuhan yang
pada pendapat Lembaga mewakili profesion geologi;

_(j) membuat syor berhubung dengan apa-apa peperiksaan supaya_
layak diterima masuk ke dalam profesion geologi;

_(k) mengadakan atau menyebabkan supaya diadakan program_
pembangunan profesional bagi ahli geologi berdaftar dan
pengamal berdaftar untuk mempertingkatkan pengetahuan
mereka dalam pembangunan terkini yang berhubungan
dengan profesion geologi;

_(l) memberikan biasiswa dan kemudahan lain bagi menggalakkan_
pembelajaran dan pendidikan yang berkaitan dengan
geologi; dan

_(m) melakukan apa-apa benda lain sebagaimana yang_
difikirkannya patut untuk membolehkannya melaksanakan
fungsinya dengan berkesan atau yang bersampingan
dengan pelaksanaan fungsinya.

(2) Lembaga hendaklah mempunyai segala kuasa yang
perlu bagi, atau yang berkaitan dengan, atau yang semunasabahnya
bersampingan dengan, pelaksanaan fungsinya di bawah
subseksyen (1).


-----

10 _Rang_ _Undang-Undang_

(3) Tanpa menjejaskan kuasa am yang diberikan oleh
subseksyen (2) Lembaga hendaklah mempunyai kuasa—

_(a) untuk membeli atau memajak mana-mana tanah atau_
bangunan sebagaimana yang diperlukan bagi penjalanan
sepatutnya fungsinya di bawah Akta ini;

_(b) tertakluk kepada subseksyen (4), untuk meminjam_
atau memperdapatkan wang melalui overdraf bank
atau selainnya bagi maksud yang dinyatakan dalam
perenggan (a); dan

_(c) untuk memajakkan, melupuskan atau selainnya membuat_
urusan mengenai mana-mana harta tak alih Lembaga.

(4) Lembaga tidak boleh meminjam atau memperdapatkan wang
dengan apa-apa cara tanpa terlebih dahulu mendapat kelulusan
Menteri dan Menteri Kewangan.

**Meterai perbadanan**

**5. (1) Lembaga hendaklah mempunyai suatu meterai perbadanan**
yang hendaklah mengandungi suatu tanda yang diluluskan oleh
Lembaga.

(2) Meterai perbadanan itu boleh dipecahkan, ditukar, diubah dan
dibuat baru sebagaimana yang difikirkan patut oleh Lembaga.

(3) Sehingga suatu meterai diadakan oleh Lembaga, suatu cap
yang mengandungi perkataan "Lembaga Ahli Geologi" bolehlah
digunakan dan hendaklah disifatkan sebagai meterai perbadanan
Lembaga.

(4) Meterai perbadanan itu hendaklah disimpan dalam jagaan
Pengerusi atau seorang anggota Lembaga.

(5) Meterai perbadanan itu hendaklah dicapkan di hadapan
Pengerusi dan seorang anggota Lembaga yang lain dan Pengerusi
dan anggota itu hendaklah menandatangani tiap-tiap surat ikatan,
dokumen atau surat cara lain yang padanya meterai perbadanan
itu dicapkan.


-----

_Ahli_ _Geologi_ **11**

(6) Segala surat ikatan, dokumen atau surat cara lain yang
berupa sebagai dimeteraikan dengan meterai perbadanan itu dan
disahkan sebagaimana yang dinyatakan dalam subseksyen (5)
hendaklah disifatkan telah disempurnakan dengan sah sehingga
dibuktikan sebaliknya.

(7) Apa-apa surat ikatan, dokumen atau surat cara lain yang,
jika disempurnakan oleh seseorang yang bukan suatu pertubuhan
perbadanan, tidak dikehendaki supaya dimeteraikan, boleh
disempurnakan mengikut cara yang serupa oleh Pengerusi atau
seorang anggota Lembaga bagi pihak Lembaga.

(8) Meterai perbadanan Lembaga hendaklah diberi pengiktirafan
rasmi dan kehakiman.

**Keanggotaan Lembaga**

**6. (1) Lembaga hendaklah terdiri daripada anggota yang berikut**
yang hendaklah merupakan warganegara Malaysia dan hendaklah
dilantik oleh Menteri:

_(a) seorang Pengerusi yang hendaklah merupakan seorang_
ahli geologi profesional berdaftar;

_(b) seorang wakil Institut;_

_(c) lima orang anggota yang hendaklah merupakan ahli_
geologi profesional berdaftar dalam perkhidmatan awam
atau dalam perkhidmatan mana-mana pihak berkuasa
tempatan atau pihak berkuasa berkanun;

_(d) lima orang anggota yang hendaklah merupakan ahli_
geologi profesional berdaftar yang menjalankan amalan
persendirian atau dalam penggajian sepenuh masa
mana-mana orang atau kumpulan orang selain perkhidmatan
awam atau mana-mana pihak berkuasa tempatan atau
pihak berkuasa berkanun; dan

_(e) dua orang yang, pada pendapat Menteri, dapat menyumbang_
kepada pemajuan profesion.

(2) Walau apa pun subseksyen (1), Lembaga yang pertama
hendaklah terdiri daripada anggota yang berikut yang hendaklah


-----

12 _Rang_ _Undang-Undang_

merupakan warganegara Malaysia dan hendaklah dilantik oleh
Menteri:

_(a) seorang Pengerusi yang hendaklah merupakan seorang yang_
layak untuk didaftarkan sebagai ahli geologi profesional
berdaftar;

_(b) seorang wakil Institut;_

_(c) lima orang anggota yang hendaklah merupakan orang yang_
layak untuk didaftarkan sebagai ahli geologi profesional
berdaftar dan yang berada dalam perkhidmatan awam
atau dalam perkhidmatan mana-mana pihak berkuasa
tempatan atau pihak berkuasa berkanun;

_(d) lima orang anggota yang hendaklah merupakan orang yang_
layak untuk didaftarkan sebagai ahli geologi profesional
berdaftar dan yang menjalankan amalan persendirian
atau dalam penggajian sepenuh masa mana-mana orang
atau kumpulan orang selain perkhidmatan awam atau
mana-mana pihak berkuasa tempatan atau pihak berkuasa
berkanun; dan

_(e) dua orang yang, pada pendapat Menteri, dapat menyumbang_
kepada pemajuan profesion.

(3) Bagi maksud perenggan (l)(c) dan (d) dan (2)(c) dan
_(d), Institut boleh menamakan ahli geologi profesional berdaftar_
yang sesuai atau orang yang sesuai yang layak untuk didaftarkan
sebagai ahli geologi profesional berdaftar, mengikut mana-mana
yang berkenaan, untuk pertimbangan Menteri.

(4) Tiada apa-apa jua dalam subseksyen (3) boleh ditafsirkan
sebagai menghendaki Menteri untuk melantik anggota yang disebut
dalam perenggan 1(c) dan 2(c) daripada senarai penama yang
dikemukakan oleh Institut.

(5) Orang yang berikut tidak layak untuk dilantik menganggotai
Lembaga:

_(a) seseorang yang tidak sempurna akal atau selainnya tidak_
berupaya menunaikan kewajipannya;

_(b) seseorang yang bankrap; dan_


-----

_Ahli_ _Geologi_ 13

_(c) seseorang yang telah disabitkan dengan suatu kesalahan_
oleh mahkamah dan dihukum dengan pemenjaraan bagi
tempoh tidak kurang daripada satu tahun atau denda
tidak kurang daripada dua ribu ringgit.

**Tatacara Lembaga**

**7. (1) Peruntukan Jadual Pertama hendaklah terpakai bagi anggota**
Lembaga.

(2) Menteri boleh meminda Jadual Pertama melalui perintah
yang disiarkan dalam Warta.

**Tempoh jawatan**

**8. (1) Anggota Lembaga hendaklah setiap seorang dilantik bagi**
tempoh tidak melebihi tiga tahun.

(2) Anggota Lembaga layak untuk dilantik semula tetapi tiada
anggota boleh memegang jawatan lebih daripada dua tempoh
berturut-turut.

**Elaun**

**9. Semua anggota Lembaga hendaklah dibayar elaun pada kadar**
yang ditentukan oleh Menteri.

**Pembatalan pelantikan dan peletakan jawatan**

**10. (1) Menteri boleh pada bila-bila masa membatalkan pelantikan**
mana-mana anggota Lembaga tanpa memberikan apa-apa sebab
bagi pembatalan itu.

(2) Seseorang anggota Lembaga boleh pada bila-bila masa
meletakkan jawatannya dengan memberikan notis secara bertulis
kepada Menteri.


-----

14 _Rang_ _Undang-Undang_

**Pengosongan jawatan**

**11. Jawatan seseorang anggota Lembaga hendaklah menjadi**
kosong —

_(a) jika dia mati;_

_(b) jika telah dibuktikan terhadapnya, atau jika dia telah_
disabitkan atas, suatu pertuduhan berkenaan dengan—

(i) kesalahan yang melibatkan fraud, kecurangan atau
keburukan akhlak;

(ii) kesalahan di bawah mana-mana undang-undang
yang berhubungan dengan rasuah; atau

(iii) apa-apa kesalahan lain yang boleh dihukum dengan
pemenjaraan (sama ada pemenjaraan sahaja atau
sebagai tambahan kepada denda atau sebagai ganti
denda) selama lebih daripada dua tahun;

_(c) jika kelakuannya, sama ada yang berkaitan dengan tugasnya_
sebagai seorang anggota Lembaga atau selainnya, ialah
kelakuan yang memburukkan nama Lembaga;

_(d) jika dia menjadi bankrap;_

_(e) jika dia tidak sempurna akal atau selainnya tidak berupaya_
menunaikan kewajipannya;

**_(f) dalam hal Pengerusi, jika dia tidak menghadiri mesyuarat_**
Lembaga tiga kali berturut-turut tanpa kebenaran bertulis
Menteri;

_(g) dalam hal seseorang anggota selain Pengerusi, jika dia_
tidak menghadiri mesyuarat Lembaga tiga kali berturutturut tanpa kebenaran bertulis Pengerusi;

_(h) jika pelantikannya dibatalkan oleh Menteri;_

_(i) jika peletakan jawatannya diterima oleh Menteri; atau_

_(j) jika pendaftarannya di bawah Akta ini dibatalkan._

**Pelantikan pengganti bagi anggota**

**12. Jika seseorang anggota Lembaga mati atau meletakkan**
jawatannya atau selainnya mengosongkan jawatannya atau jika
pelantikannya dibatalkan, Menteri hendaklah, dengan seberapa


-----

_Ahli_ _Geologi_ 15

segera yang dapat dilaksanakan, melantik seorang anggota baru
untuk menggantikannya dan anggota yang dilantik itu hendaklah
memegang jawatan bagi baki tempoh pelantikan anggota yang
digantinya itu.

**Penjalanan sementara fungsi Pengerusi**

**13. (1) Menteri boleh melantik mana-mana anggota untuk bertindak**
sebagai Pengerusi —

_(a) dalam apa-apa tempoh apabila jawatan Pengerusi_
kosong;

_(b) dalam apa-apa tempoh apabila Pengerusi tidak hadir_
bertugas atau tidak berada di Malaysia; atau

_(c) dalam apa-apa tempoh apabila Pengerusi, kerana_
apa-apa sebab lain, tidak dapat melaksanakan tugas
jawatannya.

(2) Sehingga suatu pelantikan di bawah subseksyen (1) dibuat
atau jika tiada pelantikan sedemikian atau jika Pengerusi tidak
hadir pada mana-mana mesyuarat Lembaga, Lembaga hendaklah
memilih seorang daripada anggota yang dilantik di bawah perenggan
_6(l)(c) atau 6(2)(c), mengikut mana-mana yang berkenaan, untuk_
melaksanakan fungsi Pengerusi.

(3) S e s e o r a n g a n g g o t a y a n g d i l a n t i k d i b a w a h
s u b s e k s y e n (1) atau a n g g o t a yang d i s e b u t d a l a m
subseksyen (2), mengikut mana-mana yang berkenaan, hendaklah,
sepanjang tempoh dia melaksanakan fungsi Pengerusi di bawah
seksyen ini disifatkan sebagai Pengerusi.

(4) Jika pada mana-mana mesyuarat Lembaga baik Pengerusi
mahupun orang yang menjalankan fungsi Pengerusi tidak hadir,
anggota yang hadir hendaklah memilih seorang daripada kalangan
anggota yang hadir itu untuk mempengerusikan mesyuarat itu.

**Jawatankuasa**

**14. (1) Lembaga boleh menubuhkan apa-apa jawatankuasa**
yang difikirkannya perlu atau suai manfaat untuk membantunya
melaksanakan fungsinya di bawah Akta ini kecuali fungsi
di bawah seksyen 20, 21, 22, 23, 33, 35 dan 50.


-----

16 _Rang_ _Undang-Undang_

(2) Lembaga boleh memilih mana-mana anggotanya untuk
menjadi pengerusi sesuatu jawatankuasa.

(3) Lembaga boleh melantik mana-mana orang menjadi
anggota mana-mana jawatankuasa yang ditubuhkan di bawah
subseksyen (1).

(4) Seseorang anggota jawatankuasa hendaklah memegang
jawatan selama tempoh yang dinyatakan dalam surat pelantikannya
dan layak untuk dilantik semula.

(5) Lembaga boleh membatalkan pelantikan mana-mana anggota
jawatankuasa tanpa memberikan apa-apa sebab bagi pembatalan
itu.

(6) Seseorang anggota jawatankuasa boleh pada bila-bila masa
meletakkan jawatan dengan memberikan notis secara bertulis
kepada pengerusi jawatankuasa itu.

(7) Lembaga boleh pada bila-bila masa memberhentikan atau
mengubah keanggotaan sesuatu jawatankuasa.

(8) Sesuatu jawatankuasa boleh mengawal selia tatacaranya
sendiri.

(9) Sesuatu jawatankuasa adalah tertakluk kepada dan hendaklah
bertindak mengikut apa-apa arahan yang diberikan kepadanya
oleh Lembaga.

(10) Mesyuarat sesuatu jawatankuasa hendaklah diadakan pada
masa dan di tempat yang ditentukan oleh pengerusi jawatankuasa
itu.

(11) Sesuatu jawatankuasa hendaklah menyebabkan —

_(a) minit bagi semua mesyuaratnya disimpan dan disenggarakan_
dalam bentuk yang sepatutnya; dan

_(b) salinan minit bagi semua mesyuaratnya dikemukakan_
kepada Lembaga dengan seberapa segera yang dapat
dilaksanakan.


-----

_Ahli_ _Geologi_ 17

(12) Sesuatu jawatankuasa boleh mengundang mana-mana
orang untuk menghadiri mana-mana mesyuarat jawatankuasa itu
bagi maksud menasihatinya tentang apa-apa perkara yang sedang
dibincangkan tetapi mana-mana orang yang hadir sedemikian tidak
berhak untuk mengundi pada mesyuarat itu.

(13) Anggota sesuatu jawatankuasa dan mana-mana orang yang
diundang di bawah subseksyen (12) hendaklah dibayar apa-apa
elaun dan perbelanjaan lain yang ditentukan oleh Lembaga selepas
berunding dengan Menteri.

(14) Suatu tindakan, perintah atau keputusan sesuatu jawatankuasa
hendaklah disifatkan sebagai tindakan, perintah atau keputusan
Lembaga.

**Anggota Lembaga tidak menanggung liabiliti**

**15. Tiada seorang pun anggota Lembaga menanggung liabiliti**
sendiri bagi apa-apa kerugian atau kerosakan yang disebabkan
oleh apa-apa perbuatan atau peninggalan dalam mentadbirkan
hal ehwal Lembaga melainkan jika kerugian atau kerosakan itu
telah disebabkan secara sengaja atau kerana perbuatan melulu
atau kecuaian melampau.

**Pemakaian Akta Perlindungan Pihak Berkuasa Awam 1948**

**16. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan
atau prosiding terhadap Lembaga atau terhadap mana-mana
anggota Lembaga, mana-mana anggota sesuatu jawatankuasa,
dan mana-mana ejen atau pekerja Lembaga berkenaan dengan
apa-apa perbuatan, kecuaian atau keingkaran yang dibuat atau
dilakukan olehnya dengan suci hati atau apa-apa peninggalan yang
ditinggalkan olehnya dengan suci hati, atas sifat sedemikian.

**Anggota, dsb., disifatkan sebagai pekhidmat awam**

**17. Tiap-tiap anggota Lembaga atau mana-mana jawatankuasanya**
atau mana-mana ejen atau pekerja Lembaga, semasa menunaikan
kewajipannya sebagai anggota, ejen atau pekerja sedemikian
hendaklah disifatkan sebagai pekhidmat awam mengikut pengertian
Kanun Keseksaan [Akta 574].


-----

18 _Rang_ _Undang-Undang_

**Penyata, laporan, akaun dan maklumat**

**18. (1) Lembaga hendaklah memberi Menteri, dan mana-mana**
pihak berkuasa awam sebagaimana yang dinyatakan oleh Menteri,
apa-apa penyata, laporan, akaun dan maklumat berkenaan dengan
kegiatan dan kewangannya sebagaimana yang dikehendaki atau
diarahkan oleh Menteri.

(2) Penyata, laporan, akaun dan maklumat yang disebut dalam
subseksyen (1) hendaklah dalam apa-apa bentuk dan hendaklah
mengandungi apa-apa maklumat yang berhubungan dengan prosiding
dan dasar Lembaga dan apa-apa perkara lain sebagaimana yang
ditentukan oleh Menteri.

BAHAGIAN III

PENDAFTARAN AHLI GEOLOGI

**Daftar**

**19. (1) Lembaga hendaklah menyimpan dan menyenggara suatu**
Daftar Ahli Geologi yang hendaklah terdiri daripada bahagian
seperti yang berikut:

_(a) Bahagian A — yang hendaklah mengandungi nama, nombor_
pendaftaran, alamat perniagaan dan butir-butir lain ahli
geologi profesional berdaftar;

_(b) Bahagian B — yang hendaklah mengandungi nama,_
nombor pendaftaran, alamat perniagaan dan butir-butir
lain ahli geologi siswazah berdaftar;

_(c) Bahagian C — yang hendaklah mengandungi nama,_
nombor pendaftaran, alamat perniagaan dan butir-butir
lain pengamal berdaftar; dan

_(d) Bahagian D — yang hendaklah mengandungi nama,_
nombor pendaftaran, alamat perniagaan dan butir-butir
lain ahli geologi asing berdaftar.

(2) Maka hendaklah ditunjukkan bersetentangan dengan nama
setiap ahli geologi berdaftar dan pengamal berdaftar yang disimpan
dalam Daftar kelayakannya dan butir-butir tentang apa-apa syarat
atau sekatan yang dikenakan oleh Lembaga di bawah Akta ini.


-----

_Ahli_ _Geologi_ 19

**Ahli geologi siswazah berdaftar dan ahli geologi profesional**
**berdaftar**

**20. (1) Mana-mana orang yang memegang kelayakan yang**
diluluskan oleh Lembaga berhak untuk didaftarkan sebagai seorang
ahli geologi siswazah berdaftar apabila memohon.

(2) Seseorang yang didaftarkan sebagai seorang ahli geologi
siswazah berdaftar di bawah subseksyen (1) dikehendaki memperoleh
pengalaman amali sebagaimana yang diluluskan oleh Lembaga
dan lulus peperiksaan sebagaimana yang ditentukan oleh Lembaga
supaya berhak untuk memohon didaftarkan sebagai seorang ahli
geologi profesional berdaftar di bawah subseksyen (3).

(3) Orang yang berikut berhak untuk didaftarkan sebagai ahli
geologi profesional berdaftar apabila memohon:

_(a) seseorang yang—_

(i) didaftarkan sebagai seorang ahli geologi siswazah
berdaftar; dan

(ii) telah memperoleh pengalaman amali yang diluluskan
oleh Lembaga dan telah lulus peperiksaan
yang ditentukan oleh Lembaga di bawah
subseksyen (2);

_(b) mana-mana orang yang walaupun tidak memegang_
kelayakan yang dikehendaki oleh Lembaga di bawah
subseksyen (1) —

(i) memegang ijazah dalam bidang geologi yang tidak
diluluskan oleh Lembaga;

(ii) telah lulus peperiksaan yang dijalankan oleh
Lembaga; dan

(iii) telah memperoleh pengalaman amali yang diluluskan
oleh Lembaga; dan

_(c) seseorang yang memegang ijazah geologi atau kelayakan_
lain yang difikirkan oleh Lembaga setara dengannya
dan yang memuaskan hati Lembaga bahawa dia telah
menjalankan amalan atau menjalankan urusan atau telah
diguna khidmat sebagai ahli geologi sebaik sebelum tarikh
yang ditetapkan dan telah memohon untuk pendaftaran
dalam tempoh dua belas bulan dari tarikh itu.


-----

20 _Rang_ _Undang-Undang_

(4) Hanya warganegara atau pemastautin tetap Malaysia layak
untuk didaftarkan sebagai ahli geologi siswazah berdaftar atau
ahli geologi profesional berdaftar.

(5) Seseorang yang mahu supaya didaftarkan sebagai ahli
geologi siswazah berdaftar atau ahli geologi profesional berdaftar
boleh memohon kepada Lembaga dan permohonan itu hendaklah
disokong dengan bukti dokumentar bahawa dia memiliki kelayakan
yang dikehendaki di bawah seksyen ini.

(6) Lembaga boleh, semasa meluluskan pendaftaran di bawah
seksyen ini, mengenakan apa-apa syarat atau sekatan sebagaimana
yang difikirkannya patut.

(7) Pengerusi hendaklah memberitahu pemohon tentang
keputusan Lembaga dalam tempoh sembilan puluh hari dari tarikh
permohonan diterima.

(8) Tiada seorang pun berhak untuk didaftarkan sebagai seorang
ahli geologi profesional berdaftar jika pada bila-bila masa sebelum
pendaftarannya wujud apa-apa fakta atau hal keadaan yang memberi
hak kepada Lembaga untuk membatalkan pendaftarannya.

(9) Subseksyen 35(4) dan 48(1) hendaklah terpakai dengan
apa-apa ubahsuaian sebagaimana yang perlu bagi mana-mana
orang yang permohonannya untuk pendaftaran telah ditolak
di bawah subseksyen (8).

**Amalan oleh pengamal**

**21. (1) Seseorang yang bukan ahli geologi berdaftar dan yang**
tidak memegang apa-apa kelayakan akademik yang diluluskan oleh
Lembaga bagi maksud Akta ini tetapi telah menjalankan amalan
atau menjalankan urusan dalam mana-mana bidang geologi yang
dinyatakan dalam Jadual Kedua sebelum tarikh yang ditetapkan
boleh terus menjalankan amalan dan menjalankan urusan sedemikian
dengan syarat dia didaftarkan sebagai seorang pengamal berdaftar
di bawah Akta ini dalam tempoh dua belas bulan dari tarikh yang
ditetapkan.

(2) Hanya warganegara atau pemastautin tetap Malaysia layak
untuk didaftarkan sebagai pengamal berdaftar.


-----

_Ahli_ _Geologi_ 21

(3) Seseorang yang mahu supaya didaftarkan sebagai pengamal
berdaftar boleh memohon kepada Lembaga dan permohonan itu
hendaklah disokong dengan bukti dokumentar bahawa dia memiliki
kepakaran dan pengalaman yang diperlukan untuk mengamal
bidang geologi yang berkenaan.

(4) Lembaga boleh, semasa meluluskan perdaftaran di bawah
seksyen ini, mengenakan apa-apa syarat atau sekatan sebagaimana
yang difikirkannya patut.

(5) Pengerusi hendaklah memberitahu pemohon tentang
keputusan Lembaga dalam tempoh sembilan puluh hari dari tarikh
permohonan diterima.

(6) Jika mana-mana orang sedemikian tidak didaftarkan
di bawah Akta ini selepas tempoh yang ditetapkan dalam
subseksyen (1), orang itu hendaklah disifatkan sebagai seorang
ahli geologi profesional tidak berdaftar dan peruntukan Akta ini
hendaklah terpakai bagi orang itu seolah-olah orang itu merupakan
ahli geologi profesional tidak berdaftar.

**Amalan oleh ahli geologi asing**

22. (1) Seseorang yang mahu supaya didaftarkan sebagai seorang
ahli geologi asing berdaftar boleh memohon kepada Lembaga dan
permohonan itu hendaklah disokong dengan bukti dokumentar
bahawa dia memiliki kelayakan yang dikehendaki di bawah
subseksyen (2).

(2) Seseorang ahli geologi asing boleh ditimbangkan bagi
pendaftaran sebagai seorang ahli geologi asing berdaftar jika dia
memuaskan hati Lembaga bahawa—

_(a) dia memiliki kelayakan yang perlu yang diiktiraf bagi_
amalan geologi sebagai seorang ahli geologi profesional
dalam negara tempat dia biasa menjalankan amalan;
dan

_(b) dia memiliki kepakaran yang diperlukan._

(3) Pengerusi boleh, dengan persetujuan secara bertulis sekurangkurangnya dua pertiga anggota Lembaga, secara bertulis meluluskan
pendaftaran mana-mana ahli geologi asing.


-----

22 _Rang_ _Undang-Undang_

(4) Pengerusi boleh, semasa meluluskan pendaftaran di bawah
subseksyen (3), mengenakan apa-apa syarat atau sekatan sebagaimana
yang difikirkannya patut.

(5) Pengerusi boleh meluluskan pendaftaran seseorang ahli
geologi asing bagi suatu tempoh yang tidak melebihi satu
tahun kalendar dan boleh membaharui pendaftaran itu mengikut
subseksyen (3) sebagaimana yang difikirkannya patut.

(6) Pengerusi hendaklah memberitahu ahli geologi asing itu
tentang keputusan Lembaga dalam tempoh sembilan puluh hari
dari tarikh permohonan diterima.

(7) Tanpa menjejaskan seksyen 33, Pengerusi boleh, dengan
persetujuan secara bertulis dua pertiga anggota Lembaga,
membatalkan pendaftaran seseorang ahli geologi asing berdaftar
dengan menyampaikan suatu notis bertulis kepada ahli geologi
itu tanpa memberikan apa-apa sebab bagi pembatalan itu.

(8) Apabila pendaftaran seorang ahli geologi asing berdaftar
dibatalkan di bawah subseksyen (7), ahli geologi asing yang
berkenaan hendaklah berhenti menjalankan apa-apa hak atau
keistimewaan yang diberikan kepadanya di bawah Akta ini tetapi
dia berhak mendapatkan di mana-mana mahkamah apa-apa fi, caj,
saraan atau balasan dalam apa-apa bentuk lain bagi perkhidmatan
yang diberikannya sebelum tarikh penerimaan notis daripada
Pengerusi membatalkan pendaftarannya.

**Sekatan terhadap ahli geologi profesional yang tidak**
**berdaftar**

**23. (1) Tertakluk kepada seksyen 24, 25 dan 26, tiada seorang**
pun boleh melainkan jika dia seorang ahli geologi profesional
berdaftar—

_(a) menjalankan amalan, menjalankan urusan atau bekerja_
sebagai ahli geologi;

_(b) mengemukakan dirinya sebagai ahli geologi di bawah_
apa-apa nama, gaya atau gelaran—

(i) yang mengandungi perkataan "ahli geologi
profesional", "ahli geologi" atau yang setara
dengannya dalam apa-apa bahasa lain; atau


-----

_Ahli_ _Geologi_ 23

(ii) yang mengandungi apa-apa perkataan lain dalam
apa-apa bahasa yang boleh semunasabahnya
ditafsirkan sebagai membayangkan bahawa dia
seorang ahli geologi profesional atau seorang ahli
geologi;

_(c) berhak untuk menyifatkan dirinya sebagai seorang "ahli_
geologi professional" dan menggunakan singkatan
"P.Geol." selepas namanya atau dengan apa-apa cara
berkaitan dengan namanya;

_(d) menggunakan atau mempamerkan apa-apa tanda, papan_
tanda, kad atau alat lain yang menggambarkan atau
membayangkan bahawa dia seorang ahli geologi profesional
atau seorang ahli geologi; atau

_(e) berhak mendapatkan di mana-mana mahkamah apa-apa_
fi, caj, saraan atau balasan dalam apa-apa bentuk lain
bagi apa-apa perkhidmatan geologi yang diberikan.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit atau dipenjarakan selama tempoh tidak
melebihi satu tahun atau kedua-duanya.

**Kekecualian berkenaan dengan ahli geologi siswazah**
**berdaftar**

**24. Walau apa pun subseksyen 23(1), seseorang ahli geologi**
siswazah berdaftar boleh, dengan kelulusan bertulis Lembaga, bekerja
sebagai ahli geologi dan sekatan tentang penggunan perkataan
"ahli geologi" yang disebut dalam subseksyen 23(1) tidaklah
terpakai baginya setakat pekerjaannya atas sifat sedemikian.

**Kekecualian berkenaan dengan pengamal berdaftar**

**25. Kecuali bagi sekatan terhadap penggunaan perkatan "ahli**
geologi profesional" yang disebut dalam subseksyen 23(1), sekatan
dalam seksyen itu tidaklah terpakai kepada seorang pengamal
berdaftar.


-----

24 _Rang_ _Undang-Undang_

**Kekecualian berkenaan dengan ahli geologi asing berdaftar**

**26. (1) Walau apa pun seksyen 23(1), seseorang ahli geologi asing**
berdaftar yang dibenarkan secara bertulis oleh Pengerusi boleh
melakukan apa-apa perbuatan atau benda yang ahli geologi asing itu
dilarang melakukannya atau tidak berhak untuk melakukannya.

(2) Seseorang ahli geologi asing berdaftar yang melakukan
apa-apa perbuatan atau benda di bawah dan mengikut kebenaran
yang diberikan di bawah subseksyen (1) hendaklah, walau apa
pun apa-apa peruntukan Akta ini yang bertentangan, disifatkan
sebagai dibenarkan atau berhak untuk melakukan perbuatan atau
benda itu.

**Pengemukaan laporan dan kajian geologi**

**27. (1) Kecuali sebagaimana yang diperuntukkan selainnya di**
bawah mana-mana undang-undang bertulis lain, tiada seorang
pun selain ahli geologi profesional berdaftar, ahli geologi asing
berdaftar atau pengamal berdaftar yang bermastautin dan mengamal
di Malaysia berhak menyediakan dan mengemukakan kepada manamana orang atau pihak berkuasa di Malaysia laporan dan kajian
geologi berhubung dengan perkhidmatan geologi dalam apa-apa
bidang geologi yang dinyatakan dalam Jadual Kedua.

(2) Hak seseorang ahli geologi profesional berdaftar, ahli geologi
asing berdaftar atau pengamal berdaftar untuk menyediakan dan
mengemukakan laporan dan kajian geologi kepada mana-mana
orang atau pihak berkuasa di Malaysia hendaklah tertakluk kepada
apa-apa syarat atau sekatan sebagaimana yang dikenakan oleh
Lembaga di bawah Akta ini.

(3) Mana-mana orang yang melanggar subseksyen (1) atau (2)
melakukan suatu kesalahan.

(4) Tiada apa-apa jua dalam seksyen ini boleh menghalang
mana-mana ahli geologi dalam perkhidmatan awam atau dalam
perkhidmatan mana-mana pihak berkuasa tempatan atau pihak
berkuasa berkanun daripada mengemukakan laporan atau kajian
geologi kepada mana-mana orang atau pihak berkuasa di
Malaysia.


-----

_Ahli_ _Geologi_ 25

(5) Menteri boleh meminda peruntukan dalam Jadual Kedua
melalui perintah yang disiarkan dalam Warta.

(6) Tiada apa-apa jua dalam Akta ini boleh ditafsirkan sebagai
bererti bahawa perkhidmatan geologi adalah perlu bagi amalan
kejuruteraan bagi apa-apa maksud melainkan jika diminta secara
khusus oleh seseorang jurutera profesional.

**Borang dan cara permohonan bagi pendaftaran**

**28. Semua permohonan bagi pendaftaran di bawah Akta ini**
hendaklah dibuat kepada Lembaga dalam borang dan mengikut
cara yang ditetapkan dan hendaklah disertakan dengan fi yang
ditetapkan.

**Pelantikan dan tugas Pendaftar**

**29. Lembaga boleh melantik seorang Pendaftar Ahli Geologi yang**
hendaklah berada di bawah kawalan dan arahan am Lembaga dan
yang tugasnya hendaklah termasuk —

_(a) menandatangani semua perakuan pendaftaran dan perintah_
Lembaga; dan

_(b) merekodkan semua catatan pendaftaran, penggantungan,_
pembatalan, pemotongan dan kemasukan semula dalam
Daftar.

**Perakuan pendaftaran**

**30. (1) Apabila menerima fi yang ditetapkan, Pendaftar hendaklah**
mengeluarkan kepada pemohon yang permohonannya telah
diluluskan oleh Lembaga suatu perakuan pendaftaran dalam bentuk
yang ditetapkan.

(2) Tiap-tiap perakuan pendaftaran hendaklah tamat tempohnya
pada 31 Disember tahun perakuan pendaftaran itu dikeluarkan
dan hendaklah selepas itu boleh dibaharui secara tahunan setelah
dibayar fi yang ditetapkan.

(3) Dalam apa-apa prosiding, sesuatu perakuan pendaftaran
hendaklah menjadi bukti muktamad bahawa orang yang dinamakan
dalamnya didaftarkan di bawah Akta ini.


-----

26 _Rang_ _Undang-Undang_

**Pendaftar hendaklah menyiarkan Daftar dan butir-butir**

**31. (1) Pendaftar hendaklah dengan seberapa segera yang dapat**
dilaksanakan menyiarkan, dalam sekurang-kurangnya satu akhbar
harian dalam bahasa kebangsaan dan satu dalam bahasa Inggeris
yang mempunyai edaran seluruh negara, nama, nombor pendaftaran,
alamat perniagaan dan butir-butir lain mengenai mana-mana ahli
geologi berdaftar dan pengamal berdaftar yang pendaftarannya
telah digantung, dibatalkan, dipotong atau dimasukkan semula.

(2) Pendaftar boleh menyiarkan secara tahunan dan menawarkan
untuk jualan salinan Daftar.

**Pemberitahuan mengenai pertukaran alamat**

**32. (1) Tiap-tiap ahli geologi berdaftar dan pengamal berdaftar**
hendaklah memberitahu Pendaftar mengenai apa-apa pertukaran
alamat perniagaannya dalam masa enam puluh hari dari tarikh
pertukaran itu.

(2) Seseorang ahli geologi berdaftar dan pengamal berdaftar yang
tanpa alasan yang munasabah tidak memberikan pemberitahuan
yang dikehendaki di bawah subseksyen (1) melakukan suatu
kesalahan dan boleh, apabila disabitkan, didenda tidak melebihi
satu ribu ringgit.

BAHAGIAN IV

PENGGANTUNGAN, PEMBATALAN, PEMOTONGAN
DAN KEMASUKAN SEMULA

**Penggantungan atau pembatalan pendaftaran**

**33. (1) Lembaga boleh mengenakan mana-mana sanksi yang**
diperuntukkan di bawah subseksyen (2) terhadap mana-mana ahli
geologi berdaftar atau pengamal berdaftar di bawah mana-mana
hal keadaan yang berikut:

_(a) jika dia telah disabitkan atas apa-apa kesalahan yang_
melibatkan fraud atau kecurangan atau keburukan akhlak
di Malaysia atau di tempat lain;

_(b) jika dia menawarkan atau menerima apa-apa komisen_
yang pada pendapat Lembaga merupakan suatu komisen
haram;


-----

_Ahli_ _Geologi_ 27

_(c) jika semasa bertindak atas sifat profesionalnya, dia pada_
masa yang sama tanpa mendedahkan fakta itu secara
bertulis kepada pelanggannya, merupakan seorang pengarah
atau anggota atau pemegang syer substantial dalam atau
ejen bagi mana-mana syarikat, firma atau perniagaan,
atau mempunyai apa-apa kepentingan kewangan dalam
syarikat, firma atau perniagaan, yang dengannya dia
berurusan bagi pihak pelanggannya;

_(d) jika pendaftarannya di bawah Akta ini telah diperoleh_
dengan cara fraud atau salah nyataan atau disebabkan
oleh apa-apa kesilapan atau kekhilafan yang dibuat
oleh Lembaga dalam menimbangkan permohonan bagi
pendaftaran;

_(e) jika kelayakannya di bawah seksyen 20 telah ditarik balik_
atau dibatalkan oleh pihak berkuasa yang melaluinya
kelayakan itu diperoleh atau yang olehnya kelayakan
itu diawardkan;

**_(f) jika kebenaran di bawah subseksyen 26(1) telah ditarik_**
balik atau dibatalkan;

_(g) jika dia didapati tidak sempurna akal atau selainnya tidak_
berupaya untuk melaksanakan tugas profesionalnya atau
dia menjadi bankrap;

_(h) jika dia didapati oleh Lembaga telah melanggar Akta ini_
atau mana-mana peraturan yang dibuat di bawah Akta
ini;

_(i) jika dia tidak mematuhi apa-apa syarat atau sekatan yang_
tertakluk kepadanya dia didaftarkan;

_(j) jika dia didapati bersalah oleh Lembaga atas apa-apa_
perbuatan atau kelakuan yang pada pendapat Lembaga
adalah mengaibkan atau keji; atau

_(k) jika dia tidak menunaikan kewajipan profesionalnya dengan_
kemahiran, ketelitian dan ketekunan yang sewajarnya.

(2) Bagi maksud subseksyen (1), Lembaga boleh —

_(a) mengeluarkan suatu amaran bertulis atau celaan kepada_
ahli geologi berdaftar atau pengamal berdaftar yang
berkenaan;

_(b) memerintahkan ahli geologi berdaftar atau pengamal_
berdaftar yang berkenaan supaya membayar denda yang
tidak melebihi lima ribu ringgit;


-----

28 _Rang_ _Undang-Undang_

_(c) memerintahkan penggantungan pendaftaran ahli geologi_
berdaftar atau pengamal berdaftar yang berkenaan bagi
tempoh yang tidak melebihi satu tahun;

_(d) memerintahkan pembatalan pendaftaran ahli geologi berdaftar_
atau pengamal berdaftar yang berkenaan; atau

_(e) mengenakan apa-apa gabungan sanksi yang dinyatakan dalam_
perenggan (a) hingga (d) yang sesuai atas ahli geologi
berdaftar atau pengamal berdaftar yang berkenaan.

(3) Lembaga tidak boleh membuat perintah di bawah
subseksyen (2) melainkan jika—

_(a) suatu pendengaran telah diadakan mengenai alasan aduan_
terhadap ahli geologi berdaftar atau pengamal berdaftar
yang berkenaan yang dikatakan telah menyebabkan,
menyumbang kepada atau telah menjadi pihak kepada
alasan aduan itu, yang dijalankan oleh sekurang-kurangnya
dua pertiga daripada jumlah bilangan anggota Lembaga;
dan

_(b) suatu peluang untuk didengar telah diberikan kepada ahli_
geologi berdaftar atau pengamal berdaftar yang berkenaan
itu sendiri atau melalui seorang peguam bela dan peguam
cara.

(4) Lembaga boleh, jika difikirkannya patut, menggantung
pendaftaran mana-mana ahli geologi berdaftar atau pengamal
berdaftar bagi suatu tempoh yang tidak melebihi enam bulan
sementara menanti selesai apa-apa siasatan oleh Lembaga di
bawah Akta ini.

(5) Apabila Lembaga menggantung pendaftaran seseorang
ahli geologi berdaftar atau pengamal berdaftar di bawah
perenggan (2)(c) atau subseksyen (4), atau membatalkan pendaftaran
seseorang ahli geologi berdaftar atau pengamal berdaftar di bawah
perenggan (2)(d) atau subseksyen 40(2), ahli geologi atau pengamal
yang berkenaan hendaklah berhenti menjalankan apa-apa hak atau
keistimewaan yang diberikan kepadanya di bawah Akta ini tetapi
dia berhak mendapatkan di mana-mana mahkamah apa-apa fi, caj,
saraan atau balasan dalam apa-apa bentuk lain bagi perkhidmatan
yang diberikannya sebelum tarikh penerimaan notis daripada
Lembaga menggantung atau membatalkan pendaftarannya.


-----

_Ahli_ _Geologi_ _29_

(6) Sesuatu perintah Lembaga di bawah perenggan (2)(c) atau
_2(d) atau subseksyen (4) hendaklah, dengan seberapa segera yang_
dapat dilaksanakan, disiarkan dalam sekurang-kurangnya satu
akhbar harian dalam bahasa kebangsaan dan satu dalam bahasa
Inggeris yang mempunyai edaran seluruh negara.

**Pemotongan daripada Daftar**

**34. Maka hendaklah dipotong daripada Daftar nama dan butir-**
butir lain —

_(a) mana-mana ahli geologi berdaftar atau pengamal berdaftar_
yang telah meninggal dunia;

_(b) mana-mana ahli geologi berdaftar atau pengamal berdaftar_
yang tidak membaharui pendaftarannya dalam masa satu
bulan dari tarikh tamat tempoh pendaftarannya; atau

_(c) mana-mana ahli geologi berdaftar atau pengamal berdaftar_
yang pendaftarannya telah dibatalkan.

**Kemasukan semula**

**35. (1) Seseorang ahli geologi berdaftar atau pengamal berdaftar**
yang namanya telah dipotong daripada Daftar menurut suatu
perintah Lembaga di bawah perenggan 33(2)(d) hendaklah, jika
rayuannya dibenarkan di bawah seksyen 48, dengan serta-merta
dimasukkan semula namanya dan dikeluarkan suatu perakuan
pendaftaran kepadanya.

(2) Seseorang ahli geologi berdaftar atau pengamal berdaftar
yang namanya telah dipotong daripada Daftar kerana tidak
membaharui pendaftarannya bagi suatu tempoh yang tidak
melebihi tiga tahun hendaklah dimasukkan semula namanya
sebaik sahaja dia memberitahu Pendaftar tentang hasratnya supaya
namanya dimasukkan semula dan setelah dia membayar fi yang
ditetapkan.

(3) Seseorang ahli geologi berdaftar atau pengamal berdaftar
yang tidak membaharui pendaftarannya bagi suatu tempoh yang
melebihi tiga tahun berturut-turut boleh dimasukkan semula
namanya jika Lembaga berpuas hati dengan sebab-sebab bagi
kemasukan semula dan setelah fi yang ditetapkan dibayar.


-----

30 _Rang_ _Undang-Undang_

(4) Seseorang ahli geologi berdaftar atau pengamal berdaftar yang
namanya telah dipotong daripada Daftar menurut suatu perintah
Lembaga di bawah perenggan 33(2)(d) dan tidak membuat rayuan
terhadap perintah itu atau rayuannya telah ditolak atau ditarik balik
boleh memohon kemasukan semula selepas tamat tempoh yang
tidak kurang daripada enam bulan dari tarikh perintah pembatalan,
atau dari tarikh keputusan rayuan atau dari tarikh rayuan ditarik
balik, mengikut mana-mana tarikh yang terkemudian.

(5) Bagi maksud subseksyen (4) Lembaga boleh, setelah menerima
permohonan daripada seseorang ahli geologi atau pengamal yang
pendaftarannya telah digantung di bawah perenggan 33(2)(c) atau
dibatalkan di bawah perenggan 33(2)(d), memasukkan semula
pendaftarannya jika Lembaga berpuas hati bahawa—

_(a) sebab yang membawa kepada penggantungan atau pembatalan_
pendaftaran tidak wujud lagi; dan

_(b) ahli geologi atau pengamal yang berkenaan, pada masa_
permohonan, mematuhi terma, syarat dan sekatan yang
dikenakan oleh Lembaga pada masa pendaftaran asal.

(6) Tanpa menjejaskan subseksyen (1) hingga (5), Lembaga
boleh, setelah menerima keterangan yang memuaskan mengenai
sebab yang wajar bagi kemasukan semula dan setelah dibayar
ganti kepada Lembaga segala perbelanjaan yang ditanggung oleh
Lembaga berbangkit daripada prosiding yang membawa kepada
pembatalan pendaftaran dan setelah dibayar fi yang ditetapkan
bagi perakuan pendaftaran, mendaftarkan semula ahli geologi
atau pengamal yang berkenaan, mengikut mana-mana yang
berkenaan.

(7) Dalam memasukkan semula pendaftaran seseorang ahli geologi
atau pengamal di bawah seksyen ini, Lembaga boleh mengenakan
apa-apa terma, syarat dan sekatan tambahan sebagaimana yang
difikirkannya patut.

(8) Sesuatu perintah Lembaga di bawah seksyen ini hendaklah,
dengan seberapa segera yang dapat dilaksanakan, disiarkan dalam
sekurang-kurangnya satu akhbar harian dalam bahasa kebangsaan
dan satu dalam bahasa Inggeris yang mempunyai edaran seluruh
negara.


-----

31


_Ahli_ _Geologi_

**Perakuan hendaklah dikembalikan**


**36. Seseorang ahli geologi berdaftar atau seseorang pengamal**
berdaftar yang namanya telah dipotong daripada Daftar hendaklah,
dalam masa empat belas hari selepas ahli geologi atau pengamal
itu diberitahu melalui pos berdaftar tentang pemotongan itu,
menyerahkan balik kepada Lembaga perakuan pendaftaran yang
dikeluarkan kepadanya di bawah Akta ini.

BAHAGIAN V .

KESALAHAN DAN PENALTI

**Pelantikan dan kuasa Inspektor**

**37. (1) Menteri boleh melantik daripada kalangan pegawai awam**
apa-apa bilangan pegawai sebagaimana yang difikirkannya perlu
sebagai Inspektor bagi maksud Akta ini.

(2) Fungsi seseorang Inspektor ialah—

_(a) memastikan bahawa ahli geologi berdaftar dan pengamal_
berdaftar mematuhi peruntukan Akta ini;

_(b) menerima dan menimbangkan apa-apa laporan tentang_
pelakuan apa-apa kesalahan di bawah Akta ini dan
menyiasat laporan itu; dan

_(c) mengesan dan menyiasat—_

(i) apa-apa kesalahan yang disyaki di bawah Akta
ini;

(ii) apa-apa percubaan yang disyaki untuk melakukan
apa-apa kesalahan di bawah Akta ini; atau

(iii) apa-apa komplot yang disyaki untuk melakukan
apa-apa kesalahan di bawah Akta ini.

(3) Jika seseorang Inspektor mempunyai sebab yang munasabah
untuk mempercayai bahawa suatu kesalahan di bawah Akta ini
sedang atau telah dilakukan di mana-mana premis atau berkaitan
dengan apa-apa perniagaan yang dijalankan dalam mana-mana
premis, dia hendaklah memohon kepada Majistret bagi mendapatkan
suatu waran yang memberi kuasa kepadanya untuk masuk dan
menggeledah premis yang berkenaan.


-----

32 _Rang_ _Undang-Undang_

(4) Jika seseorang Majistret mendapati, berdasarkan maklumat
bertulis bersumpah dan selepas apa-apa siasatan yang didapati
perlu oleh Majistret itu, bahawa terdapat sebab yang munasabah
untuk mempercayai bahawa suatu kesalahan di bawah Akta ini
sedang atau telah dilakukan di mana-mana premis, Majistret itu
boleh mengeluarkan waran memberi kuasa mana-mana Inspektor
yang dinamakan di dalam waran itu untuk masuk ke dalam premis
itu pada bila-bila masa yang munasabah dan menggeledah dan
memeriksa premis itu dan memeriksa, membuat salinan, mengambil
cabutan daripada atau menyita apa-apa buku, dokumen atau benda
lain yang dijumpai di premis itu yang dengan semunasabahnya
dipercayai memberikan keterangan mengenai pelakuan suatu
kesalahan terhadap Akta ini.

(5) Seseorang Inspektor yang menjalankan kuasanya di bawah
subseksyen (4) boleh menghendaki mana-mana orang yang
menjalankan atau menguruskan apa-apa perniagaan di premis
yang berkenaan mengemukakan untuk pemeriksaan Inspektor
apa-apa perakuan pendaftaran yang dikeluarkan kepada orang
itu atau, dalam hal seseorang pekerja, yang dikeluarkan kepada
majikannya di bawah Akta ini.

(6) Seseorang Inspektor yang menjalankan kuasanya di bawah
subseksyen (4) hendaklah mengisytiharkan jawatannya dan
mengemukakan kepada orang yang terhadapnya Inspektor itu
bertindak atau yang daripadanya Inspektor itu menghendaki apaapa maklumat kad kuasanya yang diarahkan oleh Menteri supaya
dibawa oleh Inspektor itu.

(7) Seseorang Inspektor yang menjalankan kuasanya di bawah
subseksyen (4) boleh membawa bersamanya orang dan kelengkapan
yang didapatinya perlu.

(8) Jika apa-apa buku, dokumen atau benda lain disita di bawah
subseksyen (4), Inspektor yang menyita hendaklah menyediakan
senarai benda yang disita dan dengan serta-merta menyerahkan
sesalinan senarai itu yang ditandantangani olehnya kepada penghuni
premis yang digeledah atau kepada ejen atau pekerjanya di premis
itu dan jika premis itu tidak dihuni, Inspektor yang menyita
hendaklah bilamana boleh melekatkan senarai benda yang disita
itu di tempat yang mudah dilihat di premis itu.


-----

_Ahli_ _Geologi_ 33

(9) Seseorang yang menghalang atau merintangi seseorang
Inspektor dalam menjalankan tugasnya di bawah Akta ini melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit atau dipenjarakan selama tempoh
tidak melebihi satu tahun atau kedua-duanya.

**Sekatan ke atas pengambilan khidmat orang yang tidak**
**berdaftar**

**38. (1) Tiada seorang pun boleh mengambil khidmat seseorang**
yang tidak berdaftar di bawah Akta ini untuk memberikan apaapa perkhidmatan geologi yang di bawah Akta ini hanya boleh
diberikan oleh ahli geologi berdaftar atau pengamal berdaftar.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit atau dipenjarakan selama tempoh tidak
melebihi satu tahun atau kedua-duanya.

**Penalti kerana memperoleh pendaftaran dengan dakwaan**
**palsu, dsb.**

**39. Seseorang yang —**

_(a) memperoleh atau cuba untuk memperoleh pendaftaran atau_
perakuan pendaftaran di bawah Akta ini dengan secara
sedar membuat atau menghasilkan atau menyebabkan
supaya dibuat atau dihasilkan apa-apa akuan, perakuan,
permohonan atau representasi palsu atau tipuan sama
ada secara bertulis atau selainnya;

_(b) dengan sengaja membuat atau menyebabkan supaya dibuat_
apa-apa catatan palsu dalam Daftar;

_(c) memalsukan, mengubah atau melancung apa-apa perakuan_
pendaftaran di bawah Akta ini;

_(d) menggunakan apa-apa perakuan pendaftaran yang_
dipalsukan, diubah atau dilancung di bawah Akta ini
dengan mengetahui bahawa perakuan itu telah dipalsukan,
diubah atau dilancung;

_(e) menyamar sebagai seorang ahli geologi berdaftar atau_
pengamal berdaftar;


-----

34 _Rang_ _Undang-Undang_

**_(f) membeli atau secara fraud memperoleh suatu perakuan_**
pendaftaran di bawah Akta ini yang dikeluarkan kepada
orang lain; atau

_(g) menjual apa-apa perakuan pendaftaran yang dikeluarkan_
di bawah Akta ini,

melakukan suatu kesalahan dan apabila disabitkan boleh didenda
tidak melebihi dua puluh ribu ringgit atau dipenjarakan selama
tempoh tidak melebihi dua tahun atau kedua-duanya.

**Kegagalan untuk mematuhi perintah**

**40. (1) Mana-mana orang yang tidak mematuhi perintah Lembaga**
yang dibuat di bawah seksyen 33 atau keputusan Menteri yang
dibuat di bawah seksyen 48 melakukan suatu kesalahan dan
apabila disabitkan boleh didenda tidak melebihi sepuluh ribu
ringgit dan dipenjarakan selama tempoh tidak melebihi satu tahun
atau kedua-duanya.

(2) Sebagai tambahan kepada penalti yang diperuntukkan di
bawah subseksyen (1), Lembaga boleh apabila seseorang ahli
geologi berdaftar atau pengamal berdaftar disabitkan di bawah
subseksyen (1) membatalkan dengan serta-merta pendaftaran ahli
geologi berdaftar atau pengamal berdaftar yang berkenaan.

**Penalti am**

**41. Mana-mana orang yang melakukan suatu kesalahan di bawah**
Akta ini yang baginya tiada penalti diperuntukkan secara nyata
boleh, apabila disabitkan, didenda tidak melebihi sepuluh ribu
ringgit atau dipenjarakan selama tempoh tidak melebihi satu tahun
atau kedua-duanya.

**Persubahatan dan percubaan boleh dihukum sebagai**
**kesalahan**

**42. (1) Seseorang yang bersubahat dalam pelakuan atau yang**
cuba melakukan apa-apa kesalahan di bawah Akta ini melakukan
kesalahan itu dan boleh, apabila disabitkan, dikenakan hukuman
yang diperuntukkan bagi kesalahan itu.


-----

_Ahli_ _Geologi_ 35

(2) Seseorang yang melakukan apa-apa perbuatan sebagai
persediaan bagi atau bagi membantu pelakuan apa-apa kesalahan
di bawah Akta ini melakukan kesalahan itu dan boleh, apabila
disabitkan, dikenakan hukuman yang diperuntukkan bagi kesalahan
itu tetapi apa-apa tempoh pemenjaraan yang dikenakan tidak
boleh melebihi satu per dua daripada tempoh maksimum yang
diperuntukkan bagi kesalahan itu.

**Kesalahan oleh pekongsi, ejen atau pekerja**

**43. Seseorang yang boleh dikenakan apa-apa hukuman atau**
penalti di bawah Akta ini bagi apa-apa perbuatan, peninggalan,
pengabaian atau keingkaran jika perbuatan, peninggalan, pengabaian
atau keingkaran itu dilakukan olehnya sendiri boleh dikenakan
hukuman atau penalti yang sama jika perbuatan, peninggalan,
pengabaian atau keingkaran itu dilakukan oleh pekongsi, ejen
atau pekerjanya melainkan jika dia membuktikan—

_(a) bahawa perbuatan, peninggalan, pengabaian atau keingkaran_
itu telah dilakukan tanpa pengetahuan, persetujuan atau
pembiarannya; dan

_(b) bahawa dia telah mengambil segala langkah yang munasabah_
dan telah menjalankan segala usaha yang wajar untuk
mencegah perbuatan, peninggalan, pengabaian atau
keingkaran itu.

**Pemulaan pendakwaan**

**44. Tiada pendakwaan berkenaan dengan mana-mana kesalahan**
di bawah Akta ini boleh dimulakan kecuali oleh atau dengan
keizinan bertulis Pendakwa Raya.

**Bidang kuasa untuk membicarakan kesalahan**

**45. Walau apa pun mana-mana undang-undang bertulis yang**
bertentangan, Mahkamah Majistret Kelas Pertama hendaklah
mempunyai bidang kuasa untuk membicarakan apa-apa kesalahan
di bawah Akta ini dan mengenakan hukuman penuh bagi apa-apa
kesalahan itu.


-----

36 _Rang_ _Undang-Undang_

**Perlindungan Lembaga, dsb.**

46. (1) Tiada tindakan atau pendakwaan boleh dibawa, dimulakan
atau disenggarakan dalam mana-mana mahkamah terhadap Lembaga,
seseorang anggota Lembaga, Pendaftar, seseorang Inspektor atau
mana-mana orang lain yang diberi kuasa untuk bertindak untuk
atau bagi pihak Lembaga untuk atau atas sebab atau berkenaan
dengan apa-apa perbuatan yang diarahkan atau yang dilakukan
bagi maksud melaksanakan Akta ini.

(2) Seksyen ini tidak terpakai bagi kuasa yang diberikan kepada
Lembaga di bawah subseksyen 4(3) atau bagi apa-apa kuasa untuk
membuat kontrak yang dijalankan oleh Lembaga.

BAHAGIAN VI

AM

**Wang Lembaga**

47. (1) Semua wang daripada fi dan caj yang kena dibayar
kepada Lembaga di bawah Akta ini hendaklah dibayar kepada
Lembaga.

(2) Wang yang diterima oleh Lembaga di bawah Akta ini
hendaklah digunakan seperti yang berikut:

_(a) untuk membayar belanja pendaftaran dan apa-apa belanja lain_
yang dilakukan dalam pentadbiran Akta ini, termasuklah
apa-apa belanja Lembaga yang boleh dibenarkan di bawah
apa-apa peraturan yang dibuat di bawah Akta ini; dan

_(b) untuk mengadakan biasiswa dan untuk menggalakkan_
pembelajaran dan pendidikan dalam bidang geologi.

(3) Wang yang tidak diperlukan dengan segera oleh Lembaga
boleh dilaburkan dalam sekuriti pemegang amanah yang boleh
ditentukan oleh Lembaga selepas berunding dengan Menteri
atau disimpan sebagai simpanan tetap dalam bank yang boleh
ditentukan oleh Lembaga selepas berunding dengan Menteri.


-----

_Ahli_ _Geologi_ 37

**Rayuan**

48. (1) Mana-mana ahli geologi berdaftar atau pengamal berdaftar
yang —

_(a) telah ditolak pendaftarannya oleh Lembaga;_

_(b) telah didaftarkan tetapi tidak berpuas hati dengan apa-_
apa syarat atau sekatan yang dikenakan oleh Lembaga
di bawah Akta ini;

_(c) setelah didaftarkan telah dipotong namanya daripada_
Daftar menurut perintah yang dibuat oleh Lembaga di
bawah seksyen 33; atau

_(d) tidak berpuas hati dengan apa-apa perintah yang dibuat_
oleh Lembaga di bawah seksyen 33,

boleh, dalam masa dua puluh satu hari setelah diberitahu sedemikian,
merayu kepada Menteri, yang kemudiannya hendaklah membuat
keputusan.

(2) Notis rayuan di bawah subseksyen (1) hendaklah dibuat
secara bertulis dan sesalinan notis rayuan itu hendaklah dihantar
kepada Pengerusi.

(3) Keputusan Menteri tentang sesuatu rayuan di bawah
subseksyen (1) adalah muktamad dan tidak boleh dipersoalkan
dalam mana-mana mahkamah.

**Pewakilan dalam prosiding sivil**

49. Walau apa pun dalam mana-mana undang-undang bertulis
yang lain—

_(a) dalam apa-apa prosiding sivil oleh atau terhadap Lembaga;_
atau

_(b) dalam apa-apa prosiding sivil yang lain yang Lembaga_
dikehendaki atau dibenarkan oleh mahkamah untuk
diwakili, atau untuk didengar, atau selainnya berhak
untuk diwakili atau didengar,

mana-mana orang yang diberi kuasa oleh Lembaga bagi maksud
itu boleh, bagi pihak Lembaga, memulakan prosiding itu atau
hadir dalam prosiding itu dan boleh membuat semua kehadiran
dan permohonan dan melakukan segala perbuatan berkenaan
dengan prosiding itu bagi pihak Lembaga.


-----

38 _Rang_ _Undang-Undang_

**Peraturan-peraturan**

**50. (1) Lembaga boleh, dengan kelulusan Menteri, membuat**
peraturan-peraturan bagi semua atau mana-mana maksud yang
berikut:

_(a) menetapkan cara untuk memohon pendaftaran, kebenaran_
dan kelulusan di bawah Akta ini, butir-butir yang
hendaklah dikemukakan oleh pemohon, cara pendaftaran
dan pemberian kebenaran, syarat dan sekatan yang
hendaklah dikenakan dan bentuk perakuan, kebenaran
dan kelulusan;

_(b) menetapkan borang bagi maksud Akta ini;_

_(c) menetapkan fi dan caj yang kena dibayar di bawah Akta_
ini dan cara memungut dan membelanjakan fi dan caj
itu;

_(d) mengadakan peruntukan bagi mengawal selia semua_
atau mana-mana kegiatan Lembaga dan pada amnya
pelaksanaan fungsi, penjalanan kuasa dan penunaian
kewajipan Lembaga di bawah Akta ini; dan

_(e) mengadakan peruntukan bagi apa-apa perkara lain yang_
dimaksudkan oleh, atau yang perlu bagi melaksanakan
sepenuhnya, peruntukan Akta ini dan bagi pentadbirannya
yang sewajarnya.

(2) Peraturan-peraturan yang dibuat di bawah subseksyen (1)
boleh menetapkan bahawa apa-apa perbuatan yang melanggar
peraturan-peraturan itu menjadi suatu kesalahan dan boleh
menetapkan hukuman denda tidak melebihi satu ribu ringgit
atau pemenjaraan selama tempoh tidak melebihi satu tahun atau
kedua-duanya bagi kesalahan itu.

**Kecualian mengenai hak kerajaan**

**51. Tiada apa-apa jua yang terkandung dalam Akta ini terpakai**
bagi apa-apa jua yang dilakukan atau ditinggalkan daripada
dilakukan oleh atau di bawah kuasa Kerajaan Persekutuan atau
Kerajaan mana-mana Negeri.


-----

_Ahli Geologi_ 39

**Pencegahan anomali**

**52. (1) Menteri boleh, setelah berunding dengan Lembaga, bilamana**
difikirkannya perlu atau suai manfaat untuk berbuat demikian,
sama ada bagi maksud menghapuskan kesulitan atau mencegah
anomali berbangkit daripada pembuatan Akta ini, melalui perintah
yang disiarkan dalam Warta, membuat apa-apa ubah suaian kepada
mana-mana peruntukan dalam mana-mana undang-undang sedia
ada yang difikirkannya patut.

(2) Menteri tidak boleh menjalankan kuasa yang diberikan oleh
subseksyen (1) selepas tamat tempoh dua tahun dari tarikh yang
ditetapkan.

(3) Dalam seksyen ini, "ubah suaian" termasuklah pindaan,
penambahan, pemotongan, penggantian, penyesuaian, perubahan,
pengubahan dan ketidakpakaian mana-mana peruntukan dalam
mana-mana undang-undang sedia ada.

JADUAL PERTAMA

[Seksyen 7]

TATACARA LEMBAGA

**Mesyuarat**

1.(1) Lembaga hendaklah bermesyuarat sekurang-kurangnya empat kali setahun
pada masa dan di tempat yang ditetapkan oleh Pengerusi.

(2) Pengerusi hendaklah mempengerusikan mesyuarat Lembaga.

(3) Lima orang anggota yang daripadanya sekurang-kurangnya dua orang
hendaklah merupakan anggota yang dilantik di bawah perenggan 6(l)(c) atau
_6(2)(c) dan sekurang-kurangnya dua orang hendaklah merupakan anggota yang_
dilantik di bawah perenggan 6(1)(d) atau 6(2)(d) yang hadir pada mana-mana
mesyuarat Lembaga hendaklah membentuk kuorum.

(4) Tiap-tiap anggota Lembaga yang hadir berhak kepada satu undi.

(5) Jika tentang sesuatu persoalan untuk ditentukan oleh Lembaga terdapat
persamaan undi, Pengerusi hendaklah mempunyai undi pemutus sebagai
tambahan kepada undi biasanya.


-----

40 _Rang_ _Undang-Undang_

**Lembaga boleh mengundang orang lain menghadiri mesyuarat**

2. (1) Lembaga boleh mengundang mana-mana orang untuk menghadiri manamana mesyuarat atau pertimbangtelitian Lembaga bagi maksud menasihatinya
tentang apa-apa perkara yang sedang dibincangkannya, tetapi mana-mana
orang yang hadir sedemikian tidak berhak untuk mengundi pada mesyuarat
atau pertimbangtelitian itu.

(2) Seseorang yang diundang di bawah subperenggan (1) boleh dibayar
apa-apa elaun yang ditentukan oleh Lembaga.

**Minit**

3. (1) Lembaga hendaklah menyebabkan supaya minit kesemua mesyuaratnya
disimpan dan disenggarakan dalam bentuk yang sepatutnya.

(2) Apa-apa minit yang dibuat mengenai mesyuarat Lembaga hendaklah,
jika ditandatangani dengan sewajarnya, diterima sebagai keterangan dalam
semua prosiding undang-undang sebagai keterangan prima facie mengenai
fakta yang dinyatakan di dalamnya tanpa bukti selanjutnya.

(3) Tiap-tiap mesyuarat Lembaga yang berkenaan dengan prosidingnya
minit telah dibuat mengikut subperenggan (1) dan (2) hendaklah disifatkan
telah dipanggil dan diadakan dengan sewajarnya dan semua anggota dalam
mesyuarat itu layak dengan sewajarnya untuk bertindak.

**Tatacara**

**4.** Tertakluk kepada Akta ini, Lembaga boleh mengawal selia tatacaranya
sendiri.

**Pendedahan kepentingan**

5. (1) Seseorang anggota Lembaga yang, secara langsung atau tak langsung,
mempunyai sendiri atau melalui pekongsinya, apa-apa kepentingan dalam manamana syarikat atau perusahaan yang dengannya Lembaga bercadang hendak
membuat apa-apa kontrak atau yang mempunyai apa-apa kepentingan dalam
mana-mana kontrak itu atau dalam apa-apa perkara yang sedang dibincangkan
oleh Lembaga hendaklah mendedahkan kepada Lembaga fakta dan jenis
kepentingannya itu.

(2) Sesuatu pendedahan di bawah subperenggan (1) hendaklah direkodkan
dalam minit Lembaga dan, selepas pendedahan itu, anggota yang mempunyai
kepentingan dalam perkara itu—

_(a) tidak boleh mengambil bahagian atau hadir dalam apa-apa_
pertimbangtelitian atau keputusan Lembaga; dan

_(b) tidak boleh diambil kira bagi maksud membentuk kuorum Lembaga._

(3) Tiada tindakan atau prosiding Lembaga boleh menjadi tidak sah atas
alasan bahawa mana-mana anggota Lembaga telah melanggar peruntukan
perenggan ini.


-----

_Ahli Geologi_ 41

**Kesahan perbuatan dan prosiding**

6. Tiada perbuatan yang dilakukan atau prosiding yang diambil di bawah
Akta ini boleh dipersoalkan atas alasan bahawa—

_(a) ada apa-apa kekosongan dalam keanggotaan, atau ada apa-apa kecacatan_
dalam penubuhan, Lembaga;

_(b) ada pelanggaran peruntukan perenggan 5 oleh mana-mana anggota_
Lembaga; atau

_(c) ada apa-apa peninggalan, kecacatan atau ketidakteraturan yang tidak_
menyentuh merit kes itu.

**Anggota hendaklah menumpukan masa kepada urusan Lembaga**

7. Tiap-tiap anggota Lembaga hendaklah menumpukan masa kepada urusan
Lembaga sebagaimana yang perlu untuk menunaikan kewajipan mereka dengan
berkesan.

**Setiausaha**

8. Lembaga boleh melantik setiausaha Lembaga yang tidak menjadi anggota
Lembaga.

JADUAL KEDUA

[Seksyen 21 dan 27]

BIDANG GEOLOGI

_(a) geofizik_

_(b) geokimia_

_(c) geokronologi_

_(d) geologi_ alam sekitar

**_(e) geologi_** ekonomi

_(f) geologi_ kejuruteraan

**_(g) geologi marin_**

_(h) geologi petroleum_

**_(i) geologi rantau_**

**_(j) geologi struktur dan tektonik_**

**_(k) hidrogeologi_**

_(I) pencarigalian dan penjelajahan_

_(m) mineralogi_

_(n) petrologi_

_(o) stratigrafi dan paleontologi_

_(p) sains geologi selain yang dinyatakan dalam butiran (a) hingga (o)_


-----

42 _Rang_ _Undang-Undang_

HURAIAN

Rang Undang-Undang ini bertujuan untuk mengadakan peruntukan bagi
penubuhan Lembaga Ahli Geologi, pendaftaran ahli geologi, pengawalseliaan
amalan geologi dan bagi perkara-perkara yang berhubungan dengannya.

BAHAGIAN I

2. Bahagian I Rang Undang-Undang mengandungi perkara-perkara
permulaan.

3. _Fasal 1 Rang Undang-Undang mengandungi tajuk ringkas dan memberi_
Menteri kuasa untuk menetapkan tarikh permulaan kuat kuasa Akta yang
dicadangkan.

4. _Fasal 2 Rang Undang-Undang mengandungi takrif beberapa ungkapan_
yang digunakan dalam Akta yang dicadangkan.

BAHAGIAN II

5. Bahagian II Rang Undang-Undang mengandungi peruntukan yang berhubungan
dengan Lembaga Ahli Geologi.

6. _Fasal 3 Rang Undang-Undang mengadakan peruntukan bagi penubuhan_
Lembaga manakala fasal 4 dan 5 masing-masing memperkatakan fungsi dan
kuasa dan mengadakan peruntukan bagi meterai perbadanan.

7. _Fasal 6 Rang Undang-Undang mengandungi peruntukan mengenai keanggotaan_
Lembaga.

8. _Fasal 8 hingga 13 Rang Undang-Undang mengadakan peruntukan bagi_
tempoh jawatan, elaun dan perkara pentadbiran lain berhubung dengan anggota
Lembaga.

9. _Fasal 14 Rang Undang-Undang memberi Lembaga kuasa untuk menubuhkan_
jawatankuasa untuk membantu Lembaga melaksanakan fungsinya di bawah
Akta yang dicadangkan kecuali bagi fungsi tertentu yang dinyatakan.

10. _Fasal 15 Rang Undang-Undang memperkatakan perihal anggota Lembaga_
tidak menanggung liabiliti.

11. _Fasal 16 Rang Undang-Undang memperuntukkan bahawa peruntukan-_
peruntukan Akta Perlindungan Pihak Berkuasa Awam 1948 hendaklah terpakai
bagi Lembaga.

12. _Fasal 17 Rang Undang-Undang menyifatkan anggota Lembaga dan_
pekerja dan ejen Lembaga sebagai pekhidmat awam mengikut pengertian
Kanun Keseksaan.

13. _Fasal 18 Rang Undang-undang menghendaki Lembaga mengemukakan_
penyata, laporan, akaun dan maklumat kepada Menteri dan pihak berkuasa
awam lain sebagaimana yang dinyatakan oleh Menteri.


-----

_Ahli_ _Geologi_ 43

BAHAGIAN I I I

14. Bahagian I I I Rang Undang-Undang mengandungi peruntukan yang
berhubungan dengan pendaftaran ahli geologi.

15. _Fasal 19 Rang Undang-Undang mengadakan peruntukan mengenai_
penyimpanan dan penyenggaraan suatu Daftar Ahli Geologi.

16. _Fasal 20 hingga 22 Rang Undang-Undang masing-masing mengadakan_
peruntukan tentang pendaftaran ahli geologi siswazah, ahli geologi profesional,
pengamal dan ahli geologi asing.

17. _Fasal 23 Rang Undang-Undang mengenakan sekatan terhadap ahli_
geologi profesional yang tidak berdaftar yang menjalankan amalan sebagai
ahli geologi.

18. _Fasal 24 hingga 26 masing-masing memperkatakan kekecualian berkenaan_
dengan ahli geologi siswazah berdaftar, pengamal berdaftar dan ahli geologi
asing berdaftar.

19. _Fasal 27 Rang Undang-Undang memperuntukkan bahawa hanya ahli_
geologi professional berdaftar, ahli geologi asing berdaftar atau pengamal
berdaftar yang bermastautin dan menjalankan amalan di Malaysia berhak untuk
menyediakan dan mengemukakan laporan atau kajian geologi yang berhubungan
dengan amalan geologi dalam bidang geologi yang dinyatakan di bawah Akta
yang dicadangkan.

20. _Fasal 28 Rang Undang-Undang memperkatakan borang dan cara bagi_
membuat permohonan pendaftaran di bawah Akta yang dicadangkan.

21. _Fasal 29 Rang Undang-Undang mengadakan peruntukan mengenai_
pelantikan seorang Pendaftar dan menyatakan tugasnya.

22. _Fasal 30 Rang Undang-Undang memperkatakan pengeluaran perakuan_
pendaftaran.

23. _Fasal 31 Rang Undang-Undang memperkatakan penyiaran salinan Daftar_
dan butir-butir lain oleh Pendaftar.

24. _Fasal 32 Rang Undang-Undang menghendaki tiap-tiap ahli geologi_
berdaftar dan pengamal berdaftar memberitahu Pendaftar mengenai apa-apa
pertukaran alamat atau perniagaannya dalam masa enam puluh hari dari tarikh
pertukaran itu.

BAHAGIAN IV

25. Bahagian IV Rang Undang-Undang mengandungi peruntukan yang
berhubungan dengan penggantungan, pembatalan, pemotongan dan kemasukan
semula pendaftaran.


-----

44 _Rang_ _Undang-Undang_

26. _Fasal 33 Rang Undang-Undang menetapkan alasan bagi penggantungan_
dan pembatalan pendaftaran.

27. _Fasal 34 Rang Undang-Undang menetapkan alasan bagi pemotongan nama_
dan butir-butir lain mana-mana ahli geologi berdaftar dan pengamal berdaftar
daripada Daftar manakala fasal 35 mengadakan peruntukan bagi kemasukan
semula ahli geologi berdaftar dan pengamal berdaftar dalam Daftar.

BAHAGIAN V

28. Bahagian V Rang Undang-Undang mengandungi peruntukan yang
berhubungan dengan pelantikan dan kuasa Inspektor, kesalahan dan penalti,
pemulaan pendakwaan di bawah Akta yang dicadangkan, bidang kuasa untuk
membicarakan kesalahan di bawah Akta yang dicadangkan dan pelindungan
Lembaga, anggotanya dan pegawainya.

BAHAGIAN VI

29. Bahagian VI Rang Undang-Undang memperkatakan perkara am seperti
pembayaran wang yang diterima oleh Lembaga di bawah Akta yang dicadangkan,
rayuan, kuasa untuk membuat peraturan dan kuasa Menteri untuk membuat
ubah suaian kepada mana-mana undang-undang sedia ada bagi mengelakkan
anomali.

**_1MPLIKASI_** **_KEWANGAN_**

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U 2)2185]


-----

