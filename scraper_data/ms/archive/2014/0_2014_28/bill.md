---
Year: 2014
Bill: D.R.2/2014 - Rang Undang-undang Cukai Barang dan Perkhidmatan 2014 (Lulus)
Title: D.R.2/2014 - Rang Undang-undang Cukai Barang dan Perkhidmatan 2014 (Lulus)
Download URL: https://www.parlimen.gov.my/files/billindex/pdf/2014/DR%202_2014%20BM.pdf
URL: https://www.parlimen.gov.my/files/billindex/pdf/2014/DR%202_2014%20BM.pdf
---
---
Reading:
D.R.2/2014
Bacaan Pertama Pada:31/03/2014
Bacaan Kedua Pada:03/04/2014
Dibentang Oleh:Y.B. Dato' Seri Ahmad Husni bin Mohamed Hanadzlah, Menteri Kewangan II
Diluluskan Pada:07/04/2014
Dibentang Oleh:
---

_Cukai Barang dan Perkhidmatan_

**D.R. 2/2014**

RANG UNDANG-UNDANG CUKAI BARANG DAN
PERKHIDMATAN 2014

SUSUNAN FASAL

BAHAGIAN I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

3. Pengertian “perniagaan”

4. Pengertian “pembekalan”

BAHAGIAN II

PENTADBIRAN

5. Ketua Pengarah dan pegawai lain dan tanggungjawab mereka

6. Pengiktirafan jawatan

7. Penjawat awam

8. Kerahsiaan maklumat

BAHAGIAN III

PENGENAAN DAN SKOP CUKAI

9. Pengenaan dan skop cukai barang dan perkhidmatan, dsb.

10. Kadar cukai

11. Masa pembekalan

12. Tempat pembekalan

13. Pembekalan perkhidmatan diimport

14. Tempat beradanya pembekal perkhidmatan

15. Nilai pembekalan barang atau perkhidmatan

16. Nilai barang yang diimport

17. Pembekalan berkadar sifar

18. Pembekalan dikecualikan


-----

_Rang Undang-Undang_

BAHAGIAN IV

PENDAFTARAN

_Fasal_

19. Pendaftaran orang kena cukai

20. Tanggungan untuk berdaftar

21. Pemberitahuan tanggungan dan pendaftaran

22. Pemberhentian tanggungan untuk berdaftar

23. Arahan untuk mengira orang sebagai orang kena cukai tunggal

24. Pendaftaran secara sukarela

25. Pemberitahuan pemberhentian tanggungan atau pendaftaran secara
sukarela

26. Pembatalan pendaftaran

27. Pendaftaran kumpulan

28. Pendaftaran perkongsian

29. Pendaftaran pertubuhan atau organisasi yang serupa

30. Perdaftaran cawangan atau bahagian

31. Wakil peribadi disifatkan sebagai orang kena cukai

32. Pengecualian pendaftaran bagi orang yang membuat atau berniat untuk
membuat pembekalan berkadar sifar

BAHAGIAN V

PERAKAUNAN, TAKSIRAN, MENDAPATKAN, DSB.

33. Pengeluaran invois cukai

34. Pengeluaran invois cukai oleh komputer

35. Nota kredit dan nota debit

36. Kewajipan untuk menyimpan rekod

37. Asas pengakaunan

38. Kredit bagi cukai input terhadap cukai output

39. Amaun cukai input yang dibenarkan

40. Tempoh bercukai

41. Pengemukaan penyata dan pembayaran cukai

42. Pengemukaan perisytiharan dan pembayaran cukai oleh orang selain
orang kena cukai

43. Kuasa untuk mentaksir


-----

_Cukai Barang dan Perkhidmatan_ 3

_Fasal_

44. Ketua Pengarah boleh tidak mengambil kira atau mengubah perkiraan
tertentu

45. Mengimbangi cukai belum bayar terhadap pembayaran balik

46. Mendapatkan cukai, dsb., sebagai suatu hutang sivil

47. Penyitaan barang untuk mendapatkan cukai, dsb.

48. Kuasa untuk memungut cukai, dsb., daripada orang yang berhutang wang
kepada orang kena cukai

49. Mendapatkan cukai daripada orang yang meninggalkan Malaysia

50. Kuasa untuk menghendaki jaminan

51. Pembayaran secara ansuran

52. Barang diimport tidak boleh dilepaskan sehingga cukai dibayar

53. Tanggungan pengarah, dsb.

BAHAGIAN VI

KUMPULAN WANG BAGI PEMBAYARAN BALIK CUKAI BARANG DAN
PERKHIDMATAN

54. Penubuhan Kumpulan Wang bagi Pembayaran Balik Cukai Barang dan
Perkhidmatan

55. Ketidakbolehpakaian seksyen 14A Akta Tatacara Kewangan 1957

BAHAGIAN VII

PELEPASAN, PEMBAYARAN BALIK DAN PEREMITAN

56. Kuasa Menteri untuk membenarkan pelepasan

57. Pembayaran balik cukai, dsb., yang terlebih bayar atau terkhilaf bayar

58. Pelepasan hutang lapuk

59. Pelepasan barang terpakai

60. Mendapatkan cukai, dsb., yang dibayar balik secara terkhilaf

61. Skim Bayar Balik Pelancong

62. Peremitan cukai, dsb.

63. Peremitan cukai ke atas barang yang hilang, dsb., di bawah kawalan
kastam


-----

_Rang Undang-Undang_

BAHAGIAN VIII

KES KHAS

_Fasal_

64. Ketidakpakaian kepada Kerajaan

65. Ejen

66. Pembekalan menjangkaui perubahan kadar atau perihalan

67. Pelarasan kontrak pada perubahan kadar cukai

68. Pemindahan usaha berterusan

69. Usaha sama

70. Skim Penggudangan

71. Skim Pedagang Diluluskan

72. Skim Pengilang Tol Diluluskan

73. Skim Tukang Emas Diluluskan

74. Skim Kadar Rata

75. Pasaran modal

BAHAGIAN IX

KETETAPAN CUKAI BARANG DAN PERKHIDMATAN

76. Ketetapan umum

77. Ketetapan awal

78. Kemuktamadan ketetapan awal

79. Ketetapan tidak terpakai apabila peruntukan Akta dipinda atau
dimansuhkan

BAHAGIAN X

PENGUATKUASAAN

80. Kuasa penguatkuasaan, pemeriksaan dan penyiasatan

81. Akses ke tempat atau premis

82. Majistret boleh mengeluarkan waran geledah

83. Menggeledah boleh dilakukan tanpa waran

84. Kuasa untuk menahan dan menggeledah pengangkut

85. Penyitaan barang, dsb., yang menjadi subjek kesalahan

86. Pemulangan atau pelupusan barang boleh alih

87. Kuasa menangkap


-----

_Cukai Barang dan Perkhidmatan_ 5

BAHAGIAN XI

KESALAHAN DAN PENALTI

_Fasal_

88. Penalti bagi penyata yang tidak betul

89. Penalti bagi pengelakan cukai, fraud

90. Penalti bagi memperoleh pembayaran balik secara tidak wajar, dsb.

91. Penalti bagi kesalahan berhubung dengan barang, invois dan resit

92. Penalti bagi menghalang, dsb., pegawai cukai barang dan
perkhidmatan

93. Penalti bagi keengganan menjawab soalan atau memberikan maklumat
palsu

94. Penalti bagi kesalahan oleh orang yang diberi kuasa dan tidak diberi
kuasa

95. Percubaan dan persubahatan

96. Penalti am

97. Kesalahan oleh kumpulan orang, dsb.

98. Cukai, dsb., hendaklah kena dibayar walau apa pun apa-apa prosiding,
dsb.

BAHAGIAN XII

PERBICARAAN DAN PROSIDING

99. Pendakwaan

100. Bidang kuasa untuk membicarakan kesalahan

101. Sabitan di bawah undang-undang lain

102. Beban pembuktian

103. Peruntukan keterangan

104. Nilai keterangan salinan notis elektronik

105. Keterangan melalui perakuan, dsb.

106. Pemeriksaan atau ujian berkadar barang yang disita hendaklah diterima
oleh mahkamah

107. Pengemukaan perakuan analisis

108. Bukti tentang pendaftaran atau pelesenan vesel dan pengangkut di Malaysia
atau Singapura

109. Bukti tentang tanan atau buatan suatu pesawat

110. Bukti tentang ketepatan meter atau peranti lain bagi menyukat
petroleum


-----

6 _Rang Undang-Undang_

_Fasal_

111. Pemenjaraan kerana tidak membayar denda

112. Cara penyitaan tidak boleh diperiksa dalam perbicaraan di hadapan
mahkamah atau rayuan

113. Obligasi kerahsiaan

114. Perlindungan pemberi maklumat daripada diketahui

115. Pelucuthakan dan pelepasan barang yang boleh disita

116. Tiada kos atau ganti rugi yang berbangkit daripada penyitaan boleh
didapatkan balik melainkan jika penyitaan dibuat tanpa sebab yang
munasabah atau sebab yang barangkali

117. Mahkamah hendaklah memerintahkan pelupusan barang yang disita

118. Barang yang disita yang berkenaan dengannya tiada pendakwaan, atau
hasil jualannya, terlucut hak jika tidak dituntut dalam masa satu bulan

119. Perletakhakan barang yang dilucuthakkan pada Kerajaan Persekutuan

120. Penyampaian saman

121. Pengkompaunan kesalahan

122. Perintah mahkamah

BAHAGIAN XIII

KAJIAN SEMULA DAN RAYUAN

123. Tafsiran

124. Permohonan untuk semakan

125. Penubuhan Tribunal

126. Hak untuk merayu

127. Bidang kuasa Tribunal

128. Keanggotaan Tribunal

129. Perjalanan sementara fungsi Pengerusi

130. Pembatalan pelantikan

131. Peletakan jawatan

132. Pengosongan jawatan dan pelantikan pemangkuan

133. Setiausaha Tribunal dan pegawai lain

134. Penjawat awam

135. Pendengaran rayuan


-----

_Cukai Barang dan Perkhidmatan_ 7

_Fasal_

136. Pendengaran oleh anggota tunggal

137. Penzahiran kepentingan

138. Pengecualian bidang kuasa mahkamah

139. Notis rayuan dan pendengaran

140. Rundingan bagi penyelesaian

141. Perwakilan semasa pendengaran

142. Keterangan

143. Tribunal boleh meminta maklumat

144. Keputusan

145. Keputusan dan penyelesaian hendaklah direkodkan secara bertulis

146. Keputusan Tribunal adalah mengikat

147. Pemberesan rayuan

148. Rayuan ke Mahkamah Tinggi

149. Tribunal hendaklah menerima pakai tatacara

150. Tidak mengikut bentuk

151. Peruntukan yang berhubungan dengan kos dan perbelanjaan

152. Pelupusan dokumen, dsb.

153. Perbuatan atau peninggalan yang dilakukan dengan suci hati

BAHAGIAN XIV

KAWASAN DITETAPKAN

154. Tafsiran

155. Pembekalan barang atau perkhidmatan yang dibuat dalam atau antara
kawasan ditetapkan

156. Barang atau perkhidmatan yang diimport ke dalam atau dibekalkan ke
atau dari kawasan ditetapkan

157. Pembekalan barang atau perkhidmatan dalam Malaysia

158. Perisytiharan barang yang dibekalkan dari kawasan ditetapkan ke
Malaysia

159. Pemungutan cukai di kawasan ditetapkan

160. Kuasa Menteri untuk mengenakan cukai


-----

8 _Rang Undang-Undang_

BAHAGIAN XV

ZON PERDAGANGAN BEBAS

_Fasal_

161. Tafsiran

162. Barang yang diimport ke dalam atau dibekalkan dari zon perdagangan
bebas

163. Pembekalan barang yang dibuat dalam zon perdagangan bebas

BAHAGIAN XVI

PELBAGAI

164. Kuasa untuk mengambil sampel

165. Orang yang terikat untuk mengemukakan barang atau memberikan
maklumat, dsb.

166. Penggunaan perkhidmatan elektronik

167. Penyampaian notis

168. Pengesahan notis, dsb.

169. Bayaran pos percuma

170. Ejen cukai

171. Ganjaran

172. Borang yang hendak digunakan

173. Kuasa Ketua Pengarah untuk mengenakan fi

174. Pemakaian perundangan kastam

175. Perlindungan Kerajaan daripada liabiliti

176. Perlindungan pegawai cukai barang dan perkhidmatan daripada liabiliti

177. Kuasa untuk membuat peraturan-peraturan

BAHAGIAN XVII

PEMANSUHAN DAN KECUALIAN AKTA CUKAI JUALAN 1972

178. Pemansuhan dan kecualian Akta Cukai Jualan 1972

179. Pemberian penyata bagi tempoh bercukai terakhir

180. Pembayaran cukai jualan bagi orang tidak berdaftar


-----

_Cukai Barang dan Perkhidmatan_ 9

BAHAGIAN XVIII

PEMANSUHAN DAN KECUALIAN AKTA CUKAI PERKHIDMATAN 1975

_Fasal_

181. Pemansuhan dan kecualian Akta Cukai Perkhidmatan 1975

182. Pemberian penyata bagi tempoh bercukai terakhir

BAHAGIAN XIX

PERUNTUKAN PERALIHAN

183. Pembayaran, invois dan pengimportan sebelum tarikh efektif

184. Pendaftaran sebelum tarikh efektif

185. Kesan ke atas cukai jualan dan cukai perkhidmatan

186. Nilai pembekalan barang dan perkhidmatan

187. Kontrak tanpa peluang untuk dikaji semula

188. Pembekalan berperingkat atau berkala

189. Hak yang diberikan sepanjang hayat

190. Pembayaran balik khas cukai jualan bagi barang dalam pegangan

191. Tuntutan bagi pembayaran balik khas

192. Mengimbangi cukai belum bayar, dsb., terhadap pembayaran balik
khas

193. Perjanjian pembinaan yang dibuat sebelum tarikh efektif

194. Bayaran tahanan

195. Baucar yang tidak ditebus

196. Pembekalan daripada mesin yang dikendalikan oleh syiling, token,
dsb.

197. Benda yang dilakukan pada menjangkakan Akta ini diperbuat

JADUAL PERTAMA

JADUAL KEDUA

JADUAL KETIGA

JADUAL KEEMPAT


-----

10 _Rang Undang-Undang_


-----

_Cukai Barang dan Perkhidmatan_ 11

RANG UNDANG-UNDANG

_b e r n a m a_

Suatu Akta untuk mengadakan peruntukan bagi pengenaan dan
pemungutan cukai barang dan perkhidmatan dan bagi perkara-perkara
yang berkaitan dengannya.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Cukai Barang dan**
Perkhidmatan 2014.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan kuat
kuasa bahagian yang berlainan atau peruntukan yang berlainan
dalam Akta ini.

(3) Menteri boleh, melalui pemberitahuan dalam _Warta,_
menetapkan tarikh efektif bagi pengenaan cukai barang dan
perkhidmatan di bawah Akta ini (kemudian daripada ini disebut
“tarikh efektif”).


-----

12 _Rang Undang-Undang_

**Tafsiran**

**2. (1) Dalam Akta ini, melainkan jika konteksnya menghendaki**
makna yang lain—

“Akta ini” termasuklah mana-mana perundangan subsidiari yang
dibuat di bawah Akta ini;

“balasan” berhubung dengan pembekalan barang atau perkhidmatan
kepada mana-mana orang, termasuklah apa-apa bayaran yang
dibuat atau yang hendak dibuat, sama ada dalam bentuk wang
atau selainnya, atau apa-apa perbuatan atau perbuatan menahan
diri, sama ada secara sukarela atau tidak, berkenaan dengan, gerak
balas kepada, atau bagi mendorong, pembekalan barang atau
perkhidmatan, sama ada oleh orang itu atau mana-mana orang lain:

Dengan syarat bahawa suatu deposit, sama ada boleh dibayar
balik atau tidak, yang diberikan berkenaan dengan pembekalan
barang atau perkhidmatan tidak boleh dianggap sebagai bayaran
yang dibuat bagi pembekalan itu melainkan jika pembekal
menggunakan deposit itu sebagai balasan bagi pembekalan itu;

“barang” ertinya apa-apa jenis harta alih dan tak alih tetapi
tidaklah termasuk wang kecuali—

_(a)_ wang kertas atau syiling sebelum ia menjadi sah diperlakukan
di Malaysia atau di mana-mana negara lain; atau

_(b)_ item yang digemari pengumpul, artikel pelaburan atau
item yang bernilai numismatik;

“cukai” ertinya cukai barang dan perkhidmatan;

“cukai input” ertinya—

_(a)_ cukai ke atas apa-apa pembekalan barang atau perkhidmatan
kepada orang kena cukai; dan

_(b)_ cukai yang dibayar atau yang akan dibayar oleh orang
kena cukai ke atas apa-apa pengimportan barang,

dan barang atau perkhidmatan itu digunakan atau yang hendak
digunakan bagi maksud apa-apa perniagaan yang dijalankan atau
yang hendak dijalankan oleh orang kena cukai itu:

Dengan syarat bahawa jika barang atau perkhidmatan itu
digunakan atau akan digunakan sebahagiannya bagi maksud apa-apa
perniagaan yang dijalankan atau akan dijalankan oleh orang kena


-----

_Cukai Barang dan Perkhidmatan_ 13

cukai itu dan sebahagiannya bagi maksud lain, cukai ke atas
pembekalan dan pengimportan hendaklah diagihkan supaya hanya
sebanyak yang berkaitan dengan maksud perniagaannya dikira
sebagai cukai inputnya;

“cukai output” ertinya apa-apa cukai ke atas apa-apa pembekalan
bercukai barang atau perkhidmatan yang dibuat oleh orang kena
cukai dalam penjalanan urusan atau penerusan perniagaannya di
Malaysia;

“ditetapkan” ertinya ditetapkan oleh peraturan-peraturan yang
dibuat di bawah Akta ini;

“dokumen” mempunyai erti yang diberikan kepadanya dalam
seksyen 3 Akta Keterangan 1950 [Akta 56];

“duti eksais” mempunyai erti yang diberikan kepadanya dalam
seksyen 2 Akta Eksais 1976 [Akta 176];

“duti kastam” mempunyai erti yang diberikan kepadanya dalam
seksyen 2 Akta Kastam 1967 [Akta 235];

“elektronik” mempunyai erti yang diberikan kepadanya dalam
seksyen 5 Akta Aktiviti Kerajaan Elektronik 2007 [Akta 680];

“import” mempunyai erti yang diberikan kepadanya dalam
seksyen 2 Akta Kastam 1967;

“invois” termasuklah apa-apa dokumen yang serupa dengan
suatu invois;

“invois cukai” ertinya suatu invois yang dikehendaki supaya
dikeluarkan oleh orang kena cukai di bawah seksyen 33;

“kawalan eksais” mempunyai erti yang diberikan kepadanya
dalam seksyen 2 Akta Eksais 1976;

“kawalan kastam” mempunyai erti yang diberikan kepadanya
dalam seksyen 2 Akta Kastam 1967;

“kawasan ditetapkan” ertinya Labuan, Langkawi atau Tioman;

“Ketua Pengarah” ertinya Ketua Pengarah Kastam dan Eksais
yang dilantik di bawah seksyen 3 Akta Kastam 1967;


-----

14 _Rang Undang-Undang_

“komputer” mempunyai erti yang diberikan kepadanya dalam
seksyen 2 Akta Jenayah Komputer 1997 [Akta 563];

“Labuan” ertinya Pulau Labuan dan pulau takluknya, iaitu,
Rusukan Besar, Rusukan Kecil, Keraman, Burong, Papan dan
Daat;

“Langkawi” ertinya Pulau Langkawi dan semua pulau yang
berdampingan dengannya yang terletak lebih hampir dengan Pulau
Langkawi daripada tanah besar;

“Malaysia” ertinya wilayah-wilayah Persekutuan Malaysia,
perairan wilayah Malaysia dan dasar laut dan tanih bawah
perairan wilayah itu, dan termasuklah mana-mana kawasan yang
melangkaui had wilayah perairan Malaysia, dan dasar laut dan tanih
bawah mana-mana kawasan sedemikian, yang telah atau mungkin
selepas ini ditetapkan di bawah undang-undang Malaysia sebagai
kawasan yang terhadapnya Malaysia mempunyai hak kedaulatan
bagi maksud menjelajah dan mengeksploitasi sumber semula jadi,
sama ada yang berupa hidupan atau bukan hidupan;

“Menteri” ertinya Menteri yang dipertanggungkan dengan
tanggungjawab bagi kewangan;

“notis elektronik” ertinya apa-apa dokumen yang dihantar oleh
pengguna berdaftar dengan cara perkhidmatan elektronik;

“orang berdaftar” ertinya seseorang yang didaftarkan di bawah
Bahagian IV;

“orang kena cukai” ertinya mana-mana orang yang atau yang
bertanggungan untuk didaftarkan di bawah Akta ini;

“pegawai cukai barang dan perkhidmatan” ertinya mana-mana
pegawai kastam yang bertindak dalam menjalankan kewajipannya
di bawah Akta ini, sama ada kewajipan itu diberikan kepadanya
secara khusus atau am, atau secara nyata atau tersirat;

“pegawai kanan cukai barang dan perkhidmatan” ertinya—

_(a)_ Ketua Pengarah;

_(b)_ mana-mana Timbalan Ketua Pengarah Kastam dan Eksais
yang dilantik di bawah subseksyen 3(1) Akta Kastam 1967;


-----

_Cukai Barang dan Perkhidmatan_ 15

_(c)_ mana-mana Penolong Ketua Pengarah Kastam dan
Eksais, Pengarah Kastam dan Eksais, Penolong Kanan
Pengarah Kastam dan Eksais dan Penolong Pengarah
Kastam dan Eksais yang dilantik di bawah subseksyen 3(1)
Akta Kastam 1967;

_(d)_ mana-mana Penguasa Kanan Kastam dan Eksais atau
Penguasa Kastam dan Eksais yang dilantik di bawah
subseksyen 3(4) Akta Kastam 1967; atau

_(e)_ mana-mana pegawai cukai barang dan perkhidmatan, yang
diberi kuasa seorang pegawai kanan cukai barang dan
perkhidmatan di bawah subseksyen 5(4);

“pegawai kastam” mempunyai erti yang diberikan kepadanya
dalam seksyen 2 Akta Kastam 1967;

“pegawai pematuhan” mempunyai erti yang diberikan
kepadanya dalam seksyen 27 Akta Perkongsian Liabiliti Terhad 2012

[Akta 743];

“pembekalan” mempunyai erti yang diberikan kepadanya dalam
seksyen 4;

“pembekalan bercukai” ertinya suatu pembekalan barang atau
perkhidmatan yang merupakan pembekalan berkadar standard dan
pembekalan berkadar sifar dan tidak termasuk suatu pembekalan
dikecualikan;

“pembekalan berkadar sifar” ertinya suatu pembekalan berkadar
sifar di bawah seksyen 17;

“pembekalan dikecualikan” ertinya suatu pembekalan dikecualikan
yang ditentukan di bawah seksyen 18;

“pemunya”—

_(a)_ berkenaan dengan barang, termasuklah mana-mana orang
yang merupakan atau yang mengemukakan dirinya
sebagai pemunya, atau orang yang memiliki, atau yang
berkepentingan secara benefisial dalam, atau mempunyai
apa-apa kawalan ke atas, atau kuasa melupuskan, barang
itu;


-----

16 _Rang Undang-Undang_

_(b)_ berkenaan dengan sesuatu pengangkut, termasuklah manamana orang yang bertindak sebagai seorang ejen bagi
pemunya pengangkut itu atau yang menerima tambang
muatan atau caj lain yang kena dibayar berkenaan dengan
pengangkut itu;

“pengangkut” termasuklah apa-apa vesel, kereta api, kenderaan,
pesawat udara atau apa-apa cara pengangkutan lain yang boleh
mengangkut orang atau barang;

“perkhidmatan” ertinya apa-apa yang dilakukan atau hendak
dilakukan termasuk pemberian, peletakhakan atau penyerahan
apa-apa hak atau penyediaan apa-apa kemudahan atau manfaat
tetapi tidak termasuk pembekalan barang atau wang;

“perkhidmatan diimport” ertinya apa-apa perkhidmatan oleh
pembekal yang tempatnya di suatu negara selain Malaysia atau
yang menjalankan perniagaan di luar Malaysia, kepada penerima
yang tempatnya di Malaysia, dan perkhidmatan itu digunakan di
Malaysia;

“perkhidmatan elektronik” ertinya perkhidmatan yang disediakan
oleh Ketua Pengarah kepada pengguna berdaftar di bawah
seksyen 166;

“perkiraan” ertinya apa-apa perjanjian, kontrak, pelan,
persefahaman, skim, amanah, pemberian, waad, pelupusan atau
transaksi dan termasuklah segala langkah yang melaluinya ia
dilaksanakan;

“perkiraan kewangan Islam” ertinya suatu kontrak bertulis yang
dikaitkan dengan suatu pembekalan kewangan mengikut prinsip
Syariah;

“perkongsian liabiliti terhad” mempunyai erti yang diberikan
kepadanya dalam seksyen 4 Akta Perkongsian Liabiliti Terhad 2012;

“perniagaan” mempunyai erti yang diberikan kepadanya dalam
seksyen 3;

“surcaj” berkenaan dengan apa-apa kemungkiran membayar
apa-apa ansuran, ertinya caj yang terakru di bawah
subseksyen 51(2);


-----

_Cukai Barang dan Perkhidmatan_ 17

“tambahan kadar rata” ertinya tambahan kadar rata yang
ditetapkan di bawah seksyen 74;

“tempat tinggal biasa” ertinya—

_(a)_ berhubung dengan pertubuhan perbadanan, tempat yang
perbadanan itu diperbadankan atau selainnya ditubuhkan
di sisi undang-undang;

_(b)_ berhubung dengan pertubuhan orang bukan perbadanan,
tempat yang perbadanan itu mempunyai pusat
pentadbirannya;

_(c)_ berhubung dengan individu, tempat yang dia biasa
tinggal;

“tempoh bercukai” ertinya apa-apa tempoh yang ditentukan
atau diperuntukkan di bawah seksyen 40;

“Tioman” ertinya Pulau Tioman dan pulau-pulau Soyak, Rengis,
Tumok, Tulai, Chebeh, Labas, Sepoi dan Jahat;

“wang” termasuklah mata wang sama ada mata wang Malaysia
atau mana-mana negara lain.

(2) Perenggan 1 Jadual Ketiga hendaklah terpakai berhubung
dengan apa-apa sebutan dalam Akta ini mengenai “nilai pasaran
terbuka”.

**Pengertian “perniagaan”**

**3. (1) Dalam Akta ini, “perniagaan” termasuklah apa-apa tred,**
perdagangan, profesion, pekerjaan atau apa-apa aktiviti serupa
yang lain, sama ada bagi keuntungan wang atau tidak.

(2) Tanpa menjejaskan keluasan makna mana-mana peruntukan
lain dalam Akta ini, yang berikut adalah disifatkan sebagai
menjalankan suatu perniagaan:

_(a)_ kemudahan atau manfaat yang tersedia kepada
anggota-anggotanya atau pemilik petaknya, mengikut
mana-mana yang berkenaan, oleh sesuatu kelab, persatuan,
pertubuhan, perbadanan pengurusan, badan pengurusan
bersama atau organisasi (bagi suatu yuran atau balasan
lain); dan


-----

18 _Rang Undang-Undang_

_(b)_ penerimaan masuk seseorang ke mana-mana premis bagi
suatu balasan.

(3) Apa-apa yang dilakukan berkaitan dengan permulaan,
penamatan atau penamatan yang diniatkan sesuatu perniagaan
dikira sebagai telah dilakukan dalam penjalanan urusan atau
penerusan perniagaan itu.

(4) Tertakluk kepada Jadual Kedua, pelupusan apa-apa perniagaan
sebagai suatu usaha berterusan, atau aset atau tanggungannya (sama
ada berkaitan dengan penstrukturan semula atau penggulungannya
atau tidak), ialah suatu pembekalan yang dibuat dalam penjalanan
urusan atau penerusan perniagaan itu.

(5) Jika mana-mana orang, dalam menjalankan apa-apa tred,
perdagangan, profesion, pekerjaan atau apa-apa aktiviti serupa
yang lain menerima apa-apa jawatan, apa-apa perkhidmatan yang
dibekalkan oleh orang itu sebagai pemegang jawatan hendaklah
dikira sebagai dibekalkan dalam penjalanan urusan atau penerusan
tred, perdagangan, profesion, pekerjaan atau apa-apa aktiviti serupa
yang lain itu.

**Pengertian “pembekalan”**

**4. (1) Tertakluk kepada subseksyen (2) dan (3), “pembekalan”**
ertinya semua bentuk pembekalan, termasuk pembekalan
perkhidmatan diimport, dilakukan bagi suatu balasan dan apa-apa
yang bukan pembekalan barang tetapi dilakukan bagi suatu balasan
ialah suatu pembekalan perkhidmatan.

(2) Perkara yang hendaklah dikira sebagai suatu pembekalan
barang atau suatu pembekalan perkhidmatan adalah sebagaimana
yang dinyatakan dalam Jadual Pertama.

(3) Perkara yang hendaklah dikira sebagai bukan suatu
pembekalan barang mahupun suatu pembekalan perkhidmatan
adalah sebagaimana yang dinyatakan dalam Jadual Kedua.

(4) Menteri boleh, melalui perintah yang disiarkan dalam
_Warta, meminda Jadual Pertama dan Jadual Kedua._

(5) Apa-apa perintah yang dibuat di bawah subseksyen (4)
hendaklah dibentangkan di hadapan Dewan Rakyat.


-----

_Cukai Barang dan Perkhidmatan_ 19

BAHAGIAN II

PENTADBIRAN

**Ketua Pengarah dan pegawai lain dan tanggungjawab**
**mereka**

**5. (1) Ketua Pengarah hendaklah mempunyai pengawasan ke**
atas semua perkara yang berhubungan dengan cukai barang dan
perkhidmatan, tertakluk kepada arahan dan kawalan Menteri.

(2) Tertakluk kepada arahan dan penyeliaan am Ketua Pengarah,
seorang pegawai kanan cukai barang dan perkhidmatan hendaklah
mempunyai dan menjalankan semua kuasa yang diberikan kepada
Ketua Pengarah di bawah Akta ini selain yang diberikan oleh
seksyen 8, 62, 76, 77, 172 dan 173.

(3) Mana-mana orang selain pegawai kastam boleh dilantik
oleh atau diambil kerja dengan persetujuan Ketua Pengarah bagi
apa-apa tugas atau perkhidmatan yang berhubungan dengan cukai
barang dan perkhidmatan dan orang itu hendaklah disifatkan
sebagai pegawai cukai barang dan perkhidmatan.

(4) Ketua Pengarah boleh, melalui pemberikuasaan secara bertulis,
memberi mana-mana pegawai cukai barang dan perkhidmatan
yang bukan pegawai kanan cukai barang dan perkhidmatan
semua atau mana-mana kuasa pegawai kanan cukai barang dan
perkhidmatan bagi suatu tempoh yang tidak melebihi sembilan
puluh hari berkenaan dengan mana-mana satu pemberikuasaan.

(5) Mana-mana pegawai cukai barang dan perkhidmatan
hendaklah mempunyai kewajipan dan kuasa untuk menguatkuasakan
dan memastikan pematuhan sewajarnya peruntukan Akta ini.

**Pengiktirafan jawatan**

**6. (1) Tiap-tiap pegawai cukai barang dan perkhidmatan apabila**
melaksanakan kewajipannya hendaklah, apabila diminta oleh
mana-mana orang, mengisytiharkan jawatannya dan mengemukakan
kad kuasa atau lencana yang ditetapkan di bawah seksyen 8A
Akta Kastam 1967 kepada orang itu atau dalam hal mana-mana
pegawai cukai barang dan perkhidmatan yang bukan pegawai
kastam, apa-apa kad kuasa lain sebagaimana yang diluluskan
oleh Ketua Pengarah.


-----

20 _Rang Undang-Undang_

(2) Tidaklah menjadi suatu kesalahan bagi mana-mana orang
yang enggan untuk mematuhi apa-apa permintaan, tuntutan atau
perintah yang dibuat oleh mana-mana pegawai cukai barang dan
perkhidmatan yang bertindak atau yang berupa sebagai bertindak
di bawah Akta ini jika pegawai itu enggan untuk mengisytiharkan
jawatannya dan mengemukakan kad kuasa atau lencananya apabila
diminta berbuat demikian oleh orang itu.

(3) Mana-mana orang, yang bukan pegawai cukai barang
dan perkhidmatan, yang secara tidak sah di sisi undang-undang
memakai, menggunakan, memiliki atau mempamerkan, melainkan
dalam perjalanan suatu pertunjukan pentas atau persembahan teater,
apa-apa pakaian seragam, lencana atau kad kuasa yang ditetapkan
yang disebut dalam subseksyen (1), atau apa-apa pakaian yang
kelihatan seperti atau mempunyai tanda yang tersendiri akan
pakaian seragam sedemikian melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

**Penjawat awam**

**7. Semua pegawai cukai barang dan perkhidmatan hendaklah**
disifatkan sebagai penjawat awam mengikut pengertian Kanun
Keseksaan [Akta 574].

**Kerahsiaan maklumat**

**8. (1) Tiap-tiap orang, yang mempunyai apa-apa kewajipan**
rasmi atau yang dilantik atau yang diambil kerja di bawah Akta
ini, hendaklah menganggap dan menguruskan semua dokumen,
maklumat, penyata atau perisytiharan yang berhubungan dengan
perniagaan, nilai pembekalan barang atau perkhidmatan oleh
mana-mana orang kena cukai atau nilai barang yang diimport
sebagai rahsia.

(2) Tertakluk kepada subseksyen (4), tiap-tiap orang yang
mempunyai milikan atau kawalan ke atas apa-apa dokumen,
maklumat, penyata atau perisytiharan atau salinannya berhubung
dengan perniagaan atau nilai pembekalan barang atau perkhidmatan


-----

_Cukai Barang dan Perkhidmatan_ 21

mana-mana orang kena cukai atau nilai barang yang diimport,
yang pada bila-bila masa, melainkan bagi maksud Akta ini atau
dengan kuasa nyata Ketua Pengarah—

_(a)_ menyampaikan atau cuba untuk menyampaikan maklumat
itu atau apa-apa yang terkandung dalam dokumen, penyata
atau perisytiharan itu atau salinannya kepada mana-mana
orang; atau

_(b)_ membiarkan atau membenarkan mana-mana orang untuk
mempunyai akses kepada apa-apa maklumat itu atau
kepada apa-apa yang terkandung dalam dokumen, penyata
atau perisytiharan itu atau salinannya,

melakukan suatu kesalahan.

(3) Tiada seorang pun yang mempunyai apa-apa kewajipan
rasmi atau yang dilantik atau yang diambil kerja di bawah Akta
ini atau yang disebut dalam subseksyen (4) adalah dikehendaki
untuk mengemukakan dalam apa-apa perkara atau prosiding
dalam mana-mana mahkamah atau tribunal apa-apa dokumen,
maklumat, penyata atau perisytiharan atau untuk mendedahkan
atau menyampaikan dalam perkara atau prosiding itu, apa-apa
perkara atau benda, yang dibawa kepada pengetahuannya dalam
pelaksanaan kewajipannya di bawah Akta ini, kecuali sebagaimana
yang perlu bagi maksud melaksanakan peruntukan Akta ini atau
bagi memulakan suatu pendakwaan atau dalam perjalanan suatu
pendakwaan bagi mana-mana kesalahan yang dilakukan di bawah
Akta ini.

(4) Ketua Pengarah boleh, sebagaimana yang difikirkannya
patut, menghantar atau menyampaikan apa-apa dokumen, maklumat,
penyata atau perisytiharan yang disebut dalam subseksyen (1) atau
apa-apa yang terkandung dalamnya, kepada Ketua Pengarah Hasil
Dalam Negeri atau Ketua Perangkaan yang boleh dikehendaki
dalam melaksanakan kewajipan rasminya.

(5) Walau apa pun subseksyen (4), Menteri boleh, sebagaimana
yang difikirkannya patut, membenarkan Ketua Pengarah untuk
menghantar atau menyampaikan apa-apa dokumen, maklumat,
penyata atau perisytiharan yang disebut dalam subseksyen (1)
atau apa-apa yang terkandung dalamnya kepada mana-mana orang
lain.


-----

22 _Rang Undang-Undang_

BAHAGIAN III

PENGENAAN DAN SKOP CUKAI

**Pengenaan dan skop cukai barang dan perkhidmatan, dsb.**

**9. (1) Suatu cukai yang dikenali sebagai cukai barang dan**
perkhidmatan, hendaklah dikenakan dan dilevikan ke atas—

_(a)_ apa-apa pembekalan barang atau perkhidmatan yang dibuat
di Malaysia, termasuk apa-apa yang dikira sebagai suatu
pembekalan di bawah Akta ini; dan

_(b)_ apa-apa pengimportan barang ke Malaysia.

(2) Kecuali sebagaimana yang diperuntukkan selainnya dalam
subseksyen 13(3) dan 72(5), cukai hendaklah dikenakan ke atas
apa-apa pembekalan barang atau perkhidmatan yang dibuat di
Malaysia jika ia suatu pembekalan bercukai yang dibuat oleh
orang kena cukai dalam penjalanan urusan atau penerusan apaapa perniagaan yang dijalankan olehnya.

(3) Kecuali sebagaimana yang diperuntukkan selainnya dalam
subseksyen 65(4) dan 65(5), cukai yang dikenakan ke atas apa-apa
pembekalan barang atau perkhidmatan ialah tanggungan orang yang
membuat bekalan itu dan tertakluk kepada Bahagian V, menjadi
genap masa dan kena dibayar pada masa pembekalan.

(4) Cukai ke atas apa-apa pengimportan barang ke Malaysia
hendaklah dikenakan, dilevikan dan kena dibayar seolah-olah ia
suatu duti kastam atau duti eksais dan seolah-olah barang yang
diimport itu adalah berduti dan boleh dikenakan duti kastam atau
duti eksais.

(5) Jika mana-mana orang berdaftar mempamerkan, mengiklankan,
menyiarkan atau menyebut harga mengikut apa-apa cara harga
apa-apa pembekalan barang atau perkhidmatan yang dia buat atau
berniat untuk buat itu, harga sedemikian hendaklah termasuk cukai
yang boleh dikenakan ke atas pembekalan melainkan jika Ketua
Pengarah meluluskan sebaliknya di bawah subseksyen (7).

(6) Mana-mana orang berdaftar boleh memohon kepada
Ketua Pengarah dalam bentuk dan mengikut cara yang ditentukan
oleh Ketua Pengarah untuk dikecualikan daripada mempamerkan,
mengiklankan, menyiarkan atau menyebut harga mengikut apa-apa
cara harga itu termasuk cukai yang boleh dikenakan ke atas
pembekalan barang atau perkhidmatan yang dia buat atau berniat


-----

_Cukai Barang dan Perkhidmatan_ 23

(7) Ketua Pengarah boleh meluluskan secara bertulis suatu
permohonan yang dbuat di bawah subseksyen (6) dan jika
suatu kelulusan telah diberikan, orang berdaftar itu hendaklah
mempamerkan, mengiklankan, menyiarkan atau menyebut harga
itu tidak termasuk cukai dengan perkataan “Harga yang kena
dibayar adalah tidak termasuk CBP”.

(8) Mana-mana orang berdaftar yang melanggar subseksyen (5)
atau (7) melakukan suatu kesalahan.

(9) Bagi maksud Akta ini, “pembekalan barang atau perkhidmatan
yang dibuat di Malaysia” hendaklah dikira sebagai barang atau
perkhidmatan yang dibekalkan di Malaysia.

**Kadar cukai**

**10. (1) Cukai hendaklah dikenakan dan dilevikan pada kadar yang**
ditetapkan di bawah seksyen ini ke atas pembekalan barang atau
perkhidmatan atau ke atas pengimportan barang dengan merujuk
kepada nilai pembekalan atau pengimportan sebagaimana yang
ditentukan di bawah Akta ini.

(2) Menteri boleh, melalui perintah yang disiarkan dalam
_Warta—_

_(a)_ menetapkan kadar cukai yang hendak dikenakan ke atas
pembekalan barang atau perkhidmatan atau ke atas
pengimportan barang; dan

_(b)_ mengubah atau meminda kadar cukai yang ditetapkan di
bawah perenggan _(a)._

(3) Apa-apa perintah yang dibuat di bawah subseksyen (2)
hendaklah, pada mesyuarat Dewan Rakyat yang berikutnya,
dibentangkan di hadapan Dewan Rakyat dan hendaklah, apabila
habis tempoh satu ratus dua puluh hari dari tarikh perintah itu
dibentangkan atau dari apa-apa tempoh lanjutan sebagaimana yang
diarahkan oleh Dewan Rakyat melalui ketetapan, terhenti berkuat
kuasa jika dan setakat yang ia tidak disahkan oleh ketetapan yang
diluluskan oleh Dewan Rakyat dalam masa satu ratus dua puluh
hari tersebut atau, jika tempoh itu telah dilanjutkan, dalam apa-apa
tempoh yang dilanjutkan itu.


-----

24 _Rang Undang-Undang_

(4) Jika suatu perintah terhenti berkuat kuasa secara
keseluruhannya atau sebahagiannya sebagaimana yang diperuntukkan
dalam subseksyen (3), apa-apa cukai yang telah dikenakan dan
dilevikan menurut perintah itu, mengikut mana-mana yang berkenaan,
bagi apa-apa bahagian perintah itu yang terhenti berkuat kuasa
hendaklah, tertakluk kepada subseksyen (5) dan (6), kena dibayar
balik kepada orang yang membayar cukai itu.

(5) Melainkan jika Menteri mengarahkan selainnya, tiada cukai
yang kena dibayar balik di bawah subseksyen (4) boleh dibayar
balik, melainkan jika orang yang membayar cukai itu membuat
tuntutan secara bertulis kepada Ketua Pengarah dalam tempoh
satu tahun dari tarikh perintah itu terhenti berkuat kuasa secara
keseluruhannya atau sebahagiannya dan tuntutan itu hendaklah
mengandungi apa-apa butir sebagaimana yang dikehendaki oleh
Ketua Pengarah.

(6) Ketua Pengarah boleh mengurangkan atau menolak apa-apa
cukai yang kena dibayar balik di bawah subseksyen (4) setakat
yang pembayaran balik itu akan secara tidak patut mengayakan
orang yang membayar cukai itu.

**Masa pembekalan**

**11. (1) Seksyen ini hendaklah terpakai dalam menentukan masa**
pembekalan barang atau perkhidmatan kecuali sebagaimana yang
diperuntukkan selainnya dalam Akta ini.

(2) Tertakluk kepada subseksyen (4), (5), (6) dan (7), masa
pembekalan barang hendaklah—

_(a)_ pada masa pengalihan barang itu jika barang itu hendak
dialihkan;

_(b)_ pada masa barang itu tersedia kepada orang yang barang itu
dibekalkan kepadanya jika barang itu tidak dialihkan;

_(c)_ jika barang, yang dihantar atau diambil dengan kelulusan
atau jualan atau dipulangkan atau terma yang serupa
dengannya, dialihkan sebelum diketahui sama ada
pembekalan bercukai akan berlaku, pada masa ia menjadi
pasti bahawa pembekalan bercukai itu telah berlaku atau
dua belas bulan selepas pengalihan itu, mengikut yang
mana-mana terdahulu.


-----

_Cukai Barang dan Perkhidmatan_ 25

(3) Tertakluk kepada subseksyen (4), (5), (6) dan (8), masa
pembekalan perkhidmatan hendaklah pada masa perkhidmatan itu
dilaksanakan.

(4) Jika, sebelum masa yang terpakai di bawah subseksyen (2)
atau (3), orang yang membuat pembekalan mengeluarkan suatu
invois cukai berkenaan dengan pembekalan itu atau jika, sebelum
masa yang terpakai di bawah perenggan (2)(a) atau _(b) atau_
subseksyen (3), dia menerima pembayaran berkenaan dengan
pembekalan itu, pembekalan itu hendaklah, setakat yang diliputi
oleh invois atau pembayaran itu, dikira sebagai berlaku pada masa
invois itu dikeluarkan atau pembayaran itu diterima, mengikut
mana-mana yang berkenaan, atau mengikut yang mana-mana
terdahulu.

(5) Jika, dalam tempoh dua puluh satu hari selepas masa yang
terpakai di bawah subseksyen (2) atau (3), orang yang membuat
pembekalan mengeluarkan suatu invois cukai berkenaan dengan
pembekalan itu, maka, pembekalan itu hendaklah, setakat yang
pembekalan itu tidak dikira sebagai berlaku pada masa yang
disebut dalam subseksyen (4) hendaklah dikira sebagai berlaku
pada masa invois itu dikeluarkan.

(6) Atas permintaan yang dibuat secara bertulis oleh orang
kena cukai, Ketua Pengarah boleh secara bertulis, sebagaimana
yang difikirkannya patut, mengubah masa pembekalan yang dibuat
oleh orang kena cukai dikira sebagai telah berlaku.

(7) Jika ada pembekalan barang semata-mata oleh sebab
pindah hakmilik atau pelupusan aset perniagaan di bawah
subperenggan 5(1) Jadual Pertama, masa pembekalan ialah pada
masa barang itu dipindah hakmilik atau dilupuskan.

(8) Jika ada pembekalan perkhidmatan semata-mata menurut
kuasa subperenggan 5(3) Jadual Pertama, masa pembekalan ialah
pada masa barang itu diuntukkan bagi penggunaan yang disebut
dalam subperenggan itu.

(9) Walau apa pun subseksyen (1), (2), (3), (4), (5), (6), (7)
dan (8), jika ada—

_(a)_ pembekalan barang atau perkhidmatan bagi suatu balasan
yang keseluruhannya atau sebahagiannya ditentukan atau
kena dibayar secara berkala, atau dari semasa ke semasa,
atau pada akhir apa-apa tempoh;


-----

26 _Rang Undang-Undang_

_(b)_ pembekalan barang bagi suatu balasan yang keseluruhannya
atau sebahagiannya ditentukan pada masa barang itu
diuntukkan bagi apa-apa maksud;

_(c)_ p e m b e k a l a n p e r k h i d m a t a n m e n u r u t k u a s a
subperenggan 5(3) Jadual Pertama bagi suatu tempoh
masa;

_(d)_ pembekalan barang atau perkhidmatan di bawah apa-apa
hal keadaan yang ditetapkan,

masa yang pembekalan itu dibuat dalam penjalanan urusan atau
penerusan apa-apa perniagaan di Malaysia hendaklah ditentukan
mengikut peraturan-peraturan yang dibuat di bawah Akta ini.

(10) Bagi mana-mana hal yang disebut dalam subseksyen (9),
peraturan-peraturan itu boleh memperuntukkan supaya barang atau
perkhidmatan itu dikira sebagai dibekalkan secara berasingan dan
berturutan pada masa atau lat tempoh yang ditetapkan.

(11) Seksyen ini tidak terpakai bagi subseksyen 183(2) dan 183(4).

**Tempat pembekalan**

**12. (1) Seksyen ini hendaklah terpakai untuk menentukan,**
bagi maksud untuk mengenakan cukai, sama ada barang atau
perkhidmatan dibekalkan di Malaysia.

(2) Jika pembekalan apa-apa barang melibatkan pengalihannya
dari suatu tempat di Malaysia ke suatu tempat yang lain di Malaysia,
barang itu hendaklah dikira sebagai dibekalkan di Malaysia jika
barang itu berada di Malaysia dan jika pembekalan barang itu
melibatkan pengalihannya dari suatu tempat di luar Malaysia ke
suatu tempat yang lain di luar Malaysia, barang itu hendaklah
dikira sebagai dibekalkan di luar Malaysia.

(3) Jika pembekalan apa-apa barang melibatkan pengalihannya
dari suatu tempat di Malaysia ke suatu tempat di luar Malaysia,
barang itu hendaklah dikira sebagai dibekalkan di Malaysia dan
jika pembekalan barang itu melibatkan pengalihannya dari suatu
tempat di luar Malaysia ke suatu tempat di Malaysia, barang itu
hendaklah dikira sebagai dibekalkan di luar Malaysia.


-----

_Cukai Barang dan Perkhidmatan_ 27

(4) Suatu pembekalan perkhidmatan hendaklah disifatkan
sebagai dibuat—

_(a)_ di Malaysia, jika pembekalnya berada di Malaysia; dan

_(b)_ di negara yang lain, jika pembekalnya berada di negara
yang lain itu.

**Pembekalan perkhidmatan diimport**

**13. (1) Jika perkhidmatan diimport, yang merupakan suatu**
pembekalan bercukai jika dibuat di Malaysia, dibekalkan kepada
seseorang (kemudian daripada ini disebut “penerima”) bagi
maksud apa-apa perniagaan yang dijalankan olehnya, pembekalan
itu hendaklah dikira sebagai suatu pembekalan yang dibuat oleh
penerima dalam penjalanan urusan atau penerusan perniagaannya,
dan pembekalan itu ialah pembekalan bercukai.

(2) Jika penerima ialah orang kena cukai, peruntukan Akta ini
hendaklah terpakai baginya mengenai pembekalan perkhidmatan
diimport itu.

(3) Jika penerima ialah seseorang yang selain orang kena cukai,
cukai hendaklah dikenakan ke atas pembekalan perkhidmatan
diimport itu dan dia hendaklah bertanggungan bagi apa-apa cukai
yang genap masa dan kena dibayar ke atas pembekalan itu.

(4) Walau apa pun seksyen 11 dan bagi maksud subseksyen (1),
masa pembekalan perkhidmatan diimport hendaklah, setakat yang
diliputi oleh apa-apa pembayaran oleh penerima, hendaklah dikira
sebagai dibuat apabila bekalan itu dibayar.

(5) Walau apa pun subseksyen (1), apabila barang diimport
ke Malaysia di bawah suatu perjanjian pajakan daripada orang
yang tempatnya bukan di Malaysia, cukai hendaklah dikenakan
ke atas barang itu.

**Tempat beradanya pembekal perkhidmatan**

**14. (1) Pembekal perkhidmatan hendaklah dikira sebagai berada**
di sesuatu negara jika—

_(a)_ dia mempunyai suatu establismen perniagaan atau
establismen tetap di negara itu dan tiada establismen
sedemikian di tempat lain;


-----

28 _Rang Undang-Undang_

_(b)_ dia tidak mempunyai suatu establismen perniagaan atau
establismen tetap di mana-mana negara tetapi tempat
tinggal biasanya ialah di negara itu; atau

_(c)_ dia mempunyai suatu establismen perniagaan atau establismen
tetap di kedua-dua negara itu dan di tempat lain dan
establismennya yang paling berkaitan secara langsung
dengan pembekalan itu ialah di negara itu.

(2) Bagi maksud seksyen ini, suatu establismen tetap
di mana-mana negara termasuklah suatu cawangan atau agensi
yang melaluinya seseorang menjalankan suatu perniagaan di
negara itu.

**Nilai pembekalan barang atau perkhidmatan**

**15. (1) Tertakluk kepada Jadual Ketiga, nilai apa-apa pembekalan**
barang atau perkhidmatan hendaklah ditentukan mengikut seksyen
ini.

(2) Jika pembekalan ialah bagi suatu balasan wang, nilai
pembekalan itu hendaklah diambil sebagai suatu amaun, dengan
tambahan cukai yang dikenakan, yang bersamaan dengan balasan
itu.

(3) Jika pembekalan ialah bagi suatu balasan bukan wang, nilai
pembekalan itu hendaklah diambil sebagai suatu amaun, dengan
tambahan cukai yang dikenakan, bersamaan dengan nilai pasaran
terbuka bagi balasan itu.

(4) Jika pembekalan ialah bagi suatu balasan yang bukan
keseluruhannya wang, nilai pembekalan itu hendaklah diambil
sebagai suatu amaun, dengan tambahan cukai yang dikenakan,
yang bersamaan dengan agregat—

_(a)_ setakat yang pembekalan itu ialah bagi suatu balasan
wang, amaun wang itu; dan

_(b)_ setakat yang pembekalan itu bukan bagi balasan wang,
nilai pasaran terbuka bagi balasan itu.

(5) Jika pembekalan ialah bukan bagi suatu balasan, nilai
pembekalan itu hendaklah diambil sebagai suatu amaun, dengan
tambahan cukai yang dikenakan, bersamaan dengan nilai pasaran
terbuka bagi pembekalan itu.


-----

_Cukai Barang dan Perkhidmatan_ 29

(6) Jika pembekalan ialah bukan semata-mata perkara yang
dengannya suatu balasan wang adalah berhubungan, pembekalan
itu hendaklah disifatkan sebagai sebahagian balasan sebagaimana
yang balasan itu boleh dikaitkan dengan sewajarnya dengan
pembekalan itu.

(7) Bagi maksud seksyen ini, nilai pembekalan hendaklah
termasuk duti eksais yang dibayar atau yang hendaklah dibayar
jika terpakai.

(8) Menteri boleh, melalui perintah yang disiarkan dalam Warta,
meminda Jadual Ketiga dan memperuntukkan bagi penentuan nilai
pembekalan selain mengikut seksyen ini.

(9) Apa-apa perintah yang dibuat di bawah subseksyen (8)
hendaklah dibentangkan di hadapan Dewan Rakyat.

**Nilai barang yang diimport**

**16. Nilai barang yang diimport ke Malaysia hendaklah jumlah**
amaun yang berikut, iaitu—

_(a)_ nilai barang bagi maksud duti kastam yang ditentukan
mengikut Akta Kastam 1967;

_(b)_ amaun duti kastam, jika ada, yang dibayar atau yang
hendaklah dibayar ke atas barang itu; dan

_(c)_ amaun duti eksais, jika ada, yang dibayar atau yang
hendaklah dibayar ke atas barang itu.

**Pembekalan berkadar sifar**

**17. (1) Pembekalan berkadar sifar ialah—**

_(a)_ apa-apa pembekalan barang atau perkhidmatan yang
ditentukan sebagai suatu pembekalan berkadar sifar oleh
Menteri di bawah subseksyen (4); dan

_(b)_ apa-apa pembekalan barang jika barang itu dieksport.

(2) Jika orang kena cukai membekalkan barang atau perkhidmatan
dan pembekalan itu ialah berkadar sifar, sama ada cukai akan
dikenakan ke atas pembekalan selain seksyen ini atau tidak, tiada
cukai boleh dikenakan ke atas pembekalan itu.


-----

30 _Rang Undang-Undang_

(3) Pembekalan yang disebut dalam subseksyen (2) hendaklah,
dalam apa-apa hal lain, dikira sebagai suatu pembekalan bercukai
dan kadar yang cukai itu dikira sebagai dikenakan ke atas
pembekalan itu hendaklah sifar peratus.

(4) Menteri boleh, melalui perintah yang disiarkan dalam
_Warta, menentukan apa-apa pembekalan barang atau perkhidmatan_
di Malaysia sebagai suatu pembekalan berkadar sifar.

(5) Apa-apa perintah yang dibuat di bawah subseksyen (4)
hendaklah, pada mesyuarat Dewan Rakyat yang berikutnya,
dibentangkan di hadapan Dewan Rakyat dan hendaklah, apabila
habis tempoh satu ratus dua puluh hari dari tarikh perintah itu
dibentangkan atau dari apa-apa tempoh lanjutan sebagaimana yang
diarahkan oleh Dewan Rakyat melalui ketetapan, terhenti berkuat
kuasa jika dan setakat yang ia tidak disahkan oleh ketetapan yang
diluluskan oleh Dewan Rakyat dalam tempoh satu ratus dua puluh
hari tersebut atau, jika tempoh itu telah dilanjutkan, dalam apa-apa
tempoh yang dilanjutkan itu.

(6) Jika suatu perintah terhenti berkuat kuasa secara
keseluruhannya atau sebahagiannya yang diperuntukkan dalam
subseksyen (5), apa-apa cukai yang telah dikenakan dan dilevikan
menurut perintah itu atau, mengikut mana-mana yang berkenaan,
bagi apa-apa bahagian perintah itu yang terhenti berkuat kuasa
hendaklah, tertakluk kepada subseksyen (7) dan (8), kena dibayar
balik kepada orang yang membayar cukai itu.

(7) Melainkan jika Menteri mengarahkan selainnya, tiada cukai
yang kena dibayar balik di bawah subseksyen (6) boleh dibayar
balik, melainkan jika orang yang membayar cukai itu membuat
tuntutan secara bertulis kepada Ketua Pengarah dalam tempoh
satu tahun dari tarikh perintah itu terhenti berkuat kuasa secara
keseluruhannya atau sebahagiannya dan tuntutan itu hendaklah
mengandungi apa-apa butir sebagaimana yang dikehendaki oleh
Ketua Pengarah.

(8) Ketua Pengarah boleh mengurangkan atau menolak apa-apa
cukai yang kena dibayar balik di bawah subseksyen (6) setakat
yang pembayaran balik itu akan secara tidak patut mengayakan
orang yang membayar cukai itu.


-----

_Cukai Barang dan Perkhidmatan_ 31

(9) Jika apa-apa barang dikatakan telah atau hendak dieksport
dan pembekalan barang itu ialah suatu pembekalan berkadar sifar,
yang bukan barang berkadar sifar jika dibekalkan bagi kegunaan
tempatan dan—

_(a)_ barang itu didapati di Malaysia selepas tarikh yang barang
itu dikatakan telah atau hendak dieksport; dan

_(b)_ kewujudan barang itu di Malaysia selepas tarikh itu tidak
diluluskan oleh Ketua Pengarah,

cukai yang sepatutnya dikenakan ke atas pembekalan itu tetapi
jika tidak kerana berkadaran sifar hendaklah menjadi genap masa
dan kena dibayar serta-merta oleh pembekal atau oleh mana-mana
orang yang dalam milikannya barang itu didapati di Malaysia dan
barang itu boleh disita di bawah Akta ini.

**Pembekalan dikecualikan**

**18. (1) Pembekalan dikecualikan ialah pembekalan apa-apa**
barang atau perkhidmatan yang tidak tertakluk kepada pengenaan
cukai di bawah seksyen 9.

(2) Menteri boleh, melalui perintah yang disiarkan dalam
_Warta, menentukan apa-apa pembekalan barang atau perkhidmatan_
di Malaysia sebagai suatu pembekalan dikecualikan.

(3) Apa-apa perintah yang dibuat di bawah subseksyen (2)
hendaklah, pada mesyuarat Dewan Rakyat yang berikutnya,
dibentangkan di hadapan Dewan Rakyat dan hendaklah, apabila
habis tempoh satu ratus dua puluh hari dari tarikh perintah itu
dibentangkan atau apa-apa tempoh lanjutan sebagaimana yang
diarahkan oleh Dewan Rakyat melalui ketetapan, terhenti berkuat
kuasa jika dan setakat yang ia tidak disahkan oleh ketetapan yang
diluluskan oleh Dewan Rakyat dalam tempoh satu ratus dua puluh
hari itu atau, jika tempoh itu telah dilanjutkan, dalam apa-apa
tempoh yang dilanjutkan itu.

(4) Jika suatu perintah terhenti berkuat kuasa secara
keseluruhannya atau sebahagiannya sebagaimana yang diperuntukkan
dalam subseksyen (3), apa-apa cukai yang dikenakan dan dilevikan
menurut perintah itu, mengikut mana-mana yang berkenaan,
bagi apa-apa bahagian perintah itu yang terhenti berkuat kuasa
hendaklah, tertakluk kepada subseksyen (5) dan (6), kena dibayar
balik kepada orang yang membayar cukai itu.


-----

32 _Rang Undang-Undang_

(5) Melainkan jika Menteri mengarahkan selainnya, tiada cukai
yang kena dibayar balik di bawah subseksyen (4) boleh dibayar
balik, melainkan jika orang yang membayar cukai itu membuat
tuntutan secara bertulis kepada Ketua Pengarah dalam tempoh
satu tahun dari tarikh perintah itu terhenti berkuat kuasa secara
keseluruhannya atau sebahagiannya dan tuntutan itu hendaklah
mengandungi apa-apa butir sebagaimana yang dikehendaki oleh
Ketua Pengarah.

(6) Ketua Pengarah boleh mengurangkan atau menolak apa-apa
cukai yang kena dibayar balik di bawah subseksyen (4) setakat
yang pembayaran balik itu akan secara tidak patut mengayakan
orang yang membayar cukai itu.

BAHAGIAN IV

PENDAFTARAN

**Pendaftaran orang kena cukai**

**19. (1) Pendaftaran orang kena cukai di bawah Akta ini**
hendaklah mengikut peruntukan Bahagian ini dan mengikut cara
yang ditetapkan.

(2) Dalam Bahagian ini—

_(a)_ sebutan mengenai pembekalan ialah sebutan mengenai
pembekalan yang dibuat dalam penjalanan urusan atau
penerusan perniagaan;

_(b)_ sebutan mengenai nilai suatu pembekalan barang atau
perkhidmatan ialah sebutan mengenai nilai yang ditentukan
atas asas bahawa tiada cukai boleh dikenakan ke atas
pembekalan atau tiada tambahan kadar rata dimasukkan
dalam balasan bagi pembekalan itu.

**Tanggungan untuk berdaftar**

**20. (1) Menteri boleh, melalui perintah yang disiarkan dalam**
_Warta, menyatakan amaun pembekalan bercukai untuk melaksanakan_
peruntukan seksyen ini.


-----

_Cukai Barang dan Perkhidmatan_ 33

(2) Apa-apa perintah yang dibuat di bawah subseksyen (1)
hendaklah dibentangkan di hadapan Dewan Rakyat.

(3) Tertakluk kepada subseksyen (5) dan (6), mana-mana orang
yang tidak berdaftar yang membuat apa-apa pembekalan bercukai
adalah bertanggungan untuk berdaftar—

_(a)_ pada akhir mana-mana bulan, jika jumlah nilai bagi
semua pembekalan bercukainya dalam bulan itu dan
sebelas bulan sebaik sebelum bulan itu telah melebihi
amaun pembekalan bercukai yang ditentukan di bawah
subseksyen (1); atau

_(b)_ pada akhir mana-mana bulan, jika ada alasan yang
munasabah bagi mempercayai bahawa jumlah nilai bagi
semua pembekalan bercukainya dalam bulan itu dan
sebelas bulan sebaik selepas bulan itu akan melebihi
amaun pembekalan bercukai yang ditentukan di bawah
subseksyen (1).

(4) Tertakluk kepada subseksyen (5) dan (6), jika apa-apa
perniagaan yang dijalankan oleh mana-mana orang kena cukai
dipindahkan kepada orang yang lain sebagai usaha berterusan
di bawah seksyen 68 dan penerima pindahan itu tidak berdaftar pada
masa pemindahan itu, penerima pindahan itu adalah bertanggungan
untuk berdaftar pada masa itu jika—

_(a)_ jumlah nilai bagi semua pembekalan bercukainya dalam
tempoh dua belas bulan sebaik sebelum masa pemindahan
itu telah melebihi amaun pembekalan bercukai yang
ditentukan di bawah subseksyen (1); atau

_(b)_ ada alasan yang munasabah untuk mempercayai bahawa
jumlah nilai bagi semua pembekalan bercukainya
dalam tempoh dua belas bulan yang bermula dari masa
pemindahan itu akan melebihi amaun pembekalan bercukai
yang ditentukan di bawah subseksyen (1).

(5) Dalam menentukan nilai pembekalan mana-mana orang
bagi maksud perenggan (3)(a) dan (4)(a), apa-apa pembekalan
yang dibuat pada masa dia berdaftar sebelumnya tidaklah boleh
diambil kira jika—

_(a)_ pendaftarannya dibatalkan selain di bawah subseksyen 26(3);
dan


-----

34 _Rang Undang-Undang_

_(b)_ Ketua Pengarah berpuas hati bahawa sebelum pendaftarannya
dibatalkan, dia telah memberikan segala maklumat yang
dikehendaki oleh Ketua Pengarah bagi tujuan untuk
menentukan sama ada untuk membatalkan pendaftaran
itu.

(6) Dalam menentukan nilai pembekalan mana-mana orang
bagi maksud subseksyen (3) dan (4), pembekalan yang berikut
hendaklah dikecualikan:

_(a)_ pembekalan barang yang merupakan aset modal perniagaan
yang dalam penjalanan urusan atau penerusannya barang
itu dibekalkan atau akan dibekalkan;

_(b)_ pembekalan bagi perkhidmatan yang diimport;

_(c)_ pembekalan yang dibuat mengikut Skim Penggudangan
di bawah seksyen 70;

_(d)_ pembekalan yang dibuat oleh seseorang yang tempatnya
di suatu negara selain Malaysia atau seseorang penerima,
mengikut Skim Pengilang Tol Diluluskan di bawah
seksyen 72; atau

_(e)_ pembekalan yang dibuat di dalam atau di antara
kawasan ditetapkan di bawah seksyen 155 kecuali jika
pembekalan itu tertakluk kepada suatu perintah di bawah
subseksyen 160(1).

**Pemberitahuan tanggungan dan pendaftaran**

**21. (1) Seseorang yang bertanggungan untuk berdaftar**
di bawah subseksyen 20(3) hendaklah memberitahu Ketua Pengarah
tentang tanggungan itu dengan memohon untuk didaftarkan dalam
borang yang ditetapkan dalam tempoh dua puluh lapan hari dari
berakhirnya bulan yang disebut dalam perenggan 20(3)(a) atau (b),
mengikut mana-mana yang berkenaan.

(2) Ketua Pengarah hendaklah mendaftarkan mana-mana
orang yang memberitahu tanggungannya di bawah subseksyen
(1) berkuat kuasa dari hari pertama bulan yang berikutnya yang
jatuhnya dua puluh lapan hari itu atau dari apa-apa tarikh yang
lebih awal sebagaimana yang dipersetujui antara Ketua Pengarah
dengan orang itu tetapi tarikh itu tidak boleh lebih awal daripada
tarikh yang orang itu menjadi bertanggungan untuk berdaftar.


-----

_Cukai Barang dan Perkhidmatan_ 35

(3) Seseorang yang bertanggungan untuk berdaftar di bawah
subseksyen 20(4) hendaklah memberitahu Ketua Pengarah tentang
tanggungan itu dengan memohon untuk didaftarkan dalam borang
yang ditetapkan dalam tempoh dua puluh lapan hari dari masa
perniagaan itu dipindahkan.

(4) Ketua Pengarah hendaklah mendaftarkan mana-mana
orang yang memberitahu tentang tanggungannya di bawah
subseksyen (3) berkuat kuasa dari tarikh perniagaan itu
dipindahkan.

(5) Jika orang kena cukai tidak mematuhi subseksyen (1)
atau (3)—

_(a)_ Ketua Pengarah hendaklah mendaftarkannya pada tarikh
sebagaimana yang ditentukan oleh Ketua Pengarah
tetapi tidak lebih awal daripada tarikh tanggungannya
untuk berdaftar diketahui atau diberitahu kepada Ketua
Pengarah; dan

_(b)_ orang itu hendaklah bertanggungan untuk membayar suatu
penalti pendaftaran lewat sebagaimana yang dikenakan
oleh Ketua Pengarah dari tarikh dia sepatutnya didaftarkan
sehingga tarikh serta-merta sebelum tarikh dia didaftarkan
sedemikian dan selepas ini disebut sebagai tempoh
pendaftaran lewat.

(6) Penalti pendaftaran lewat dan tempoh pendaftaran lewat
yang disebut dalam subseksyen (5) hendaklah sebagaimana yang
ditetapkan dan tertakluk kepada suatu amaun tidak kurang daripada
satu ribu lima ratus ringgit bagi suatu tempoh dalam masa tiga
puluh hari dan tidak melebihi suatu amaun dua puluh ribu ringgit
bagi suatu tempoh melebihi tiga ratus enam puluh hari.

(7) Sebutan mengenai pendaftaran dalam Bahagian ini ialah
sebutan mengenai pendaftaran dalam suatu daftar yang disimpan
oleh Ketua Pengarah dalam bentuk yang ditentukan olehnya bagi
maksud Akta ini.

**Pemberhentian tanggungan untuk berdaftar**

**22. (1) Tertakluk kepada subseksyen (2), mana-mana orang kena**
cukai hendaklah terhenti daripada bertanggungan untuk berdaftar
pada akhir mana-mana bulan jika Ketua Pengarah berpuas hati


-----

36 _Rang Undang-Undang_

bahawa nilai bagi semua pembekalan bercukainya dalam tempoh
bermulanya dua belas bulan, tidak akan melebihi amaun pembekalan
bercukai yang ditentukan di bawah subseksyen 20(1).

(2) Seseorang tidak berhenti daripada bertanggungan untuk
berdaftar menurut kuasa subseksyen (1) jika Ketua Pengarah berpuas
hati bahawa alasan nilai bagi semua pembekalan bercukainya tidak
akan melebihi amaun pembekalan bercukai yang ditentukan di bawah
subseksyen 20(1) ialah bahawa dalam tempoh yang berkenaan dia
akan berhenti daripada membuat pembekalan bercukai, atau akan
berhenti sementara daripada membuat pembekalan bercukai bagi
tempoh tiga puluh hari atau lebih.

(3) Dalam menentukan nilai pembekalan mana-mana orang
bagi maksud subseksyen (1), pembekalan yang berikut hendaklah
dikecualikan:

_(a)_ pembekalan barang yang merupakan aset modal perniagaan
yang dalam penjalanan urusan atau penerusannya barang
itu dibekalkan atau akan dibekalkan;

_(b)_ pembekalan bagi perkhidmatan yang diimport;

_(c)_ pembekalan yang dibuat mengikut Skim Penggudangan
di bawah seksyen 70;

_(d)_ pembekalan yang dibuat oleh seseorang yang tempatnya
di suatu negara selain Malaysia atau seseorang penerima,
mengikut Skim Pengilang Tol Diluluskan di bawah
seksyen 72; atau

_(e)_ pembekalan yang dibuat di dalam atau di antara
kawasan ditetapkan di bawah seksyen 155 kecuali jika
pembekalan itu tertakluk kepada suatu perintah di bawah
subseksyen 160(1).

**Arahan untuk mengira orang sebagai orang kena cukai**
**tunggal**

**23. (1) Tanpa menjejaskan seksyen 20, jika Ketua Pengarah**
berpuas hati bahawa apa-apa perasingan aktiviti perniagaan adalah
dibuat-buat yang menyebabkan pengelakan cukai, dia boleh
membuat suatu arahan mengarahkan supaya orang yang dinamakan
dalam arahan itu dikira sebagai orang kena cukai tunggal yang


-----

_Cukai Barang dan Perkhidmatan_ 37

menjalankan aktiviti perniagaan yang diperihalkan dalam arahan itu
dan bahawa orang kena cukai tunggal itu hendaklah bertanggungan
untuk berdaftar berkuat kuasa dari tarikh yang ditentukan dalam
arahan itu.

(2) Bagi maksud subseksyen (1), dalam menentukan sama
ada apa-apa perasingan aktiviti perniagaan adalah dibuat-buat,
hendaklah diambil kira setakat manakah orang yang berlainan yang
menjalankan aktiviti perniagaan itu berkait rapat antara satu sama
lain melalui hubungan kewangan, ekonomi dan organisasi.

(3) Ketua Pengarah boleh membuat arahan dengan
menamakan mana-mana orang jika Ketua Pengarah berpuas
hati—

_(a)_ bahawa orang itu membuat atau telah membuat pembekalan
bercukai;

_(b)_ bahawa aktiviti yang dalam penjalanannya orang itu
membuat atau telah membuat pembekalan bercukai itu
menjadi hanya sebahagian daripada aktiviti tertentu dalam
perniagaan itu dan bahawa aktiviti lain dalam perniagaan
itu sama ada aktiviti itu serupa dengan aktiviti yang
dijalankan oleh orang itu sedang dijalankan serentak
atau sebelumnya atau tidak, atau kedua-duanya, oleh
seorang orang lain atau lebih; dan

_(c)_ bahawa jika semua pembekalan bercukai yang dibuat dalam
perniagaan itu diambil kira, orang yang menjalankan
perniagaan itu akan, pada masa arahan itu, dikehendaki
untuk berdaftar menurut kuasa seksyen 20.

(4) Apa-apa arahan yang dibuat hendaklah disampaikan kepada
setiap orang yang dinamakan dalam arahan itu.

(5) Jika, selepas suatu arahan telah diberikan di bawah seksyen
ini dengan menyatakan perihal perniagaan itu, ternyata pada Ketua
Pengarah bahawa mana-mana orang yang tidak dinamakan dalam
arahan itu sedang membuat pembekalan bercukai dalam perjalanan
aktiviti yang patut dianggap sebagai sebahagian daripada aktiviti
perniagaan itu, Ketua Pengarah boleh membuat dan menyampaikan
kepada orang itu suatu arahan tambahan yang merujuk kepada


-----

38 _Rang Undang-Undang_

arahan yang terdahulu dan perihal perniagaan yang dinyatakan
dalam arahan itu, dan menambah nama orang itu kepada nama
orang yang dinamakan dalam arahan yang terdahulu berkuat kuasa
dari—

_(a)_ tarikh orang itu mula-mula membuat pembekalan bercukai;
atau

_(b)_ tarikh yang dinyatakan dalam arahan yang terdahulu
yang orang kena cukai tunggal yang disebut itu adalah
berdaftar di bawah subseksyen (1),

yang mana terkemudian.

(6) Jika, sebaik sebelum apa-apa arahan, termasuk arahan
tambahan, dibuat, mana-mana orang yang dinamakan dalam arahan
itu didaftarkan berkenaan dengan pembekalan bercukai yang dibuat
olehnya sebagaimana yang dinyatakan dalam subseksyen (3) atau (5),
pendaftarannya hendaklah dibatalkan oleh Ketua Pengarah berkuat
kuasa dari tarikh orang kena cukai tunggal itu didaftarkan di
bawah subseksyen (1) dan sebaik pembatalan pendaftarannya,
dia berserta dengan semua orang yang dinamakan dalam arahan
itu hendaklah dikira sebagai orang kena cukai tunggal di bawah
seksyen ini.

(7) Berhubung dengan sesuatu perniagaan yang dinyatakan
dalam sesuatu arahan, orang yang dinamakan dalam arahan itu
berserta dengan orang yang dinamakan dalam arahan tambahan
itu yang berhubungan dengan perniagaan itu sebagai orang yang
bersama-sama dikira sebagai orang kena cukai tunggal adalah
disebut sebagai “anggota konstituen” dalam subseksyen (8) dan (9).

(8) Jika apa-apa arahan dibuat di bawah seksyen ini—

_(a)_ orang kena cukai tunggal yang menjalankan perniagaan
yang dinyatakan dalam arahan itu hendaklah didaftarkan
dengan nama yang akan dicadangkan secara bersesama
oleh orang yang dinamakan dalam arahan itu melalui
notis secara bertulis diberikan kepada Ketua Pengarah
tidak kurang daripada empat belas hari selepas tarikh
arahan itu atau, jika cadangan itu tidak dibuat, dengan
nama sebagaimana yang dinyatakan dalam arahan itu;


-----

_Cukai Barang dan Perkhidmatan_ 39

_(b)_ mana-mana pembekalan bercukai yang dibuat oleh salah
seorang daripada anggota konstituen dalam perjalanan
aktiviti orang kena cukai tunggal hendaklah dikira sebagai
pembekalan bercukai yang dibuat oleh orang kena cukai
tunggal;

_(c)_ setiap anggota konstituen hendaklah bertanggungan secara
bersesama dan berasingan bagi apa-apa cukai yang genap
masa dan kena dibayar oleh orang kena cukai tunggal;

_(d)_ tanpa menjejaskan perenggan (c), apa-apa kegagalan oleh
orang kena cukai tunggal itu untuk mematuhi apa-apa
kehendak yang dikenakan oleh atau di bawah Akta ini
hendaklah dikira sebagai suatu kegagalan oleh setiap
anggota konstituen secara berasingan; dan

_(e) tertakluk kepada perenggan_ _(a) hingga_ _(d), anggota_
konstituen hendaklah dikira sebagai suatu perkongsian
yang menjalankan perniagaan orang kena cukai tunggal
dan apa-apa persoalan tentang skop aktiviti perniagaan
itu pada bila-bila masa hendaklah ditentukan dengan
sewajarnya.

(9) Jika ternyata pada Ketua Pengarah bahawa mana-mana
orang yang merupakan salah seorang daripada anggota konstituen
tidak patut lagi dianggap sedemikian bagi maksud perenggan (8)(c)
dan _(d) dan Ketua Pengarah memberikan notis secara bertulis_
yang bermaksud sedemikian, orang itu tidak lagi mempunyai
apa-apa tanggungan menurut kuasa perenggan itu bagi apa-apa
jua yang dilakukan selepas tarikh yang dinyatakan dalam notis
itu dan dengan itu dan sewajarnya pada tarikh itu dia hendaklah
dikira sebagai telah terhenti menjadi anggota perkongsian yang
disebut dalam perenggan (8)(e).

**Pendaftaran secara sukarela**

**24. (1) Jika mana-mana orang yang tidak bertanggungan untuk**
berdaftar memuaskan hati Ketua Pengarah bahawa dia menjalankan
suatu perniagaan dan dia—

_(a)_ membuat pembekalan bercukai termasuk pembekalan
bercukai yang tidak diambil kira di bawah Akta ini;
atau

_(b)_ berniat untuk membuat pembekalan bercukai,


-----

40 _Rang Undang-Undang_

dalam penjalanan urusan atau penerusan perniagaan itu, Ketua
Pengarah boleh, jika orang itu memohon dalam borang yang
ditetapkan dan tertakluk kepada apa-apa syarat sebagaimana
yang difikirkan patut untuk dikenakan oleh Ketua Pengarah,
mendaftarkan orang itu dari apa-apa tarikh yang ditentukan oleh
Ketua Pengarah dan orang itu hendaklah kekal berdaftar bagi
tempoh yang tidak kurang daripada dua tahun atau apa-apa tempoh
lain yang lebih pendek.

(2) Jika mana-mana orang yang tidak bertanggungan untuk
berdaftar memuaskan hati Ketua Pengarah bahawa dia menjalankan
suatu perniagaan dan dia—

_(a)_ membuat pembekalan di luar Malaysia yang akan menjadi
suatu pembekalan bercukai jika dibuat di Malaysia;
atau

_(b)_ berniat untuk membuat pembekalan di luar Malaysia yang
akan menjadi suatu pembekalan bercukai jika dibuat di
Malaysia,

dalam penjalanan urusan atau penerusan perniagaan itu, dan dalam
mana-mana yang berkenaan dia—

(A) mempunyai suatu establismen perniagaan di Malaysia
atau tempat tinggal biasanya ialah di Malaysia; dan

(B) tidak membuat dan tidak berniat untuk membuat pembekalan
bercukai di Malaysia,

Ketua Pengarah boleh, jika orang itu memohon dalam borang
yang ditetapkan dan tertakluk kepada apa-apa syarat sebagaimana
yang difikirkan patut untuk dikenakan oleh Ketua Pengarah,
mendaftarkan orang itu dari apa-apa tarikh yang ditentukan oleh
Ketua Pengarah.

(3) Ketua Pengarah boleh membatalkan pendaftaran seseorang
di bawah perenggan (1)(b) atau (2)(b) jika dia belum bermula
untuk membuat suatu pembekalan mengikut tarikh yang diniatkan
dalam permohonannya itu atau jika dia melanggar apa-apa syarat
yang dikenakan di bawah subseksyen (1) atau (2).

(4) Ketua Pengarah boleh menolak apa-apa permohonan
bagi pendaftaran yang dibuat di bawah subseksyen (1) atau (2)
sebagaimana yang difikirkannya patut.


-----

_Cukai Barang dan Perkhidmatan_ 41

**Pemberitahuan pemberhentian tanggungan atau pendaftaran**
**secara sukarela**

**25. (1) Seseorang yang berdaftar di bawah seksyen 21 atau**
subseksyen 24(1) yang berhenti membuat atau tidak lagi
mempunyai niat untuk membuat suatu pembekalan bercukai
hendaklah memberitahu Ketua Pengarah tentang hakikat itu dan
tarikhnya secara bertulis dalam tempoh tiga puluh hari dari tarikh
pemberhentian atau ketiadaan niat itu.

(2) Seseorang yang berdaftar di bawah subseksyen 24(2)
yang—

_(a)_ berhenti membuat atau tidak lagi berniat untuk membuat
pembekalan di luar Malaysia yang akan menjadi suatu
pembekalan bercukai jika dibuat di Malaysia; atau

_(b)_ membuat atau berniat untuk membuat pembekalan bercukai
di Malaysia,

hendaklah memberitahu Ketua Pengarah tentang hakikat itu dan
tarikhnya secara bertulis dalam masa tiga puluh hari dari tarikh
ia berlaku.

(3) Mana-mana orang yang melanggar subseksyen (1) atau (2)
melakukan suatu kesalahan.

**Pembatalan pendaftaran**

**26. (1) Jika seseorang orang berdaftar membuat permintaan**
secara bertulis untuk membatalkan pendaftarannya atau membuat
pemberitahuan di bawah seksyen 25, Ketua Pengarah boleh
membatalkan pendaftaran orang itu dari apa-apa tarikh yang
ditentukan oleh Ketua Pengarah jika dia berpuas hati bahawa
orang itu boleh dibatalkan pendaftarannya.

(2) Jika Ketua Pengarah berpuas hati bahawa seseorang orang
berdaftar telah terhenti dari boleh didaftarkan, Ketua Pengarah
boleh membatalkan pendaftarannya berkuat kuasa dari tarikh dia
terhenti dari boleh didaftarkan atau dari apa-apa tarikh terkemudian
yang ditentukan oleh Ketua Pengarah.


-----

42 _Rang Undang-Undang_

(3) Jika Ketua Pengarah berpuas hati bahawa pada hari yang
seseorang orang berdaftar telah didaftarkan dia bukan orang
yang boleh didaftarkan, Ketua Pengarah boleh membatalkan
pendaftarannya berkuat kuasa dari tarikh pemberitahuan secara
bertulis oleh Ketua Pengarah.

(4) Bagi maksud seksyen ini, “boleh didaftarkan” ertinya
bertanggungan untuk berdaftar di bawah seksyen 20 atau layak
untuk berdaftar di bawah seksyen 24.

**Pendaftaran kumpulan**

**27. (1) Dua syarikat atau lebih adalah layak untuk dikira sebagai**
anggota suatu kumpulan jika syarikat itu memenuhi syarat-syarat
yang ditetapkan.

(2) Anggota suatu kumpulan boleh memohon kepada Ketua
Pengarah dalam borang yang ditetapkan untuk dikira sebagai suatu
kumpulan dan tiap-tiap anggota hendaklah, dalam permohonan
itu, mencalonkan seorang anggota untuk menjadi anggota wakil
mereka.

(3) Ketua Pengarah boleh, sebagaimana yang difikirkannya
patut, meluluskan atau menolak apa-apa permohonan yang dibuat
di bawah subseksyen (2) dan apabila diluluskan, mengenakan
syarat-syarat.

(4) Ketua Pengarah boleh, sebagaimana yang difikirkannya
patut, menolak untuk mendaftarkan anggota yang dinamakan oleh
anggota-anggota kumpulan sebagai anggota wakil.

(5) Pendaftaran suatu kumpulan hendaklah atas nama anggota
wakil itu.

(6) Jika syarikat telah dikira sebagai suatu kumpulan—

_(a)_ apa-apa pembekalan bercukai barang atau perkhidmatan
oleh suatu anggota kumpulan kepada suatu anggota
kumpulan yang lain tidaklah boleh diambil kira;

_(b)_ apa-apa pembekalan bercukai barang atau perkhidmatan
oleh atau kepada suatu anggota kumpulan hendaklah
dikira sebagai suatu pembekalan oleh atau kepada anggota
wakil;


-----

_Cukai Barang dan Perkhidmatan_ 43

_(c)_ apa-apa perniagaan yang dijalankan oleh anggota kumpulan
hendaklah dikira sebagai dijalankan oleh anggota wakil;
dan

_(d)_ apa-apa pengimportan barang atau pembekalan perkhidmatan
yang diimport oleh mana-mana anggota hendaklah dikira
sebagai diimport oleh anggota wakil dan apa-apa cukai
yang dibayar atau genap masa dan kena dibayar oleh
anggota kumpulan ke atas pengimpotan barang atau
pembekalan perkhidmatan yang diimport itu hendaklah
dikira sebagai dibayar atau genap masa dan kena dibayar
oleh anggota wakil.

(7) Semua anggota kumpulan hendaklah bertanggungan secara
bersesama dan berasingan bagi apa-apa cukai yang genap masa
dan kena dibayar oleh anggota wakil.

(8) Ketua Pengarah boleh membatalkan pendaftaran sesuatu
kumpulan atau menamatkan layanan sesuatu syarikat sebagai
anggota suatu kumpulan sebagaimana yang difikirkannya patut.

**Pendaftaran perkongsian**

**28. (1) Pendaftaran—**

_(a)_ orang yang menjalankan perniagaan dalam suatu perkongsian
hendaklah atas nama firma itu; dan

_(b)_ orang yang sama yang menjalankan perniagaan yang
berasingan dalam suatu perkongsian boleh atas nama
berasingan firma masing-masing.

(2) Dalam menentukan sama ada barang atau perkhidmatan
dibekalkan kepada atau oleh orang yang disebut dalam
subseksyen (1), tidaklah boleh diambil kira apa-apa perubahan
dalam perkongsian itu.

(3) Mana-mana orang yang terhenti menjadi rakan kongsi
dalam suatu perkongsian hendaklah—

_(a)_ memberitahu Ketua Pengarah secara bertulis berkenaan
tarikh pemberhentian itu dalam tempoh tiga puluh hari
daripada tarikh pemberhentian; dan


-----

44 _Rang Undang-Undang_

_(b)_ membayar perkadaran tanggungan perkongsian ke atas
apa-apa cukai yang genap masa dan kena dibayar ke
atas apa-apa pembekalan barang atau perkhidmatan oleh
perkongsian itu sehingga tarikh pemberhentian itu.

(4) Jika mana-mana orang terhenti menjadi rakan kongsi dalam
suatu perkongsian selama apa-apa tempoh bercukai atau dikira
sebagai berbuat demikian menurut kuasa subseksyen (3), apa-apa
notis, sama ada taksiran atau selainnya, yang disampaikan
kepada perkongsian itu dan yang berhubung dengan tempoh
bercukai itu atau apa-apa tempoh bercukai yang lain selama
keseluruhan atau sebahagian yang dia menjadi rakan kongsi dalam
perkongsian itu, hendaklah disifatkan sebagai telah disampaikan
juga kepadanya.

(5) Walau apa pun apa-apa undang-undang bertulis yang
berlawanan, apa-apa notis, sama ada taksiran atau selainnya,
yang dialamatkan kepada suatu perkongsian mengikut nama
yang dengannya perkongsian itu didaftarkan di bawah Akta ini,
dan disampaikan mengikut Akta ini hendaklah disifatkan sebagai
telah disampaikan dengan sepatutnya kepada perkongsian itu dan
dengan demikian itu, jika subseksyen (4) terpakai, sebagai telah
disampaikan dengan sepatutnya kepada mana-mana rakan kongsi
yang terdahulu.

(6) Subseksyen (1) dan (4) tidaklah boleh menjejaskan takat,
di bawah mana-mana undang-undang bertulis yang lain, seorang
rakan kongsi bertanggungan bagi cukai yang terhutang oleh firma
itu.

(7) Jika seseorang ialah rakan kongsi dalam suatu firma semasa
sebahagian sahaja suatu tempoh bercukai, tanggungannya bagi
cukai ke atas apa-apa pembekalan barang atau perkhidmatan oleh
firma itu semasa tempoh bercukai hendaklah menjadi perkadaran
tanggungan firma sebagaimana yang patut.

(8) Jika apa-apa notis dikehendaki supaya diberikan oleh suatu
perkongsian di bawah Akta ini, adalah menjadi tanggungan semua
rakan kongsi secara bersesama dan berasingan untuk memberikan
notis itu, kecuali bahawa jika suatu notis diberikan oleh mana-mana
satu rakan kongsi, ia hendaklah dianggap sebagai pematuhan yang
mencukupi bagi kehendak itu.


-----

_Cukai Barang dan Perkhidmatan_ 45

(9) Mana-mana orang yang melanggar perenggan 3(a) atau 3(b)
melakukan suatu kesalahan.

(10) Bagi maksud seksyen ini, suatu perkongsian tidak termasuk
suatu perkongsian liabiliti terhad.

**Pendaftaran pertubuhan atau organisasi yang serupa**

**29. (1) Pendaftaran apa-apa pertubuhan atau organisasi yang**
serupa boleh atas nama pertubuhan atau organisasi yang serupa
itu dan dalam menentukan sama ada barang atau perkhidmatan
dibekalkan kepada atau oleh pertubuhan atau organisasi yang
serupa itu, tidaklah boleh diambil kira apa-apa perubahan dalam
anggotanya.

(2) Jika apa-apa dikehendaki dibuat di bawah Akta ini oleh
atau bagi pihak pertubuhan atau organisasi yang serupa, yang hal
ehwalnya diuruskan oleh suatu jawatankuasa, atau jawatankuasa
anggota-anggotanya, ia hendaklah menjadi tanggungjawab secara
bersesama dan berasingan—

_(a)_ tiap-tiap anggota yang memegang jawatan sebagai presiden,
pengerusi, bendahari, setiausaha atau apa-apa jawatan
yang serupa; atau

_(b)_ dalam ketiadaan mana-mana anggota sedemikian, tiap-tiap
anggota yang memegang jawatan sebagai anggota suatu
jawatankuasa,

kecuali bahawa jika ia dikehendaki dibuat atau dengan sepenuhnya
dibuat oleh mana-mana pegawai atau anggota jawatankuasa, ia
hendaklah dianggap sebagai pematuhan yang mencukupi bagi
kehendak itu.

**Pendaftaran cawangan atau bahagian**

**30. (1) Jika apa-apa perniagaan orang kena cukai dijalankan**
oleh satu atau lebih cawangan atau bahagian, orang kena cukai itu
boleh memohon kepada Ketua Pengarah bagi pendaftaran dalam
borang yang ditetapkan bagi mana-mana cawangan atau bahagian
untuk didaftarkan atas nama cawangan atau bahagian itu.


-----

46 _Rang Undang-Undang_

(2) Ketua Pengarah boleh meluluskan permohonan yang dibuat
di bawah subseksyen (1) tertakluk kepada apa-apa syarat yang
difikirkannya patut dikenakan jika dia berpuas hati bahawa orang
kena cukai itu memenuhi kehendak yang berikut:

_(a)_ orang kena cukai itu dan kesemua cawangan atau bahagian
membuat pembekalan bercukai secara keseluruhan;

_(b)_ orang kena cukai itu bukan anggota suatu kumpulan di
bawah seksyen 27;

_(c)_ berkemungkinan akan menyebabkan kesulitan sebenar bagi
orang kena cukai untuk mengemukakan suatu penyata
tunggal berkenaan dengan semua cawangan atau bahagian
jika tidak kerana pendaftaran berasingan;

_(d)_ setiap cawangan atau bahagian mengekalkan suatu akaun
yang berasingan berkenaan dengan aktivitinya;

_(e)_ setiap cawangan atau bahagian boleh dikenal pasti secara
berasingan dengan merujuk kepada sifat aktiviti yang
dijalankan oleh atau lokasi cawangan atau bahagian itu;
dan

_(f)_ setiap cawangan atau bahagian mempunyai tempoh bercukai
yang sama.

(3) Ketua Pengarah boleh, pada bila-bila masa melalui notis
secara bertulis kepada orang berdaftar, membatalkan pendaftaran
yang diluluskan di bawah subseksyen (2) berkenaan dengan
mana-mana atau semua cawangan atau bahagian jika dia berpuas
hati bahawa—

_(a)_ orang berdaftar itu telah gagal untuk mematuhi apa-apa
syarat yang dikenakan oleh Ketua Pengarah di bawah
subseksyen (2);

_(b)_ apa-apa kehendak yang disebut dalam subseksyen (2)
telah terhenti untuk terpakai;

_(c)_ orang berdaftar itu telah menyediakan apa-apa perisytiharan
atau maklumat palsu, mengelirukan atau tidak tepat
dalam permohonannya di bawah subseksyen (1); atau

_(d)_ ia adalah perlu bagi perlindungan hasil.

(4) Jika Ketua Pengarah membatalkan pendaftaran mengikut
subseksyen (3), pembatalan itu hendaklah berkuat kuasa dari
tarikh pembatalan itu sebagaimana yang ditentukan oleh
Ketua Pengarah.


-----

_Cukai Barang dan Perkhidmatan_ 47

(5) Tertakluk kepada subseksyen (6), orang kena cukai boleh
memohon secara bertulis kepada Ketua Pengarah bagi mana-mana
cawangan atau bahagian yang didaftarkan secara berasingan di
bawah subseksyen (2) supaya terhenti didaftarkan sedemikian,
dan Ketua Pengarah boleh membatalkan pendaftaran secara
berasingan itu berkuat kuasa dari tarikh permohonan itu atau dari
apa-apa tarikh terkemudian sebagaimana yang ditentukan oleh
Ketua Pengarah.

(6) Seseorang orang kena cukai yang berdaftar di bawah
subseksyen (2) hendaklah terus berdaftar bagi suatu tempoh
yang tidak kurang daripada dua tahun atau apa-apa tempoh lain
yang lebih pendek sebagaimana yang ditentukan oleh Ketua
Pengarah.

**Wakil peribadi disifatkan sebagai orang kena cukai**

**31. (1) Jika orang kena cukai—**

_(a)_ mati;

_(b)_ adalah di bawah likuidasi atau penerimaan;

_(c)_ menjadi bankrap; atau

_(d)_ menjadi tidak upaya,

Ketua Pengarah boleh menyifatkan mana-mana wakil peribadi yang
menjalankan perniagaan dalam tempoh interim sebagai seorang
orang kena cukai dari tarikh wakil peribadi itu mengambil alih
sehingga masa apabila seseorang didaftarkan berkenaan dengan
perniagaan itu atau dalam hal ketidakupayaan, sehingga masa
ketidakupayaan itu terhenti.

(2) Apa-apa kehendak untuk membayar cukai ke atas wakil
peribadi yang menjalankan perniagaan yang disebut dalam
subseksyen (1) hendaklah terpakai baginya setakat aset yang
dikawal olehnya.

(3) Wakil peribadi yang menjalankan perniagaan yang disebut
dalam subseksyen (1) hendaklah, dalam tempoh dua puluh satu
hari dari dia mula-mula berbuat demikian, memberitahu secara
bertulis kepada Ketua Pengarah tentang hakikat itu dan tentang
tarikh kematian, likuidasi, penerimaan, kebankrapan atau sifat
ketidakupayaan dan tarikh bila ia bermula.


-----

48 _Rang Undang-Undang_

(4) Walau apa pun mana-mana undang-undang bertulis yang
berlawanan, wakil peribadi yang menjalankan perniagaan yang
disebut dalam subseksyen (1) hendaklah, sebelum melupuskan
apa-apa aset orang kena cukai itu, mengetepikan sejumlah wang
daripada aset itu yang ternyata pada Ketua Pengarah sebagai
mencukupi untuk membayar apa-apa cukai dan penalti, jika ada,
yang atau akan selepas itu menjadi genap masa dan kena dibayar
atau kena dibayar, mengikut mana-mana yang berkenaan, berkenaan
dengan apa-apa pembekalan bercukai barang atau perkhidmatan
yang telah dibekalkan oleh orang kena cukai itu sebelum wakil
peribadi itu disifatkan sebagai seorang orang kena cukai yang
menjalankan perniagaan dalam tempoh interim dan wakil peribadi
itu hendaklah membayar cukai dan penalti itu.

(5) Wakil peribadi yang menjalankan perniagaan yang disebut
dalam subseksyen (1) yang gagal untuk mematuhi subseksyen (4)
hendaklah bertanggungan secara peribadi untuk membayar cukai
atau penalti itu, yang atau akan selepas itu menjadi genap masa
dan kena dibayar atau kena dibayar, mengikut mana-mana yang
berkenaan.

(6) Jika dua wakil peribadi atau lebih menjalankan perniagaan
yang disebut dalam subseksyen (1), obligasi dan tanggungan
wakil peribadi itu hendaklah dihubungkaitkan secara bersesama
dan berasingan dengan mereka, tertakluk kepada hak sumbangan
antara mereka sebagaimana dalam hal kontrak.

(7) Mana-mana orang yang melanggar subseksyen (3) melakukan
suatu kesalahan dan boleh, apabila disabitkan, didenda tidak
melebihi lima ribu ringgit atau dipenjarakan selama tempoh tidak
melebihi satu tahun atau kedua-duanya.

**Pengecualian pendaftaran bagi orang yang membuat atau**
**berniat untuk membuat pembekalan berkadar sifar**

**32. (1) Walau apa pun apa-apa peruntukan Akta ini, jika mana-mana**
orang yang membuat atau berniat untuk membuat pembekalan
bercukai memuaskan hati Ketua Pengarah bahawa pembekalan itu
ialah suatu pembekalan berkadar sifar, Ketua Pengarah boleh, jika
difikirkannya patut dan atas permintaan orang itu, mengecualikan
orang itu daripada pendaftaran sehingga pengecualian itu ditarik
balik.


-----

_Cukai Barang dan Perkhidmatan_ 49

(2) Jika terdapat suatu perubahan dalam sifat pembekalan
yang dibuat oleh orang yang dikecualikan daripada pendaftaran
di bawah subseksyen (1), dia hendaklah memberitahu secara bertulis
kepada Ketua Pengarah tentang perubahan itu dalam tempoh tiga
puluh hari dari tarikh berlakunya perubahan itu.

BAHAGIAN V

PENGAKAUNAN, TAKSIRAN, MENDAPATKAN, DSB.

**Pengeluaran invois cukai**

**33. (1) Kecuali sebagaimana yang diperuntukkan selainnya dalam**
seksyen ini, tiap-tiap orang berdaftar yang membuat apa-apa
pembekalan bercukai barang atau perkhidmatan dalam perjalanan
urusan atau penerusan apa-apa perniagaan di Malaysia hendaklah
mengeluarkan suatu invois cukai yang mengandungi butir-butir
yang ditetapkan berkenaan dengan pembekalan itu.

(2) Mana-mana orang berdaftar yang—

_(a)_ tidak mengeluarkan suatu invois cukai; atau

_(b)_ mengeluarkan suatu invois cukai yang tidak mengandungi
mana-mana butir-butir yang ditetapkan,

melakukan suatu kesalahan.

(3) Walau apa pun subseksyen (1), Ketua Pengarah boleh,
apabila terdapat permintaan secara bertulis dan tertakluk kepada
syarat yang difikirkannya patut dikenakan, meluluskan—

_(a)_ mana-mana satu atau lebih butir-butir yang ditetapkan
untuk tidak dikandung dalam suatu invois cukai; atau

_(b)_ invois cukai untuk tidak dikeluarkan jika dia berpuas
hati bahawa tidak wajar bagi orang berdaftar untuk
mengeluarkan suatu invois cukai:

Dengan syarat bahawa dalam hal perenggan (a), orang berdaftar
itu hendaklah memasukkan nama dan alamat penerima dalam
invois cukai atas permintaan penerima.


-----

50 _Rang Undang-Undang_

(4) Mana-mana orang berdaftar di bawah subseksyen (3) yang
mengeluarkan suatu invois cukai yang tidak mengandungi mana-mana
butir-butir yang ditetapkan sebagaimana yang diluluskan oleh Ketua
Pengarah di bawah perenggan 3(a) atau enggan mengeluarkan
suatu invois cukai yang mengandungi nama dan alamat penerima
atas permintaan penerima melakukan suatu kesalahan.

(5) Jika seseorang penerima yang ialah seorang orang berdaftar
menyediakan dokumen kepada dirinya sendiri iaitu suatu invois
bil kediri berkenaan dengan suatu pembekalan barang atau
perkhidmatan kepadanya oleh orang berdaftar yang lain, penerima
itu boleh memohon secara bertulis kepada Ketua Pengarah bagi
invois bil kediri sedemikian dikira sebagai suatu invois cukai
jika—

_(a)_ nilai itu tidak diketahui oleh pembekal pada masa
pembekalan dibuat;

_(b)_ pembekal dan penerima itu kedua-duanya adalah orang
berdaftar;

_(c)_ penerima dan pembekal itu bersetuju secara bertulis kepada
suatu invois bil kediri; dan

_(d)_ pembekal dan penerima itu bersetuju bahawa pembekal
itu tidak mengeluarkan suatu invois cukai berhubung
apa-apa pembekalan yang mana seksyen ini terpakai,

dan apabila diluluskan, invois bil kediri itu hendaklah mengandungi
butir sebagaimana yang ditetapkan dan Ketua Pengarah boleh
mengenakan apa-apa syarat yang ditetapkan.

(6) Mana-mana penerima yang disebut dalam subseksyen (5)
yang—

_(a)_ mengeluarkan suatu invois bil kediri tanpa kelulusan
Ketua Pengarah;

_(b)_ mengeluarkan suatu invois bil kediri yang tidak mengandungi
mana-mana butir-butir yang ditetapkan; atau

_(c)_ tidak mematuhi mana-mana syarat yang ditetapkan yang
dikenakan ke atasnya,

melakukan suatu kesalahan.


-----

_Cukai Barang dan Perkhidmatan_ 51

(7) Dalam hal di mana invois bil kediri dikeluarkan sebelum
masa yang terpakai di bawah perenggan 11(2)(a) atau 11(2)(b)
atau subseksyen 11(3), invois bil kediri hendaklah dikeluarkan
dengan pembayaran dan kegagalan berbuat demikian, penerima
itu melakukan kesalahan.

(8) Jika barang yang diperihalkan dalam subseksyen 65(4)
atau subperenggan 5(7) Jadual Pertama dijual secara lelong atau
selain secara lelong, pelelong atau orang yang menjual barang
itu hendaklah mengeluarkan suatu dokumen yang mengandungi
butir-butir cukai yang boleh dikenakan yang ditetapkan dan
dokumen yang dikeluarkan kepada pembeli hendaklah dikira sebagai
suatu invois cukai yang disediakan oleh orang kena cukai yang
disifatkan membekalkan barang itu mengikut subseksyen 65(4)
atau subperenggan 5(7) Jadual Pertama.

(9) Mana-mana pelelong atau orang yang menjual barang yang
disebut dalam subseksyen (8) yang tidak mengeluarkan suatu
dokumen atau mengeluarkan dokumen tanpa butir-butir cukai
yang boleh dikenakan yang ditetapkan yang dikeluarkan kepada
pembeli melakukan suatu kesalahan.

(10) Tiada invois yang menunjukkan suatu amaun yang berupa
sebagai suatu cukai boleh dikeluarkan—

_(a)_ oleh mana-mana orang—

(i) atas apa-apa pembekalan barang atau perkhidmatan
yang bukan suatu pembekalan bercukai;

(ii) atas apa-apa pembekalan berkadar sifar; atau

_(b)_ oleh mana-mana orang yang bukan seorang orang
berdaftar.

(11) Mana-mana orang yang melanggar subseksyen (10)
melakukan suatu kesalahan dan boleh, apabila disabitkan, didenda
tidak melebihi tiga puluh ribu ringgit atau dipenjarakan selama
tempoh tidak melebihi dua tahun atau kedua-duanya dan dikenakan
penalti dua kali ganda amaun cukai.

(12) Suatu invois cukai di bawah subseksyen (1) tidak perlu
dikeluarkan jika seorang orang berdaftar membuat pembekalan
yang berikut:

_(a)_ pembekalan berkadar sifar; atau

_(b)_ pembekalan yang dibuat tanpa balasan yang dikenakan
cukai


-----

52 _Rang Undang-Undang_

(13) Walau apa pun subseksyen (1), tiada invois cukai boleh
dikeluarkan bagi—

_(a)_ apa-apa pembekalan barang terpakai di bawah seksyen 59;

_(b)_ apa-apa pembekalan perkhidmatan diimport; atau

_(c)_ apa-apa pembekalan barang yang dirawat atau diproses
yang disifatkan telah dibekalkan oleh penerima di bawah
seksyen 72.

(14) Mana-mana orang yang mengeluarkan suatu invois
cukai yang melanggar subseksyen (13) melakukan suatu
kesalahan.

**Pengeluaran invois cukai oleh komputer**

**34. Bagi maksud mana-mana peruntukan di bawah Akta ini**
berhubung dengan suatu invois cukai, seorang orang berdaftar
hendaklah dikira sebagai mengeluarkan suatu invois cukai
kepada orang yang lain walaupun tiada penyerahan apa-apa
dokumen yang setara dengannya dalam bentuk kertas kepada
orang itu jika butir-butir yang dikehendaki direkodkan dalam
komputer dan—

_(a)_ dihantar atau dijadikan tersedia kepada orang itu secara
elektronik; atau

_(b)_ dikeluarkan atas apa-apa bahan selain kertas dan diserahkan
kepada orang itu.

**Nota kredit dan nota debit**

**35. Jika apa-apa pembekalan bercukai dibuat oleh atau kepada**
mana-mana orang berdaftar yang melibatkan pengeluaran dan
penerimaan nota kredit atau nota debit di bawah hal keadaan
dan syarat yang ditetapkan, orang berdaftar itu, sama ada dia
pembekal atau penerima pembekalan bercukai, hendaklah membuat
pelarasan dalam penyatanya dengan sewajarnya dan nota kredit
dan nota debit itu hendaklah mengandungi butir-butir yang
ditetapkan.


-----

_Cukai Barang dan Perkhidmatan_ 53

**Kewajipan untuk menyimpan rekod**

**36. (1) Tiap-tiap orang kena cukai hendaklah menyimpan**
rekod yang lengkap dan benar yang ditulis secara kemas kini
mengenai semua transaksi yang menyentuh atau boleh menyentuh
tanggungannya untuk dikenakan cukai, termasuk rekod-rekod yang
berikut:

_(a)_ semua rekod barang dan perkhidmatan yang dibekalkan
oleh atau kepada orang kena cukai itu termasuk invois
cukai, invois, resit, nota debit, nota kredit dan borang
perisytiharan eksport;

_(b)_ semua rekod pengimportan barang; dan

_(c)_ apa-apa rekod lain sebagaimana yang ditentukan oleh
Ketua Pengarah.

(2) Apa-apa rekod yang disimpan di bawah seksyen ini
hendaklah—

_(a)_ dipelihara bagi tempoh tujuh tahun dari tarikh terakhir
yang berhubungan dengan rekod itu;

_(b)_ dalam bahasa kebangsaan atau bahasa Inggeris; dan

_(c)_ disimpan di Malaysia, kecuali jika diluluskan selainnya
oleh Ketua Pengarah dan tertakluk kepada syarat yang
difikirkannya patut.

(3) Jika rekod itu adalah dalam bentuk yang boleh dibaca
secara elektronik, rekod itu hendaklah disimpan mengikut apa-apa
cara yang membolehkan rekod itu menjadi tersedia boleh diakses
dan ditukar ke dalam tulisan.

(4) Jika rekod itu pada asalnya dalam bentuk manual dan
kemudiannya ditukar ke dalam bentuk elektronik, rekod itu
hendaklah dikekalkan dalam bentuk asalnya sebelum pertukaran
itu.

(5) Suatu salinan rekod itu hendaklah boleh diterima sebagai
keterangan dalam apa-apa prosiding ke takat yang bersamaan
dengan rekod itu sendiri.

(6) Seksyen ini hendaklah terpakai bagi mana-mana orang
selain orang kena cukai di bawah subseksyen 13(3), seksyen 58,
perenggan 65(4)(b) dan subseksyen 65(5) dan 72(5).


-----

54 _Rang Undang-Undang_

(7) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan selama tempoh
tidak melebihi tiga tahun atau kedua-duanya.

**Asas pengakaunan**

**37. (1) Bagi maksud seksyen 41, tiap-tiap orang kena cukai**
hendaklah mengakaunkan cukai atas asas invois mengikut masa
pembekalan di bawah seksyen 11, 13, 70, 72 dan 73.

(2) Walau apa pun subseksyen (1), Ketua Pengarah boleh,
atas permohonan secara bertulis oleh mana-mana orang berdaftar
dan tertakluk kepada syarat yang ditetapkan, meluluskan orang
berdaftar itu untuk mengakaunkan cukai atas asas pembayaran
mengikut cara yang ditetapkan.

(3) Jika orang berdaftar itu telah diluluskan untuk mengakaunkan
cukai atas asas pembayaran di bawah subseksyen (2) dan
memilih untuk tidak meneruskan dengan asas pembayaran itu,
dia boleh memohon secara bertulis kepada Ketua Pengarah untuk
mengakaunkan cukai mengikut subseksyen (1).

(4) Ketua Pengarah boleh enggan untuk meluluskan permohonan
yang dibuat di bawah subseksyen (2) atau (3) sebagaimana yang
difikirkannya patut.

(5) Ketua Pengarah boleh, melalui notis secara bertulis,
membatalkan kelulusan di bawah subseksyen (2) di bawah hal
keadaan yang ditetapkan.

(6) Jika terdapat perubahan dalam asas pengakaunan, orang
berdaftar itu hendaklah membuat pelarasan cukai mengikut cara
yang ditetapkan.

**Kredit bagi cukai input terhadap cukai output**

**38. (1) Mana-mana orang kena cukai berhak kepada suatu**
kredit sebanyak mana cukai inputnya sebagaimana yang boleh
dibenarkan di bawah seksyen 39 untuk dipotong daripada apa-apa
cukai output yang kena dibayar olehnya.


-----

_Cukai Barang dan Perkhidmatan_ 55

(2) Bagi maksud apa-apa cukai ke atas suatu pembekalan
bercukai barang atau perkhidmatan kepada seseorang orang kena
cukai, apa-apa tambahan kadar rata yang termasuk dalam balasan
bagi apa-apa pembekalan yang diperoleh oleh orang berdaftar
daripada orang yang diluluskan di bawah seksyen 74 hendaklah
dikira sebagai suatu cukai ke atas pembekalan itu.

(3) Tertakluk kepada subseksyen (4) dan (5), jika—

_(a)_ tiada cukai output yang kena dibayar pada akhir apa-apa
tempoh bercukai; atau

_(b)_ amaun kredit yang orang kena cukai berhak kepadanya
menurut kuasa subseksyen (1) melebihi cukai output,

amaun kredit atau amaun kredit yang melebihi cukai output itu,
mengikut mana-mana yang berkenaan, hendaklah dibayar balik
kepada orang kena cukai itu oleh Ketua Pengarah.

(4) Keseluruhan atau mana-mana bahagian cukai input yang
genap masa sebagai kredit kepada mana-mana orang kena
cukai dalam mana-mana tempoh bercukai boleh dipegang untuk
dikreditkan kepada mana-mana tempoh bercukai yang berikutnya
atau berturutan dengannya, sama ada atas permohonan secara
bertulis orang kena cukai itu sendiri atau atas apa-apa arahan
yang diberikan oleh Ketua Pengarah.

(5) Jika pada akhir mana-mana tempoh bercukai apa-apa amaun
adalah kena dibayar di bawah subseksyen (3), Ketua Pengarah
boleh menahan pembayaran amaun itu jika—

_(a)_ orang kena cukai itu tidak memberikan penyata
di bawah seksyen 41 atau menyediakan apa-apa maklumat
sebagaimana yang dikehendaki oleh Ketua Pengarah;
atau

_(b)_ Ketua Pengarah mempunyai alasan yang munasabah untuk
mempercayai bahawa amaun itu bukan amaun yang kena
dibayar kepada orang itu.

(6) Tiada potongan boleh dibuat di bawah subseksyen (1)
dan tiada apa-apa pembayaran balik boleh dibuat di bawah
subseksyen (3), kecuali atas suatu tuntutan yang dibuat mengikut
cara yang ditetapkan dan dalam masa yang ditetapkan.


-----

56 _Rang Undang-Undang_

(7) Jika mana-mana orang kena cukai tidak membuat pembekalan
bercukai dalam suatu tempoh bercukai atau mana-mana tempoh
bercukai terdahulu, apa-apa pembayaran balik yang hendak dibuat
di bawah subseksyen (3) hendaklah dibuat tertakluk kepada
syarat yang dikenakan oleh Ketua Pengarah sebagaimana yang
difikirkannya patut.

(8) Tertakluk kepada subseksyen (5) dan (7), apa-apa
pembayaran balik yang akan dibuat oleh Ketua Pengarah di bawah
subseksyen (3) hendaklah dibuat dalam masa yang ditetapkan.

(9) Kecuali sebagaimana yang dibenarkan selainnya oleh Ketua
Pengarah, jika—

_(a)_ orang kena cukai tidak membayar pembekalnya balasan atau
apa-apa bahagian daripada balasan itu bagi pembekalan
apa-apa barang atau perkhidmatan yang dibuat oleh
pembekalnya kepada orang kena cukai itu pada akhir
tempoh enam bulan selepas tarikh pembekalan itu;
dan

_(b)_ orang kena cukai itu telah mengkreditkan di bawah
subseksyen (1) atau telah dibayar balik di bawah
subseksyen (3) cukai input yang berhubungan dengan
balasan atau bahagian daripada balasan itu yang tidak
dibayar oleh orang kena cukai itu,

orang kena cukai itu hendaklah mengakaunkan suatu amaun yang
bersamaan dengan cukai input yang hendaklah disifatkan sebagai
cukai outputnya.

(10) Orang kena cukai hendaklah mengakaunkan amaun yang
disifatkan sebagai cukai output di bawah subseksyen (9) dalam
tempoh bercukai selepas tamatnya tempoh enam bulan itu dan
mengikut cara yang dia dikehendaki untuk menggunakan semasa
dia pertama kali mengkreditkan cukai input itu dan dia hendaklah
membayar semula amaun itu kepada Ketua Pengarah pada masa
yang sama sebagaimana apa-apa cukai berkenaan dengan tempoh
bercukai yang akan genap masa dan kena dibayar olehnya.

(11) Jika orang kena cukai—

_(a)_ telah mematuhi subseksyen (10); dan

_(b)_ membayar pembekalnya balasan atau apa-apa bahagian
daripada balasan itu bagi pembekalan barang atau
perkhidmatan yang disebut dalam perenggan (9)(a),


-----

_Cukai Barang dan Perkhidmatan_ 57

orang kena cukai itu berhak untuk mengira suatu amaun yang
bersamaan dengan cukai input yang berhubungan dengan
pembayaran yang disebut dalam perenggan (b) seolah-olah amaun
itu ialah suatu cukai input bagi tempoh bercukai yang dalamnya
pembayaran itu dibuat.

(12) Keseluruhan atau apa-apa bahagian cukai yang dikenakan
ke atas apa-apa pembekalan barang atau perkhidmatan atau
pengimportan barang, sebagaimana yang ditetapkan, hendaklah
dikecualikan daripada apa-apa kredit di bawah seksyen ini.

**Amaun cukai input yang dibenarkan**

**39. (1) Amaun cukai input yang baginya mana-mana orang kena**
cukai berhak untuk mengkreditkan dalam apa-apa tempoh bercukai
hendaklah sebanyak mana cukai input bagi tempoh itu yang boleh
dibenarkan dan yang munasabah untuk dihubungkaitkan, sebagaimana
yang ditetapkan, dengan pembekalan yang berikut yang dibuat
atau hendak dibuat oleh orang kena cukai itu dalam perjalanan
urusan atau penerusan apa-apa perniagaan di Malaysia:

_(a)_ apa-apa pembekalan bercukai, termasuk suatu pembekalan
bercukai yang tidak diambil kira di bawah Akta ini;

_(b)_ apa-apa pembekalan yang dibuat di luar Malaysia yang akan
menjadi pembekalan bercukai jika dibuat di Malaysia;
atau

_(c)_ apa-apa pembekalan lain sebagaimana yang ditetapkan.

(2) Cukai input yang berkaitan dengan apa-apa pembekalan
dikecualikan hendaklah dikira sebagai cukai input yang berhubung
kait dengan suatu pembekalan bercukai—

_(a)_ jika nilai semua pembekalan dikecualikan akan menjadi
kurang daripada amaun yang ditetapkan dan kurang
daripada perkadaran yang ditetapkan bagi jumlah nilai
semua pembekalan itu; atau

_(b)_ dalam hal keadaan yang ditetapkan yang lain.


-----

58 _Rang Undang-Undang_

**Tempoh bercukai**

**40. (1) Bagi maksud menentukan tempoh bercukai bagi seorang**
orang kena cukai—

_(a)_ dalam hal jika jumlah nilai bagi semua pembekalan
bercukainya dalam tempoh dua belas bulan adalah lima
juta ringgit atau lebih, tempoh bercukai pertama hendaklah
bermula daripada tarikh dia sepatutnya berdaftar di bawah
seksyen 21 dan berakhir pada hari terakhir bulan yang
dia sepatutnya berdaftar dan tempoh bercukai berikutnya
hendaklah suatu tempoh satu bulan yang berakhir pada
hari terakhir mana-mana bulan bagi mana-mana tahun
kalendar; atau

_(b)_ dalam hal jika jumlah nilai bagi semua pembekalan
bercukainya dalam tempoh dua belas bulan adalah
kurang daripada lima juta ringgit, tempoh bercukai
pertama hendaklah bermula daripada tarikh dia sepatutnya
berdaftar di bawah seksyen 21 dan berakhir pada hari
terakhir tempoh dua bulan mengikuti bulan yang dia
sepatutnya berdaftar dan tempoh bercukai berikutnya
hendaklah suatu tempoh tiga bulan yang berakhir pada
hari terakhir mana-mana bulan bagi mana-mana tahun
kalendar.

(2) Seorang orang kena cukai boleh memohon secara bertulis
kepada Ketua Pengarah untuk suatu tempoh bercukai selain tempoh
sebagaimana yang ditentukan di bawah subseksyen (1).

(3) Ketua Pengarah boleh, apabila diterimanya apa-apa
permohonan di bawah subseksyen (2), membenarkan atau menolak
permohonan itu dan jika Ketua Pengarah—

_(a)_ membenarkan permohonan itu, tempoh bercukai hendaklah
tempoh yang dipohon; atau

_(b)_ menolak permohonan itu, tempoh bercukai hendaklah
kekal sebagaimana yang telah ditentukan di bawah
subseksyen (1) atau apa-apa tempoh sebagaimana yang
difikirkan patut oleh Ketua Pengarah untuk diarah.

(4) Ketua Pengarah boleh, sebagaimana yang difikirkannya patut,
menetapkan semula orang kena cukai itu ke dalam mana-mana
tempoh bercukai selain tempoh yang ditetapkan sebelumnya di
bawah subseksyen (1) atau diberi di bawah subseksyen (3) atau (5).


-----

_Cukai Barang dan Perkhidmatan_ 59

(5) Walau apa pun subseksyen (1), Ketua Pengarah boleh,
melalui permohonan bertulis, mengubah tempoh apa-apa tempoh
bercukai atau tarikh bermulanya atau berakhirnya apa-apa tempoh
bercukai jika difikirkannya perlu dalam hal keadaan apa-apa hal
tertentu.

**Pengemukaan penyata dan pembayaran cukai**

**41. (1) Tiap-tiap orang kena cukai hendaklah, berkenaan dengan**
tempoh bercukainya, mengakaunkan cukai dalam penyata sebagaimana
yang ditetapkan dan penyata itu hendaklah dikemukakan kepada
Ketua Pengarah mengikut cara yang ditetapkan tidak lewat daripada
hari terakhir bulan berikutnya selepas berakhirnya tempoh bercukai
orang kena cukai itu yang berhubungan dengan penyata itu.

(2) Jika tempoh bercukai telah diubah di bawah subseksyen 40(5)
dan walau apa pun subseksyen (1), penyata itu hendaklah diberikan
tidak lewat daripada hari terakhir dalam tempoh tiga puluh hari
dari berakhirnya tempoh bercukai yang berubah itu.

(3) Mana-mana orang yang—

_(a)_ terhenti daripada bertanggungan untuk berdaftar di bawah
seksyen 20; atau

_(b)_ terhenti untuk berdaftar di bawah seksyen 24,

hendaklah, tidak lewat daripada tiga puluh hari selepas terhenti
sedemikian atau apa-apa tarikh kemudian sebagaimana yang
dibenarkan oleh Ketua Pengarah, mengemukakan suatu penyata
yang mengandungi butir-butir yang ditentukan oleh Ketua Pengarah
berkenaan dengan bahagian tempoh bercukai yang terakhir itu
yang dalamnya orang itu berdaftar.

(4) Mana-mana orang kena cukai yang dikehendaki untuk
mengemukakan suatu penyata di bawah seksyen ini hendaklah
membayar kepada Ketua Pengarah amaun cukai yang genap masa
dan kena dibayar olehnya berkenaan dengan tempoh bercukai yang
berhubungan dengan penyata itu tidak lewat daripada hari terakhir
yang dia dikehendaki untuk mengemukakan penyata itu.

(5) Penyata yang disebut dalam subseksyen (1), (2) dan (3)
hendaklah dikemukakan sama ada terdapat cukai yang kena dibayar
atau tidak.


-----

60 _Rang Undang-Undang_

(6) Mana-mana orang yang gagal mengemukakan penyata
sebagaimana yang dikehendaki di bawah subseksyen (1) melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan selama tempoh
tidak melebihi tiga tahun atau kedua-duanya.

(7) Mana-mana orang yang gagal membayar kepada Ketua
Pengarah amaun cukai yang genap masa dan kena dibayar
di bawah subseksyen (4) melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

**Pengemukaan perisytiharan dan pembayaran cukai oleh orang**
**selain orang kena cukai**

**42. (1) Jika mana-mana orang selain seseorang orang kena cukai**
adalah bertanggungan bagi cukai di bawah subseksyen 13(3),
seksyen 58, perenggan 65(4)(b), subseksyen 65(5) dan 72(5),
orang itu hendaklah—

_(a)_ mengakaunkan cukai dalam suatu perisytiharan yang
ditetapkan dan perisytiharan itu hendaklah dikemukakan
kepada Ketua Pengarah; dan

_(b)_ membayar kepada Ketua Pengarah amaun cukai yang
genap masa dan kena dibayar oleh orang itu,

tidak lewat daripada hari terakhir bulan yang berturutan
daripada bulan yang pembekalan itu dibuat atau dikira telah
berlaku atau pembayaran diterima di bawah peruntukan-peruntukan
itu.

(2) Mana-mana orang yang melanggar subseksyen (1) berkenaan
dengan perenggan _(a) melakukan suatu kesalahan._

(3) Mana-mana orang yang melanggar subseksyen (1) berkenaan
dengan perenggan _(b) melakukan suatu kesalahan dan boleh,_
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.


-----

_Cukai Barang dan Perkhidmatan_ 61

**Kuasa untuk mentaksir**

**43. (1) Jika mana-mana orang kena cukai—**

_(a)_ tidak memohon bagi pendaftaran di bawah seksyen 21;

_(b)_ tidak mengemukakan suatu penyata di bawah seksyen 41;
atau

_(c)_ mengemukakan suatu penyata yang ternyata pada Ketua
Pengarah tidak lengkap atau tidak betul,

Ketua Pengarah boleh mentaksirkan mengikut pertimbangan
terbaiknya amaun cukai yang genap masa dan kena dibayar oleh
orang kena cukai dan hendaklah dengan serta-merta memberitahu
orang itu secara bertulis tentang taksiran itu.

(2) Jika suatu amaun telah dibayar kepada mana-mana orang
sebagai pembayaran balik cukai di bawah subseksyen 38(3) dan
Bahagian VII yang sepatutnya tidak dibayar kepadanya, Ketua
Pengarah boleh mentaksirkan amaun itu sebagai cukai yang genap
masa dan kena dibayar olehnya dan hendaklah dengan serta-merta
memberitahu orang itu secara bertulis tentang taksiran itu.

(3) Taksiran di bawah subseksyen (1) dan (2) tidak boleh
dibuat lebih daripada enam tahun dari tarikh yang cukai itu telah
genap masa dan kena dibayar atau dari tarikh pembayaran balik
itu telah dibuat, mengikut mana-mana yang berkenaan, kecuali
jika pada pendapat Ketua Pengarah apa-apa bentuk fraud atau
keingkaran sengaja telah dilakukan oleh atau bagi pihak mana-mana
orang berkaitan dengan atau berhubung dengan cukai, Ketua
Pengarah boleh, bagi maksud menampung apa-apa kehilangan
cukai atau pembayaran balik cukai yang boleh dikaitkan dengan
fraud atau keingkaran sengaja itu, membuat pada bila-bila masa
suatu taksiran.

(4) Jika mana-mana orang kena cukai telah dibekalkan
dengan atau telah memperoleh kawalan apa-apa barang atau telah
mengimport apa-apa barang dalam perjalanan atau penerusan
suatu perniagaan, Ketua Pengarah boleh menghendakinya untuk
mengakaunkan barang itu.


-----

62 _Rang Undang-Undang_

(5) Jika orang kena cukai itu tidak mengakaunkan barang
di bawah subseksyen (4) oleh sebab:

_(a)_ barang itu telah dibekalkan olehnya;

_(b)_ barang itu telah tersedia untuk dibekalkan olehnya;

_(c)_ barang itu telah dieksport atau dipindahkan melalui
pembekalan; atau

_(d)_ barang itu telah hilang atau musnah,

Ketua Pengarah boleh mentaksir mengikut pertimbangan terbaiknya
amaun cukai yang boleh dikenakan berkenaan dengan pembekalan
barang itu jika barang itu telah dibekalkan olehnya dan hendaklah
dengan serta-merta memberitahu secara bertulis orang kena cukai
itu tentang taksiran itu.

(6) Jika—

_(a)_ Ketua Pengarah telah membuat suatu taksiran di bawah
subseksyen (1) berkenaan dengan perenggan (1)(a) atau (b);

_(b)_ cukai yang ditaksirkan itu telah dibayar tetapi tiada penyata
telah dikemukakan bagi tempoh yang berhubungan dengan
taksiran itu; dan

_(c)_ orang itu tidak mengemukakan suatu penyata bagi apaapa tempoh bercukai yang berikutnya,

Ketua Pengarah boleh, sebagaimana yang difikirkannya patut,
mentaksirkan suatu amaun cukai yang lebih tinggi berbanding
dengan amaun yang dia akan pertimbangkan sebagai wajar jika
tidak kerana itu.

(7) Jika ternyata pada Ketua Pengarah bahawa amaun yang
sepatutnya telah ditaksirkan dalam suatu taksiran di bawah seksyen
ini melebihi amaun yang ditaksirkan sedemikian, dia boleh—

_(a)_ di bawah peruntukan yang sama sebagaimana yang taksiran
itu dibuat; dan

_(b)_ dalam tempoh yang dalamnya taksiran itu sepatutnya telah
dibuat,

membuat suatu taksiran tambahan bagi amaun yang terlebih itu
dan hendaklah dengan serta-merta memberitahu orang itu secara
bertulis dengan sewajarnya.


-----

_Cukai Barang dan Perkhidmatan_ 63

(8) Jika suatu amaun telah ditaksirkan dan diberitahu kepada
mana-mana orang di bawah subseksyen (1), (2), (5) atau (7),
amaun itu hendaklah disifatkan sebagai suatu amaun cukai yang
genap masa dan kena dibayar olehnya dan boleh didapatkan dengan
sewajarnya dan amaun cukai itu hendaklah dibayar oleh orang
itu, sama ada atau tidak orang itu merayu terhadap taksiran itu,
kepada Ketua Pengarah melainkan jika atau kecuali setakat yang
taksiran itu ditarik balik atau dikurangkan.

(9) Ketua Pengarah boleh membuat apa-apa pengubahan atau
tambahan kepada taksiran yang dibuat di bawah seksyen ini
sebagaimana yang difikirkannya patut untuk memastikan betulnya
taksiran itu dan hendaklah dengan serta-merta memberitahu orang
itu secara bertulis.

**Ketua Pengarah boleh tidak mengambil kira atau mengubah**
**perkiraan tertentu**

**44. (1) Jika Ketua Pengarah berpuas hati bahawa maksud**
atau kesan apa-apa perkiraan adalah secara langsung atau tidak
langsung—

_(a)_ mengubah apa yang berlaku atau menangguhkan tarikh
genap masa mana-mana cukai yang genap masa dan kena
dibayar oleh atau yang genap masa dan kena dibayar
oleh mana-mana orang;

_(b)_ melepaskan mana-mana orang daripada apa-apa tanggungan
untuk membayar cukai atau untuk memberikan suatu
penyata;

_(c)_ mengurangkan atau mengelakkan apa-apa tanggungan
yang dikenakan atau yang akan selainnya dikenakan ke
atas mana-mana orang oleh Akta ini;

_(d)_ memperoleh apa-apa kredit atau pembayaran balik cukai
input atau apa-apa pertambahannya bagi mana-mana
orang yang jika tidak kerana itu tidak boleh diperoleh;
atau

_(e)_ menghalang atau mencegah pelaksanaan Akta ini dalam
apa-apa hal,

Ketua Pengarah boleh, tanpa menjejaskan apa-apa kesahan perkiraan
itu dalam apa-apa hal lain atau bagi apa-apa maksud lain, tidak
mengambil kira atau mengubah perkiraan itu dan membuat apa-apa


-----

64 _Rang Undang-Undang_

pelarasan yang difikirkannya patut untuk mengatasi apa-apa faedah
cukai yang diperoleh atau boleh diperoleh oleh orang itu daripada
atau di bawah perkiraan itu.

(2) Bagi maksud seksyen ini Ketua Pengarah boleh
menyifatkan—

_(a)_ mana-mana orang yang selain orang kena cukai yang
menjadi suatu pihak kepada atau telah mengambil bahagian
dalam apa-apa perkiraan, sebagai seorang orang kena
cukai;

_(b)_ apa-apa pembekalan barang atau perkhidmatan, sama ada
suatu pembekalan bercukai atau tidak, yang tersentuh
oleh atau yang merupakan sebahagian daripada apa-apa
perkiraan, yang dibuat kepada dan dibuat oleh mana-mana
orang kena cukai atau orang yang disifatkan sebagai
seorang orang kena cukai di bawah perenggan _(a),_
sebagai suatu pembekalan bercukai;

_(c)_ apa-apa pembekalan barang atau perkhidmatan yang,
jika tidak kerana apa-apa perkiraan yang tersentuh oleh
seksyen ini, yang merupakan tempoh bercukai yang
pembekalan itu dibuat, sebagai berlaku dalam apa-apa
tempoh bercukai;

_(d)_ apa-apa pembekalan barang atau perkhidmatan, yang
tersentuh oleh atau yang merupakan sebahagian daripada
apa-apa perkiraan, telah dibuat, atau balasan bagi
pembekalan itu diberikan, pada nilai pasaran terbuka.

(3) Seksyen ini tidak terpakai bagi apa-apa perkiraan yang
dijalankan atas alasan komersial _bona fide dan tidak mempunyai_
sebagai salah satu maksud utamanya pemerolehan apa-apa faedah
cukai.

(4) Bagi maksud seksyen ini, “faedah cukai” termasuklah—

_(a)_ apa-apa pengelakan atau pengurangan dalam tanggungan
mana-mana orang untuk membayar cukai;

_(b)_ apa-apa pertambahan dalam kelayakan seseorang untuk
suatu kredit atau pembayaran balik cukai input;

_(c)_ apa-apa pengurangan dalam jumlah balasan yang kena
dibayar oleh mana-mana orang berkenaan dengan apa-apa
pembekalan barang atau perkhidmatan; atau

_(d)_ apa-apa penangguhan masa yang cukai adalah genap masa
dan kena dibayar


-----

_Cukai Barang dan Perkhidmatan_ 65

**Mengimbangi cukai belum bayar terhadap pembayaran**
**balik**

**45. Walau apa pun mana-mana peruntukan Akta ini, jika**
mana-mana orang tidak membayar keseluruhan atau sebahagian
daripada—

_(a)_ apa-apa amaun cukai yang genap masa dan kena dibayar,
apa-apa surcaj terakru, atau apa-apa penalti, fi atau apa-apa
wang lain kena dibayar di bawah Akta ini;

_(b)_ apa-apa amaun cukai jualan yang genap masa dan kena
dibayar, apa-apa surcaj terakru, atau apa-apa penalti atau
apa-apa wang lain kena dibayar di bawah Akta Cukai
Jualan 1972 [Akta 64];

_(c)_ apa-apa amaun cukai perkhidmatan yang genap masa
dan kena dibayar, atau apa-apa surcaj terakru, apa-apa
penalti atau apa-apa wang lain kena dibayar di bawah
Akta Cukai Perkhidmatan 1975 [Akta 151]; atau

_(d)_ apa-apa amaun duti kastam atau duti eksais,

Ketua Pengarah boleh mengimbangkan, terhadap amaun yang
masih belum dibayar yang disebut dalam perenggan _(a),_ _(b),_
_(c) atau_ _(d), apa-apa amaun atau mana-mana bahagian daripada_
apa-apa amaun yang boleh dibayar balik selain pembayaran
balik khas di bawah seksyen 190 kepada orang itu dan Ketua
Pengarah hendaklah mengira amaun yang diimbangkan itu sebagai
pembayaran atau sebahagian pembayaran yang diterima daripada
orang itu.

**Mendapatkan cukai, dsb., sebagai suatu hutang sivil**

**46. (1) Tanpa menjejaskan apa-apa remedi lain dan walau apa**
pun apa-apa rayuan terhadap apa-apa keputusan Ketua Pengarah
di bawah seksyen 126, apa-apa cukai yang genap masa dan kena
dibayar, apa-apa surcaj yang terakru, atau apa-apa penalti, fi atau
apa-apa wang lain kena dibayar di bawah Akta ini boleh didapatkan
oleh Menteri sebagai suatu hutang sivil yang terhutang kepada
Kerajaan.


-----

66 _Rang Undang-Undang_

(2) Jika suatu invois menunjukkan suatu pembekalan barang
atau perkhidmatan sebagai telah berlaku dengan cukai yang
boleh dikenakan ke atas pembekalan itu, maka hendaklah boleh
didapatkan daripada orang yang mengeluarkan invois itu suatu
amaun yang bersamaan dengan—

_(a)_ yang ditunjukkan pada invois itu sebagai cukai; atau

_(b)_ jika cukai itu tidak ditunjukkan secara berasingan, sebanyak
mana jumlah amaun yang ditunjukkan sebagai kena
dibayar yang akan diambil sebagai merupakan cukai,

ke atas pembekalan itu.

(3) Subseksyen (2) hendaklah terpakai sama ada atau
tidak—

_(a)_ invois itu ialah suatu invois cukai yang dikeluarkan di
bawah seksyen 33;

_(b)_ pembekalan yang ditunjukkan pada invois itu sebenarnya
berlaku atau telah berlaku atau amaun yang ditunjukkan
sebagai cukai atau apa-apa amaun cukai ialah atau telah
boleh dikenakan ke atas pembekalan itu; atau

_(c)_ orang yang mengeluarkan invois itu ialah seorang orang
kena cukai,

dan apa-apa amaun yang boleh didapatkan daripada orang di
bawah subseksyen (2) itu hendaklah boleh didapatkan sedemikian
dan hendaklah selainnya boleh didapatkan sebagai suatu hutang
sivil yang terhutang kepada Kerajaan.

(4) Dalam apa-apa prosiding untuk mendapatkan cukai, penalti,
surcaj, fi atau wang lain di bawah subseksyen (1), pengemukaan
suatu perakuan yang ditandatangani oleh Ketua Pengarah bahawa
apa-apa cukai, penalti, surcaj, fi atau wang lain dan amaun yang
ditunjukkan pada perakuan itu sebagai kena dibayar dalam apaapa penyata, taksiran atau notis yang dibuat di bawah Akta ini
daripada orang yang dinamakan pada perakuan itu dan yang
menyatakan alamat orang itu dan berupa sebagai suatu salinan
atau cabutan daripada apa-apa notis taksiran hendaklah menjadi
keterangan muktamad bagi pembuatan taksiran itu dan hendaklah
menjadi autoriti yang mencukupi untuk mahkamah memberikan
penghakiman bagi amaun itu.


-----

_Cukai Barang dan Perkhidmatan_ 67

(5) Apa-apa penalti, surcaj, fi atau wang lain yang dikenakan
di bawah Akta ini hendaklah, bagi maksud Akta ini dan Akta Had
Masa 1953 [Akta 254], Ordinan Had Masa Sabah [Sabah Cap. 72]
dan Ordinan Had Masa Sarawak [Sarawak Cap. 49], mengikut
mana-mana yang berkenaan, boleh didapatkan seolah-olah penalti,
surcaj fi atau wang lain itu ialah cukai yang genap masa dan kena
dibayar di bawah Akta ini dan dengan yang demikian subseksyen
6(4) Akta Had Masa 1953, seksyen 3 Ordinan Had Masa Sabah
dan seksyen 3 Ordinan Had Masa Sarawak, mengikut mana-mana
yang berkenaan, tidaklah terpakai bagi penalti, surcaj, fi atau
wang lain itu.

**Penyitaan barang untuk mendapatkan semula cukai, dsb.**

**47. (1) Tanpa menjejaskan seksyen 43, apa-apa barang kepunyaan**
orang yang disebut dalam seksyen 43 yang boleh berada dalam
kawalan eksais atau kawalan kastam atau di tempat perniagaannya
boleh disita sehingga cukai, penalti, surcaj, fi atau wang lain,
atau kekurangan cukai, penalti, surcaj, fi atau wang lain, telah
dibayar, atau pembayaran balik yang terkhilaf dibayar kepadanya
itu dibayar semula.

(2) Walau apa pun seksyen 51, Ketua Pengarah boleh menyita
atau menjual apa-apa barang kepunyaan orang yang bertanggungan
untuk membayar cukai, penalti, surcaj, fi atau wang lain bagi
mendapatkan amaun yang genap masa dan kena dibayar di bawah
seksyen 43 dan terakru di bawah seksyen 51 atau apa-apa baki
tertunggak pada amaun itu.

(3) Jika cukai, penalti, surcaj, fi atau wang lain atau kekurangan
itu, atau pembayaran balik yang kena dibayar semula masih belum
dibayar, mengikut mana-mana yang berkenaan, Ketua Pengarah
boleh—

_(a)_ selepas memberikan notis secara bertulis tidak kurang
daripada tiga puluh hari kepada pemunya atau ejennya
jika nama dan alamat pemunya atau ejen itu diketahui
olehnya; atau

_(b)_ selepas notis sewajarnya dalam _Warta jika nama dan_
alamat pemunya atau ejen itu tidak diketahui olehnya,

menjual barang itu.


-----

68 _Rang Undang-Undang_

(4) Hasil penjualan mana-mana barang hendaklah digunakan
bagi pembayaran cukai, penalti, surcaj, fi dan wang lain atau
kekurangan cukai, penalti, surcaj, fi atau wang lain yang kena
dibayar atau pembayaran balik yang dibayar secara terkhilaf atau
caj-caj lain yang boleh kena dibayar berkenaan dengan penjualan
apa-apa barang itu dan lebihannya, jika ada, hendaklah dibayar
kepada pemunya barang itu dan jika pemunya itu tidak dapat
dikesan dalam masa satu bulan dari penjualan itu, apa-apa lebihan
itu hendaklah dibayar ke dalam Kumpulan Wang Disatukan
Persekutuan.

(5) Jika semasa penjualan mana-mana barang itu tiada tawaran
yang mencukupi didapatkan untuk membayar cukai, penalti,
surcaj, fi atau wang lain yang kena dibayar atau kekurangan
cukai, penalti, surcaj, fi atau wang lain yang kena dibayar atau
pembayaran balik yang dibayar secara terkhilaf, mengikut mana-mana
yang berkenaan, barang itu hendaklah dilucuthakkan kepada
Kerajaan dan hendaklah dilupuskan mengikut apa-apa cara yang
diarahkan oleh Ketua Pengarah.

(6) Tiap-tiap penjualan lelong di bawah seksyen ini—

_(a)_ hendaklah dikendalikan oleh atau di hadapan seorang
pegawai kanan cukai barang dan perkhidmatan; dan

_(b)_ boleh dikendalikan secara elektronik mengikut cara yang
ditentukan oleh Ketua Pengarah.

**Kuasa untuk memungut cukai, dsb., daripada orang yang**
**berhutang wang kepada orang kena cukai**

**48. (1) Jika apa-apa cukai adalah genap masa dan kena dibayar,**
surcaj adalah terakru, atau penalti, fi atau wang lain adalah
kena bayar oleh mana-mana orang kena cukai, Ketua Pengarah
boleh, melalui notis secara bertulis yang sesalinannya hendaklah
dipanjangkan kepada orang kena cukai di tempat alamat terakhirnya
yang diketahui, menghendaki—

_(a)_ mana-mana orang yang ada apa-apa wang yang terhutang
atau terakru atau boleh menjadi terhutang dan kena
dibayar kepada orang kena cukai itu;

_(b)_ mana-mana orang yang memegang atau yang boleh
kemudiannya memegang wang bagi atau atas akaun
orang kena cukai itu;


-----

_Cukai Barang dan Perkhidmatan_ 69

_(c)_ mana-mana orang yang memegang atau yang boleh
kemudiannya memegang wang bagi atau atas akaun
seseorang yang lain untuk pembayaran kepada orang
kena cukai itu; atau

_(d)_ mana-mana orang yang mempunyai kuasa daripada
mana-mana orang lain untuk membayar wang kepada
orang kena cukai itu,

supaya membayar kepada Ketua Pengarah dengan serta-merta,
atau dalam masa yang dibenarkan oleh Ketua Pengarah, wang
yang bukan gaji atau upah yang kena dibayar atau terakru kepada
orang kena cukai itu atau sebanyak mana daripadanya yang cukup
untuk membayar cukai, penalti, surcaj, fi atau wang lain, jika ada,
yang genap masa dan kena dibayar, kena dibayar atau terakru oleh
orang kena cukai itu sebagaimana yang disebut terdahulu.

(2) Semua pembayaran yang dibuat menurut apa-apa notis di
bawah seksyen ini hendaklah disifatkan telah dibuat bagi pihak
orang kena cukai itu dan dengan kuasa daripada orang kena cukai
itu dan daripada semua orang lain yang berkenaan.

(3) Bagi maksud seksyen ini, Ketua Pengarah boleh menghendaki
mana-mana orang untuk memberinya maklumat tentang apa-apa
wang, dana atau aset yang boleh dipegang oleh orang itu untuk
atau bagi apa-apa wang yang genap masa dan kena dibayar olehnya
kepada mana-mana orang lain.

**Mendapatkan cukai daripada orang yang meninggalkan**
**Malaysia**

**49. (1) Jika Ketua Pengarah mempunyai sebab untuk mempercayai**
bahawa mana-mana orang hendak atau berkemungkinan meninggalkan
Malaysia tanpa membayar—

_(a)_ apa-apa cukai yang genap masa dan kena dibayar
olehnya;

_(b)_ apa-apa penalti yang kena dibayar di bawah seksyen 21;

_(c)_ apa-apa surcaj yang terakru di bawah seksyen 51;

_(d)_ apa-apa fi kena dibayar di bawah seksyen 77, 170 dan 173;
atau


-----

70 _Rang Undang-Undang_

_(e)_ apa-apa wang lain yang boleh didapatkan daripadanya
di bawah Akta ini,

Ketua Pengarah boleh mengeluarkan kepada mana-mana Pengarah
Imigresen suatu notis yang mengandungi butir-butir mengenai orang
itu dan kesalahan yang dilakukan olehnya dengan permintaan supaya
orang itu dihalang daripada meninggalkan Malaysia melainkan jika
dan sehingga dia membayar cukai, penalti, surcaj, fi atau apa-apa
wang lain itu, atau memberikan jaminan yang memuaskan hati
Ketua Pengarah bagi pembayarannya.

(2) Tertakluk kepada apa-apa perintah yang dikeluarkan atau
dibuat di bawah mana-mana undang-undang bertulis yang sedang
berkuat kuasa yang berhubungan dengan imigresen, mana-mana
Pengarah Imigresen yang menerima notis di bawah subseksyen (1)
berkenaan dengan seseorang hendaklah menjalankan segala langkah
yang boleh termasuk pemindahan dan penahanan apa-apa perakuan
pengenalan, pasport, permit keluar atau dokumen perjalanan lain
berhubungan dengan orang itu sebagaimana yang perlu untuk
menguatkuasakan notis itu.

(3) Ketua Pengarah hendaklah menyebabkan notis yang
dikeluarkan di bawah subseksyen (1) disampaikan secara kediri
atau melalui pos berdaftar kepada orang yang dengannya notis
itu adalah berhubungan:

Dengan syarat bahawa ketidakterimaan notis itu oleh orang
itu tidak boleh menidaksahkan apa-apa yang dilakukan di bawah
seksyen ini.

(4) Jika orang yang berkenaan dengannya suatu notis telah
dikeluarkan di bawah subseksyen (1) mengemukakan pada atau
selepas tarikh notis itu suatu pernyataan bertulis yang ditandatangani
oleh Ketua Pengarah yang menyatakan bahawa apa-apa cukai,
penalti, surcaj, fi atau apa-apa wang lain yang dinyatakan dalam
notis itu telah dibayar atau bahawa jaminan telah diberikan
bagi pembayarannya, pernyataan itu hendaklah menjadi autoriti
yang mencukupi untuk membenarkan orang itu meninggalkan
Malaysia.

(5) Tiada prosiding undang-undang boleh dimulakan atau
dikekalkan terhadap Kerajaan Persekutuan, Kerajaan Negeri atau
mana-mana pegawai awam berkenaan dengan apa-apa jua yang
dilakukan dengan sah di bawah seksyen ini.


-----

_Cukai Barang dan Perkhidmatan_ 71

(6) Bagi maksud seksyen ini, “Pengarah Imigresen” ertinya
Pengarah Imigresen yang dilantik di bawah subseksyen 3(1A)
Akta Imigresen 1959/1963 [Akta 155].

**Kuasa untuk menghendaki jaminan**

**50. Jika ternyata pada Ketua Pengarah perlu untuk berbuat**
sedemikian bagi pematuhan sewajarnya peruntukan Akta ini dan
secara amnya bagi perlindungan hasil, Ketua Pengarah boleh
menghendaki mana-mana orang untuk memberikan jaminan atau
jaminan tambahan bagi apa-apa amaun mengikut apa-apa cara
yang ditentukan oleh Ketua Pengarah bagi pembayaran apa-apa
cukai yang atau boleh menjadi genap masa dan kena dibayar
olehnya.

**Pembayaran secara ansuran**

**51. (1) Ketua Pengarah boleh membenarkan apa-apa cukai**
atau penalti dibayar secara ansuran, di bawah hal keadaan yang
ditetapkan dalam apa-apa amaun dan pada apa-apa tarikh yang
ditentukan oleh Ketua Pengarah.

(2) Jika berlaku keingkaran dalam pembayaran mana-mana
satu ansuran pada tarikh genap masanya bagi pembayaran baki
amaun yang genap masa dan kena dibayar atau kena dibayar,
keseluruhan amaun yang tertunggak itu hendaklah menjadi genap
masa dan kena dibayar atau kena dibayar pada tarikh itu dan
hendaklah, tanpa apa-apa notis selanjutnya disampaikan kepada
orang yang bertanggungan untuk membayar amaun yang genap
masa itu, menjadi tertakluk kepada suatu surcaj yang bersamaan
dengan sepuluh peratus daripada baki itu dan surcaj itu hendaklah
boleh didapatkan seolah-olah surcaj itu adalah genap masa dan
kena dibayar atau kena dibayar di bawah Akta ini.

**Barang diimport tidak boleh dilepaskan sehingga cukai**
**dibayar**

**52. Apa-apa barang yang diimport tidak boleh dilepaskan daripada**
kawalan kastam sehingga cukai ke atas barang itu telah dibayar
sepenuhnya kecuali sebagaimana yang dibenarkan selainnya oleh
Ketua Pengarah.


-----

72 _Rang Undang-Undang_

**Tanggungan pengarah, dsb.**

**53. (1) Walau apa pun mana-mana undang-undang bertulis yang**
berlawanan, tetapi tertakluk kepada subseksyen (2) berhubung
dengan suatu syarikat yang sedang digulungkan, jika cukai adalah
genap dan kena dibayar, surcaj adalah terakru, atau penalti, fi atau
apa-apa wang lain adalah kena dibayar di bawah Akta ini oleh
sesuatu syarikat, perkongsian liabiliti terhad, firma, pertubuhan
atau kumpulan orang lain—

_(a)_ pengarah syarikat;

_(b)_ pegawai pematuhan yang dilantik di kalangan rakan
kongsi perkongsian liabiliti terhad atau jika tiada pegawai
pematuhan dilantik sedemikian, mana-mana rakan kongsi
atau semua rakan kongsi;

_(c)_ rakan kongsi kepada firma; atau

_(d)_ pegawai atau ahli jawatankuasa pertubuhan atau kumpulan
orang lain,

mengikut mana-mana yang berkenaan, hendaklah bersama dengan
syarikat, perkongsian liabiliti terhad, firma, pertubuhan atau
kumpulan orang yang lain itu bertanggungan secara bersesama dan
berasingan bagi cukai, surcaj, penalti, fi atau apa-apa wang lain itu.

(2) Berhubung dengan suatu syarikat yang sedang digulungkan,
pengarah syarikat itu hendaklah hanya bertanggungan jika aset
syarikat itu tidak mencukupi untuk menjelaskan amaun yang
terhutang, selepas membayar apa-apa jumlah yang mempunyai
keutamaan di bawah Akta Syarikat 1965 [Akta 125] berhubung
dengan penggunaan aset syarikat itu dalam penggulungan itu
berbanding dengan cukai, surcaj, penalti, fi atau apa-apa wang lain itu.

BAHAGIAN VI

KUMPULAN WANG BAGI PEMBAYARAN BALIK CUKAI BARANG
DAN PERKHIDMATAN

**Penubuhan Kumpulan Wang bagi Pembayaran Balik Cukai**
**Barang dan Perkhidmatan**

**54. (1) Suatu kumpulan wang yang dikenali sebagai Kumpulan**
Wang bagi Pembayaran Balik Cukai Barang dan Perkhidmatan
(dalam seksyen ini disebut “Kumpulan Wang”) ditubuhkan yang


-----

_Cukai Barang dan Perkhidmatan_ 73

hendaklah dinyatakan dan digabungkan dalam Jadual Kedua
kepada Akta Tatacara Kewangan 1957 [Akta 61].

(2) Maka hendaklah dibayar ke dalam Kumpulan Wang itu
amaun cukai yang dipungut di bawah Akta ini sebagaimana yang
diberi kuasa oleh Menteri.

(3) Wang dalam Kumpulan Wang hendaklah digunakan untuk
membuat apa-apa pembayaran balik di bawah seksyen 38 dan
Bahagian VII.

(4) Kumpulan Wang itu hendaklah ditadbirkan oleh Akauntan
Negara Malaysia.

(5) Walau apa pun subseksyen (2) dan peruntukan Akta Tatacara
Kewangan 1957, Menteri boleh memberi kuasa pembayaran ke
dalam Akaun Hasil Disatukan dalam Kumpulan Wang Disatukan
Persekutuan bagi semua atau sebahagian daripada wang dalam
Kumpulan Wang itu.

**Ketidakbolehpakaian seksyen 14A Akta Tatacara Kewangan**
**1957**

**55. Seksyen 14A Akta Tatacara Kewangan 1957 tidak terpakai**
bagi apa-apa pembayaran balik di bawah seksyen 38 dan
Bahagian VII.

BAHAGIAN VII

PELEPASAN, PEMBAYARAN BALIK DAN PEREMITAN

**Kuasa Menteri untuk membenarkan pelepasan**

**56. (1) Menteri boleh, melalui perintah dalam Warta dan tertakluk**
kepada apa-apa syarat yang difikirkannya patut untuk dikenakan,
melepaskan mana-mana orang atau golongan orang daripada
pembayaran keseluruhan atau mana-mana bahagian cukai yang
boleh dikenakan dan dilevi ke atas apa-apa pembekalan bercukai
barang atau perkhidmatan atau apa-apa pengimportan barang atau
kelas barang.


-----

74 _Rang Undang-Undang_

(2) Apa-apa perintah yang dibuat di bawah subseksyen (1)
hendaklah dibentangkan di hadapan Dewan Rakyat.

(3) Menteri boleh, dalam apa-apa hal tertentu dan tertakluk kepada
apa-apa syarat yang difikirkannya patut untuk dikenakan—

_(a)_ melepaskan mana-mana orang atau golongan orang daripada
pembayaran keseluruhan atau mana-mana bahagian
cukai yang boleh dikenakan dan dilevi ke atas apa-apa
pembekalan bercukai barang atau perkhidmatan atau
apa-apa pengimportan barang atau kelas barang; atau

_(b)_ melepaskan mana-mana orang kena cukai atau golongan
orang kena cukai daripada pengenaan dan pungutan
cukai ke atas apa-apa pembekalan bercukai barang atau
perkhidmatan.

(4) Jika seseorang orang kena cukai membekalkan barang atau
perkhidmatan kepada seseorang atau suatu golongan orang yang
disebut dalam subseksyen (1) atau perenggan (3)(a), orang kena
cukai itu hendaklah dilepaskan daripada pengenaan dan pungutan
cukai yang genap masa dan kena dibayar ke atas pembekalan
itu.

(5) Jika mana-mana orang yang diberi pelepasan di bawah
subseksyen (1) atau perenggan (3)(a) tidak mematuhi syarat
yang tertakluk kepadanya pelepasan itu diberikan, apa-apa cukai
yang telah menjadi hal perkara pelepasan itu hendaklah menjadi
genap masa dan kena dibayar oleh orang itu pada masa syarat
itu terhenti dipenuhi.

(6) Jika seseorang penerima ialah seorang orang kena cukai
yang belum membayar cukai atas perolehan atau pengimportan
orang kena cukai itu disebabkan oleh—

_(a)_ pelepasan daripada pembayaran cukai di bawah
subseksyen (1) atau perenggan 3(a); atau

_(b)_ seorang orang kena cukai lain membuat pembekalan
bercukai kepadanya dilepaskan daripada dikenakan cukai
di bawah perenggan 3(b),

penerima sedemikian hendaklah disifatkan telah menanggung dan
menuntut cukai input atas pembekalan itu.


-----

_Cukai Barang dan Perkhidmatan_ 75

**Pembayaran balik cukai, dsb., yang terlebih bayar atau**
**terkhilaf bayar**

**57. (1) Mana-mana orang yang terlebih bayar atau terkhilaf bayar**
apa-apa cukai, surcaj, penalti, fi atau wang lain boleh membuat
suatu tuntutan baginya dalam bentuk yang ditetapkan kepada
Ketua Pengarah dalam masa enam tahun dari masa pembayaran
lebih atau pembayaran terkhilaf itu berlaku dan Ketua Pengarah
boleh membayar balik cukai, surcaj, penalti, fi atau wang lain itu,
mengikut mana-mana yang berkenaan, selepas berpuas hati bahawa
orang itu telah membuktikan tuntutan itu dengan sepatutnya.

(2) Ketua Pengarah boleh mengurangkan atau menolak apa-apa
pembayaran balik yang kena dibayar di bawah seksyen ini setakat
yang pembayaran balik itu akan dengan tidak patut mengayakan
orang yang disebut dalam subseksyen (1).

(3) Suatu tuntutan di bawah seksyen ini hendaklah disokong oleh
apa-apa keterangan yang dikehendaki oleh Ketua Pengarah.

(4) Kecuali sebagaimana yang diperuntukkan oleh seksyen ini,
Ketua Pengarah tidaklah bertanggungan untuk membayar balik
suatu amaun yang dibayar kepada orang yang disebut dalam
subseksyen (1) dalam bentuk cukai disebabkan fakta bahawa
amaun itu bukan cukai yang genap masa dan kena dibayar kepada
orang itu.

(5) Seksyen ini tidak terpakai bagi suatu tuntutan pembayaran
balik di bawah seksyen 10, 17 dan 18.

**Pelepasan hutang lapuk**

**58. (1) Tertakluk kepada peraturan-peraturan yang dibuat**
di bawah Akta ini, mana-mana orang yang atau telah terhenti
menjadi seorang orang kena cukai boleh membuat suatu tuntutan
kepada Ketua Pengarah bagi suatu pelepasan untuk hutang lapuk
ke atas keseluruhan atau mana-mana bahagian cukai yang dibayar
olehnya berkenaan dengan pembekalan bercukai jika—

_(a)_ orang itu belum menerima apa-apa bayaran atau sebahagian
daripada bayaran itu berkenaan dengan pembekalan
bercukai itu daripada penghutang enam bulan dari tarikh
pembekalan itu atau penghutang itu telah menjadi tidak
solven sebelum berakhirnya tempoh enam bulan itu;
dan


-----

76 _Rang Undang-Undang_

_(b)_ usaha yang mencukupi telah dibuat olehnya untuk
mendapatkan hutang itu.

(2) Jika orang yang disebut dalam subseksyen (1)—

_(a) belum menerima apa-apa bayaran berkenaan dengan_
pembekalan bercukai itu, orang itu boleh membuat
tuntutan bagi keseluruhan cukai yang dibayar itu; atau

_(b)_ telah menerima sebahagian daripada bayaran berkenaan
dengan pembekalan bercukai itu, orang itu boleh membuat
tuntutan bagi amaun yang dikira mengikut formula yang
berikut:

A1 x C
B

iaitu A1 ialah bayaran yang tidak diterima
berkenaan dengan pembekalan
bercukai;

B ialah balasan bagi pembekalan
bercukai; dan

C ialah cukai yang genap masa dan
kena dibayar ke atas pembekalan
bercukai.

(3) Jika suatu pelepasan bagi hutang lapuk telah dibuat oleh
Ketua Pengarah kepada seseorang dan apa-apa bayaran berkenaan
dengan pembekalan bercukai yang ke atasnya cukai itu adalah
genap masa dan kena dibayar kemudiannya diterima oleh orang
itu, orang itu hendaklah membayar semula kepada Ketua Pengarah
amaun yang dikira mengikut formula yang berikut:

A2 x C
B

iaitu A2 ialah bayaran yang diterima berkenaan
dengan pembekalan bercukai;

B ialah balasan bagi pembekalan
bercukai; dan

C ialah cukai yang genap masa dan
kena dibayar ke atas pembekalan
bercukai.


-----

_Cukai Barang dan Perkhidmatan_ 77

**Pelepasan barang terpakai**

**59. (1) Mana-mana orang kena cukai boleh mendapat suatu**
pengurangan apa-apa cukai yang boleh dikenakan ke atas apa-apa
pembekalan barang yang ditetapkan dalam hal jika ke atas
pembekalan terdahulu berkaitan barang itu—

_(a)_ tiada cukai boleh dikenakan; atau

_(b)_ cukai boleh dikenakan mengikut seksyen ini.

(2) Cukai yang boleh dikenakan ke atas pembekalan barang
yang disebut dalam subseksyen (1) hendaklah dikurangkan
ke atas cukai yang dikenakan seolah-olah pembekalan barang
yang ditetapkan itu adalah bagi suatu balasan yang bersamaan
dengan lebihan X[ – ]Y,

iaitu X ialah balasan bagi barang yang
dibekalkan; dan

Y ialah balasan bagi barang yang
diperoleh,

dan jika tiada lebihan, cukai tidaklah dikenakan.

(3) Seksyen ini hendaklah diperluaskan dalam hal jika
pengimportan atau jualan barang terdahulu yang ditetapkan telah
dikenakan cukai di bawah Akta Cukai Jualan 1972.

(4) Bagi maksud seksyen ini, sebutan mengenai suatu pembekalan
barang yang ditetapkan jika tiada cukai dikenakan termasuk
sebutan mengenai perkara di bawah perenggan 4 Jadual Kedua.

**Mendapatkan cukai, dsb., yang dibayar balik secara**
**terkhilaf**

**60. Jika apa-apa cukai, surcaj, penalti, fi atau wang lain selepas**
dibayar telah dibayar balik secara terkhilaf kepada mana-mana
orang, orang itu hendaklah membayar pembayaran balik yang
dibayar secara terkhilaf kepadanya apabila suatu tuntutan dibuat
oleh Ketua Pengarah dalam tempoh enam tahun dari tarikh
pembayaran balik itu dibuat.


-----

78 _Rang Undang-Undang_

**Skim Bayar Balik Pelancong**

**61. (1) Hendaklah ada suatu skim yang dikenali sebagai “Skim**
Bayar Balik Pelancong” yang membenarkan mana-mana pelancong
yang layak untuk menuntut suatu pembayaran balik ke atas cukai
yang dibayar ke atas barang tertentu yang dibeli di Malaysia
daripada suatu kedai yang diluluskan.

(2) Menteri boleh melantik mana-mana orang untuk menjadi ejen
pembayaran balik diluluskan tertakluk kepada syarat yang ditetapkan
sebagaimana yang difikirkannya patut untuk dikenakan.

(3) Pelaksanaan Skim Bayar Balik Pelancong hendaklah
sebagaimana yang ditetapkan oleh Menteri.

**Peremitan cukai, dsb.**

**62. (1) Menteri boleh meremitkan keseluruhan atau mana-mana**
bahagian cukai yang genap masa dan kena dibayar di bawah Akta
ini jika difikirkannya patut.

(2) Ketua Pengarah boleh meremitkan keseluruhan atau
mana-mana bahagian penalti yang kena dibayar atau surcaj yang
terakru di bawah Akta ini jika adil dan saksama untuk berbuat
demikian.

(3) Jika seseorang yang telah diberi peremitan di bawah
subseksyen (1) dan (2) telah membayar apa-apa cukai, surcaj
atau penalti yang dengannya peremitan itu adalah berhubungan,
dia adalah berhak kepada suatu pembayaran balik amaun cukai,
penalti atau surcaj yang telah diremitkan itu.

**Peremitan cukai ke atas barang yang hilang, dsb., di bawah**
**kawalan kastam**

**63. (1) Jika apa-apa barang yang diimport—**

_(a)_ hilang, rosak atau musnah kerana kemalangan yang tidak
dapat dielakkan; atau

_(b)_ hilang disebabkan oleh kecurian atau penyejatan,


-----

_Cukai Barang dan Perkhidmatan_ 79

pada bila-bila masa selepas ketibaan barang yang diimport itu
di Malaysia tetapi sebelum pemindahan daripada kawalan kastam,
Ketua Pengarah boleh meremitkan keseluruhan atau mana-mana
bahagian apa-apa cukai yang genap masa dan kena dibayar
ke atas barang yang diimport itu.

(2) Selepas pemindahan apa-apa barang daripada kawalan
kastam, tiada pengurangan apa-apa cukai yang dikenakan ke atas
pengimportan barang itu boleh dibenarkan—

_(a)_ atas sebab kehilangan atau kerosakan; atau

_(b)_ atas sebab apa-apa tuntutan bahawa berat, ukuran, isi
padu atau nilai sebagaimana yang ditentukan oleh
Ketua Pengarah bagi maksud menentukan cukai ke atas
barang, atau apa-apa faktor lain yang menyentuh barang
itu, adalah tidak betul,

melainkan jika notis secara bertulis tentang tuntutan itu telah
diberikan kepada Ketua Pengarah oleh mana-mana orang yang
menuntut pada atau sebelum masa pemindahan itu.

BAHAGIAN VIII

KES KHAS

**Ketidakpakaian kepada Kerajaan**

**64. (1) Akta ini tidak terpakai berhubung dengan apa-apa**
pembekalan barang atau perkhidmatan yang dibuat oleh—

_(a)_ Kerajaan Persekutuan dan Kerajaan Negeri, melainkan jika
diarahkan selainnya oleh Menteri dalam suatu perintah
dalam _Warta; atau_

_(b)_ mana-mana pihak berkuasa tempatan dan badan
berkanun berkenaan dengan fungsi pengawalseliaan
dan penguatkuasaannya.

(2) Bagi maksud subseksyen (1), pihak berkuasa tempatan atau
badan berkanun dikira menjalankan fungsi pengawalseliaan dan
penguatkuasaannya jika—

_(a)_ pihak berkuasa tempatan atau badan berkanun itu diberi
kuasa oleh mana-mana undang-undang bertulis yang suai


-----

80 _Rang Undang-Undang_

manfaat bagi atau berkaitan dengan pelaksanaan fungsi
pengawalseliaan dan penguatkuasaannya; dan

_(b)_ pembekalan yang dibuat oleh pihak berkuasa tempatan
atau badan berkanun itu bukanlah yang sama jenis atau
serupa dengan suatu pembekalan bercukai yang dibuat oleh
mana-mana orang lain dalam perjalanan atau penerusan
sesuatu perniagaan.

**Ejen**

**65. (1) Jika barang atau perkhidmatan dibekalkan oleh seseorang**
ejen yang bertindak bagi pihak seseorang prinsipal, pembekalan
itu hendaklah disifatkan dibuat oleh prinsipal dan bukan oleh
ejen itu.

(2) Jika barang atau perkhidmatan dibekalkan kepada seseorang
ejen yang bertindak bagi pihak seseorang prinsipal, pembekalan
itu hendaklah disifatkan dibuat kepada prinsipal dan bukan kepada
ejen itu.

(3) Jika barang atau perkhidmatan dibekalkan melalui seseorang
ejen yang bertindak atas namanya sendiri, pembekalan itu hendaklah
dikira sebagai suatu pembekalan kepada ejen itu dan sebagai suatu
pembekalan oleh ejen itu.

(4) Walau apa pun subseksyen (3), jika seseorang ejen bertindak
atas namanya sendiri sebagai seorang pelelong dan barang itu
bukan barang yang diperihalkan di bawah subperenggan 5(7)
Jadual Pertama—

_(a)_ pembekalan oleh seorang prinsipal yang ialah seorang
orang kena cukai kepada pelelong itu tidaklah diambil
kira; dan

_(b)_ pembekalan yang dibuat oleh pelelong itu hendaklah dikira
sebagai suatu pembekalan yang dibuat oleh prinsipal
itu dan pelelong itu sama ada dia ialah seorang orang
kena cukai atau tidak hendaklah bertanggungan bagi
apa-apa cukai yang genap masa dan kena dibayar ke
atas pembekalan itu.


-----

_Cukai Barang dan Perkhidmatan_ 81

(5) Jika barang disifatkan dibekalkan oleh seorang orang kena
cukai menurut subperenggan 5(7) Jadual Pertama, mana-mana
orang, sama ada dia seorang orang kena cukai atau tidak, yang
menjual barang itu bagi menyelesaikan apa-apa hutang yang
terhutang oleh orang kena cukai itu, hendaklah bertanggungan
bagi apa-apa cukai yang genap masa dan kena dibayar ke atas
pembekalan itu.

(6) Jika seseorang yang tempatnya bukan di Malaysia membuat
pembekalan bercukai di Malaysia dan bertanggungan untuk
berdaftar di bawah seksyen 20 atau berniat untuk berdaftar di
bawah seksyen 24, dia hendaklah melantik seorang ejen untuk
bertindak bagi pihaknya dan ejen sedemikian, sama ada dia seorang
orang kena cukai atau tidak, hendaklah bertanggungan bagi cukai
dan mematuhi apa-apa kehendak lain yang dikenakan di bawah
Akta ini seolah-olah ejen itu adalah orang yang tempatnya bukan
di Malaysia.

(7) Jika seorang ejen telah dilantik di bawah subseksyen (6),
Ketua Pengarah boleh, dengan sebab yang munasabah, mengarahkan
orang yang tempatnya bukan di Malaysia, dengan memberi notis
bertulis melantik seorang ejen yang lain untuk bertindak bagi
pihaknya.

(8) Bagi maksud subseksyen (6), seseorang hendaklah dikira
sebagai tempatnya bukan di Malaysia jika—

_(a)_ dia tiada establismen perniagaan atau establismen tetap
lain di Malaysia;

_(b)_ dia tiada apa-apa establismen perniagaan atau establismen
tetap lain di mana-mana negara dan tempat tinggal
biasanya bukan di Malaysia; atau

_(c)_ dia mempunyai establismen perniagaan atau establismen
tetap lain kedua-duanya di Malaysia dan di tempat lain
dan establismennya yang paling berkaitan secara langsung
dengan pembekalan itu bukan di Malaysia,

dan bagi maksud perenggan _(a),_ _(b) dan_ _(c), suatu establismen_
tetap di Malaysia atau di mana-mana negara lain termasuklah suatu
cawangan atau agensi yang melaluinya seseorang itu menjalankan
suatu perniagaan di Malaysia atau di negara lain itu, mengikut
mana-mana yang berkenaan.


-----

82 _Rang Undang-Undang_

(9) Jika barang diimport dan dibekalkan oleh seseorang ejen
yang ialah seorang orang kena cukai yang bertindak bagi pihak
seorang prinsipal yang ialah seorang yang selain orang kena
cukai, barang itu hendaklah disifatkan dimport dan dibekalkan
oleh ejen itu.

**Pembekalan menjangkaui perubahan kadar atau perihalan**

**66. (1) Walau apa pun seksyen 11, seksyen ini hendaklah terpakai**
jika terdapat suatu perubahan dalam—

_(a)_ kadar cukai yang ditetapkan di bawah seksyen 10;

_(b)_ perihalan pembekalan barang atau perkhidmatan yang
ditentukan sebagai pembekalan berkadar sifar di bawah
seksyen 17; atau

_(c)_ perihalan pembekalan barang atau perkhidmatan yang
ditentukan sebagai pembekalan dikecualikan di bawah
seksyen 18.

(2) Jika terdapat perubahan dalam kadar cukai yang ditetapkan
di bawah seksyen 10, kadar yang cukai itu boleh dikenakan
ke atas apa-apa pembekalan yang menjangkaui perubahan dalam
kadar cukai hendaklah seperti yang berikut:

_(a)_ cukai hendaklah dikenakan pada kadar cukai lama atas
amaun yang lebih tinggi yang berikut:

(i) bayaran penuh atau bayaran sebahagian yang
diterima sebelum tarikh perubahan dalam kadar
cukai itu; atau

(ii) nilai pembekalan barang itu jika barang itu
dipindahkan atau tersedia secara keseluruhannya
atau sebahagiannya atau perkhidmatan itu
dilaksanakan secara keseluruhannya atau
sebahagiannya sebelum tarikh perubahan dalam
kadar cukai itu; dan

_(b)_ cukai hendaklah dikenakan pada kadar cukai baru atas
perbezaan, jika ada, antara amaun keseluruhan pembekalan
dengan amaun yang disebut dalam perenggan _(a)._


-----

_Cukai Barang dan Perkhidmatan_ 83

(3) Jika terdapat perubahan dalam perihalan pembekalan
barang atau perkhidmatan yang ditentukan sebagai pembekalan
berkadar sifar di bawah seksyen 17, kadar yang cukai itu boleh
dikenakan ke atas pembekalan yang menjangkau perubahan itu
dalam perihalan hendaklah seperti yang berikut:

_(a)_ dalam hal pembekalan berkadar sifar yang ditukarkan
kepada pembekalan berkadar standard dan menjangkau
perubahan itu—

(i) tiada cukai hendaklah dikenakan ke atas amaun
yang lebih tinggi yang berikut:

_(aa) bayaran penuh atau bayaran sebahagian_
yang diterima sebelum tarikh perubahan
dalam perihalan itu; atau

_(bb) nilai pembekalan berkadar sifar barang_
itu jika barang itu dipindahkan atau
tersedia secara keseluruhannya atau
sebahagiannya atau perkhidmatan itu
dilaksanakan secara keseluruhannya
atau sebahagiannya sebelum tarikh
perubahan dalam perihalan itu; dan

(ii) cukai hendaklah dikenakan atas perbezaan,
jika ada, antara amaun keseluruhan
pembekalan dengan amaun yang disebut dalam
subperenggan _(a)(i);_

_(b)_ dalam hal pembekalan berkadar standard yang ditukarkan
kepada pembekalan berkadar sifar dan menjangkau
perubahan—

(i) cukai hendaklah dikenakan atas amaun yang lebih
tinggi yang berikut:

_(aa) bayaran penuh atau bayaran sebahagian_
yang diterima sebelum tarikh perubahan
dalam perihalan itu; atau

_(bb) nilai pembekalan berkadar standard_
barang itu jika barang itu dipindahkan
atau tersedia secara keseluruhannya
atau sebahagiannya atau perkhidmatan
itu dilaksanakan secara keseluruhannya
atau sebahagiannya sebelum tarikh
perubahan dalam perihalan itu; dan


-----

84 _Rang Undang-Undang_

(ii) tiada cukai hendaklah dikenakan atas perbezaan, jika
ada, antara amaun keseluruhan pembekalan dengan
amaun yang disebut dalam subperenggan (b)(i).

(4) Jika terdapat perubahan dalam perihalan pembekalan barang
atau perkhidmatan yang ditentukan sebagai suatu pembekalan
dikecualikan di bawah seksyen 18, kadar yang cukai itu boleh
dikenakan atas pembekalan yang menjangkaui perubahan dalam
perihalan itu hendaklah seperti yang berikut:

_(a) dalam hal suatu pembekalan dikecualikan yang_
ditukarkan kepada pembekalan bercukai dan menjangkau
perubahan—

(i) tiada cukai hendaklah dikenakan atas amaun yang
lebih tinggi yang berikut:

_(aa)_ bayaran penuh atau bayaran sebahagian
yang diterima sebelum tarikh perubahan
dalam perihalan itu; atau

_(bb)_ nilai pembekalan dikecualikan barang itu
jika barang itu dipindahkan atau tersedia
secara keseluruhannya atau sebahagiannya
atau perkhidmatan itu dilaksanakan
secara keseluruhannya atau sebahagiannya
sebelum tarikh perubahan dalam perihalan
itu; dan

(ii) cukai hendaklah dikenakan atas perbezaan, jika
ada, antara amaun keseluruhan pembekalan dengan
amaun yang disebut dalam subperenggan _(a)(i);_

_(b)_ dalam hal pembekalan bercukai yang ditukarkan
kepada pembekalan dikecualikan dan menjangkau
perubahan—

(i) cukai hendaklah dikenakan pada kadar cukai lama
atas amaun yang lebih tinggi yang berikut:

_(aa) bayaran penuh atau bayaran sebahagian_
yang diterima sebelum tarikh perubahan
dalam perihalan itu; atau

_(bb) nilai pembekalan bercukai barang itu jika_
barang itu dipindahkan atau tersedia
secara keseluruhannya atau sebahagiannya


-----

_Cukai Barang dan Perkhidmatan_ 85

atau perkhidmatan itu dilaksanakan
secara keseluruhannya atau sebahagiannya
sebelum tarikh perubahan dalam perihalan
itu; dan

(ii) tiada cukai boleh dikenakan atas perbezaan, jika
ada, antara amaun keseluruhan pembekalan dengan
amaun yang disebut dalam subperenggan _(b)(i)._

(5) Bagi maksud seksyen ini—

_(a)_ apa-apa pembekalan yang menjangkaui perubahan dalam
kadar cukai atau perihalan yang merujuk kepada apa-apa
pembekalan jika—

(i) bayaran penuh diterima sebelum tarikh perubahan
dalam kadar cukai atau perihalan dan barang itu
dipindahkan atau tersedia secara keseluruhannya
atau perkhidmatan itu dilaksanakan secara
keseluruhannya selepas tarikh itu;

(ii) bayaran penuh diterima selepas tarikh perubahan
dalam kadar cukai atau perihalan dan barang itu
dipindahkan atau tersedia secara keseluruhannya
atau perkhidmatan itu dilaksanakan secara
keseluruhannya sebelum tarikh itu;

(iii) bayaran penuh diterima sebelum tarikh perubahan
dalam kadar cukai atau perihalan dan barang itu
dipindahkan atau tersedia secara sebahagiannya
atau perkhidmatan itu dilaksanakan secara
sebahagiannya sebelum dan selepas tarikh itu;

(iv) bayaran penuh diterima selepas tarikh perubahan
dalam kadar cukai atau perihalan dan barang itu
dipindahkan atau tersedia secara sebahagiannya
atau perkhidmatan itu dilaksanakan secara
sebahagiannya sebelum dan selepas tarikh itu;

(v) barang itu dipindahkan atau tersedia secara
keseluruhannya atau perkhidmatan itu dilaksanakan
secara keseluruhannya sebelum tarikh perubahan
dalam kadar cukai atau perihalan dan bayaran
sebahagian diterima sebelum dan selepas tarikh
itu;


-----

86 _Rang Undang-Undang_

(vi) barang itu dipindahkan atau tersedia secara
keseluruhannya atau perkhidmatan itu dilaksanakan
secara keseluruhannya selepas tarikh perubahan
dalam kadar cukai atau perihalan dan bayaran
sebahagian diterima sebelum dan selepas tarikh
itu;

(vii) bayaran sebahagian diterima sebelum tarikh
perubahan dalam kadar cukai atau perihalan dan
bayaran sebahagian diterima selepas tarikh itu;

(viii) bayaran sebahagian diterima sebelum tarikh
perubahan dalam kadar cukai atau perihalan
dan barang itu dipindahkan atau tersedia secara
sebahagiannya atau perkhidmatan itu dilaksanakan
secara sebahagiannya selepas tarikh itu;

(ix) barang itu dipindahkan atau tersedia secara
sebahagiannya atau perkhidmatan itu dilaksanakan
secara sebahagiannya sebelum tarikh perubahan
dalam kadar cukai atau perihalan dan bayaran
sebahagian diterima selepas tarikh itu; atau

(x) barang itu dipindahkan atau tersedia secara
sebahagiannya atau perkhidmatan itu dilaksanakan
secara sebahagiannya sebelum tarikh perubahan
dalam kadar cukai atau perihalan dan barang itu
dipindahkan atau tersedia secara sebahagiannya
atau perkhidmatan itu dilaksanakan secara
sebahagiannya selepas tarikh itu;

_(b)_ “kadar cukai baru” ertinya kadar cukai yang terpakai pada
tarikh perubahan dalam kadar cukai itu berkuat kuasa;

_(c)_ “kadar cukai lama” ertinya kadar cukai yang terpakai
sebaik sebelum tarikh perubahan dalam kadar cukai itu
berkuat kuasa;

_(d)_ “pembekalan berkadar standard” ertinya apa-apa pembekalan
yang boleh dikenakan kadar cukai yang ditetapkan di
bawah seksyen 10.

(6) Mana-mana orang yang melanggar seksyen ini melakukan
suatu kesalahan.


-----

_Cukai Barang dan Perkhidmatan_ 87

**Pelarasan kontrak pada perubahan kadar cukai**

**67. Jika selepas membuat apa-apa kontrak bagi apa-apa pembekalan**
bercukai barang atau perkhidmatan dan sebelum barang itu
dibekalkan atau perkhidmatan itu dilaksanakan, terdapat perubahan
dalam kadar cukai yang dikenakan atas pembekalan itu, melainkan
jika terdapat suatu peruntukan yang nyata bagi pengecualian
apa-apa perubahan pada cukai yang dikenakan terkandung dalam
kontrak itu atau jika perubahan pada kadar cukai telah diambil
kira, kontrak itu hendaklah disifatkan sebagai diselaraskan seperti
yang berikut:

_(a)_ jika perubahan pada kadar cukai menjadikan pembekalan
itu bertanggungan untuk dikenakan cukai atau menaikkan
amaun apa-apa cukai yang dikenakan atau yang boleh
dikenakan berhubung dengan pembekalan itu, pembekal
itu boleh menambah kepada harga yang dipersetujui
dalam kontrak amaun cukai atau kenaikan pada cukai
itu;

_(b)_ jika perubahan pada kadar cukai menjadikan pembekalan
itu dikecualikan daripada cukai atau mengurangkan amaun
apa-apa cukai yang dikenakan atau yang boleh dikenakan
berhubung dengan pembekalan itu, pembekal boleh
memotong daripada harga yang telah dipersetujui dalam
kontrak amaun cukai atau pemotongan pada cukai itu.

**Pemindahan usaha berterusan**

**68.** (1) Jika mana-mana orang kena cukai (kemudian daripada
ini disebut “pemindah”) memindahkan perniagaannya kepada
orang lain (kemudian daripada ini disebut “penerima pindahan”)
sebagai usaha berterusan—

_(a)_ bagi maksud untuk menentukan sama ada penerima
pindahan adalah bertanggungan untuk berdaftar di
bawah Akta ini, penerima pindahan hendaklah dikira
sebagai telah menjalankan perniagaan itu sebelum dan
juga selepas pemindahan itu dan apa-apa pembekalan
oleh pemindah hendaklah dikira sebagai dibekalkan oleh
penerima pindahan itu; dan


-----

88 _Rang Undang-Undang_

_(b)_ pemindah hendaklah memindahkan kepada penerima
pindahan, melainkan jika dibenarkan selainnya secara
bertulis oleh pegawai cukai barang dan perkhidmatan atas
permintaan pemindah itu, semua rekod yang berhubungan
dengan perniagaan itu sebagaimana yang dikehendaki di
bawah seksyen 36 dan penerima pindahan itu hendaklah
menyimpan rekod itu menurut seksyen 36.

(2) Jika suatu perniagaan atau sebahagian daripadanya dijalankan
oleh orang kena cukai dipindahkan sebagai usaha berterusan
kepada seorang penerima pindahan, yang ialah atau akan menjadi
orang yang kena cukai atau akan kena cukai disebabkan pindahan
bersama aset perniagaan—

_(a)_ apa-apa hak pemindah kepada kredit bagi cukai input atau
pembayaran balik cukai hendaklah menjadi hak penerima
pindahan sama ada masih wujud atau tidak semasa tarikh
pindahan dan apabila pemindah itu telah membuat suatu
tuntutan kredit cukai input atau pembayaran balik cukai
sebelum tarikh pindahan, ia hendaklah disifatkan sebagai
telah dituntut oleh penerima pindahan; dan

_(b)_ apa-apa tanggungan oleh pemindah wujud pada tarikh
pindahan untuk memberi suatu penyata atau mengakaun
atau membayar cukai di bawah seksyen 41 hendaklah
menjadi tanggungan kepada penerima pindahan dan
apa-apa penyata yang dikemukakan atau cukai diakaun
atau dibayar oleh pemindah hendaklah dikira sebagai
telah dibuat oleh penerima pindahan.

(3) Jika suatu perniagaan dijalankan oleh pemindah, yang
telah diluluskan bagi mengakaun cukai atas asas pembayaran,
dipindahkan dalam hal keadaan jika subseksyen 20(4) terpakai,
penerima pindahan itu hendaklah terus mengakaun dan membayar
cukai atas pembekalan yang dibuat dan diterima olehnya pada
atau selepas tarikh pemindahan seolah-olah dia adalah pemindah
yang telah diberi kelulusan bagi mengakaun cukai atas asas
pembayaran.

(4) Pemindah dan penerima pindahan boleh menuntut apa-apa
cukai input yang ditanggung yang bersampingan dengan pemindahan
usaha berterusan itu.


-----

_Cukai Barang dan Perkhidmatan_ 89

**Usaha sama**

**69. (1) Jika dua orang berdaftar atau lebih menyertai suatu**
aktiviti yang berhubungan dengan petroleum di bawah suatu usaha,
yang dibuktikan secara kontrak bertulis, bagi maksud membuat
pembekalan bercukai (kemudian daripada ini disebut “pengusaha”),
pengusaha itu boleh memohon kepada Ketua Pengarah untuk
disifatkan sebagai suatu usaha sama.

(2) Pengusaha itu hendaklah, dalam permohonan di bawah
subseksyen (1), mencalonkan seorang daripada pengusaha itu
untuk menjadi pengendali usaha atau melantik suatu syarikat
pengendalian bersama untuk menjadi pengendali usaha.

(3) Suatu syarikat pengendalian bersama yang dilantik di
bawah subseksyen (2) hendaklah disifatkan sebagai orang kena
cukai bagi maksud usaha sama itu.

(4) Jika suatu usaha sama di bawah subseksyen (1) telah
diluluskan, usaha sama itu hendaklah didaftarkan sebagai orang
berdaftar dan pendaftaran itu hendaklah atas nama pengendali
usaha itu.

(5) Jika suatu usaha sama telah didaftarkan di bawah
subseksyen (4)—

_(a)_ pengendali usaha hendaklah menyenggara suatu akaun
berasingan bagi usaha sama itu;

_(b)_ apa-apa pembekalan bercukai barang atau perkhidmatan
bagi maksud untuk menjalankan perniagaan usaha sama
antara seorang pengusaha dengan pengendali usaha
tidaklah diambil kira;

_(c)_ jika—

(i) setiap pengusaha yang memperoleh apa-apa
pembekalan bercukai barang atau perkhidmatan
bagi usaha sama itu, pengusaha itu hendaklah
menuntut potongan cukai input atas perolehan
yang dibuat olehnya berkenaan dengan usaha
sama itu;

(ii) pengendali usaha yang memperoleh apa-apa
pembekalan bercukai barang atau perkhidmatan bagi
usaha sama itu, pengendali usaha itu hendaklah


-----

90 _Rang Undang-Undang_

menuntut potongan cukai input atas perolehan
yang dibuat olehnya berkenaan dengan usaha
sama itu;

_(d)_ setiap pengusaha hendaklah mengakaun dan membayar
cukai atas pembekalan yang dibuat olehnya berkenaan
dengan usaha sama itu.

(6) Ketua Pengarah boleh membatalkan pendaftaran suatu
usaha sama di bawah subseksyen (4) jika difikirkannya patut bagi
perlindungan hasil.

(7) Semua pengusaha usaha sama itu hendaklah bertanggungan
secara bersesama dan berasingan bagi apa-apa cukai yang kena
dibayar daripada pengendali usaha.

(8) Jika Menteri menetapkan apa-apa aktiviti lain untuk disifatkan
sebagai suatu usaha sama di bawah seksyen 177, seksyen ini
hendaklah terpakai mutatis mutandis bagi aktiviti yang ditetapkan
itu.

(9) Bagi maksud seksyen ini—

_(a)_ “usaha” ertinya suatu perkiraan secara kontrak yang
menurutnya dua pihak atau lebih mengusahakan
suatu aktiviti ekonomi yang tertakluk kepada kawalan
bersama tetapi tidak termasuk entiti yang dikawal secara
bersama;

_(b)_ “aktiviti yang berhubungan dengan petroleum” ertinya
suatu aktiviti huluan yang bermula dengan cari gali
termasuk aktiviti seismos dan menggerudi dan berakhir
apabila hasil (minyak mentah, gas asli atau kondensat)
diperuntukkan kepada pengusaha;

_(c)_ apa-apa aktiviti yang berhubungan dengan petroleum yang
dikhidmat luar kepada pihak ketiga hendaklah diambil
sebagai suatu aktiviti yang dijalankan dan diuruskan oleh
pihak ketiga itu dan bukan suatu aktiviti yang dijalankan
dan diuruskan oleh usaha sama itu;

_(d)_ “pengusaha” ertinya suatu pihak kepada suatu usaha sama
dan yang mempunyai kawalan bersama ke atas usaha
sama itu;

_(e)_ “pengendali usaha” ertinya orang yang mengendalikan
atau menguruskan usaha sama itu.


-----

_Cukai Barang dan Perkhidmatan_ 91

(10) Mana-mana orang yang melanggar subseksyen (5) berhubung
dengan perenggan _(d) melakukan suatu kesalahan._

**Skim Penggudangan**

**70. (1) Berhubung dengan barang yang telah diimport dan dideposit**
dalam gudang itu dan yang baginya cukai boleh dikenakan ke
atas barang yang diimport itu, hendaklah ada suatu skim yang
dikenali sebagai “Skim Penggudangan” yang membenarkan
pembekalan barang yang dibuat dalam gudang tidak diambil kira
kecuali pembekalan barang terakhir sedemikian yang dipindahkan
sebelum peringkat duti.

(2) Pembekalan terakhir yang disebut dalam subseksyen (1)
hendaklah dikira sebagai berlaku di peringkat duti dan nilai
pembekalan itu hendaklah dikira sebagai termasuk duti, jika
ada.

(3) Cukai atas pembekalan terakhir yang disebut dalam
subseksyen (1) hendaklah genap masa dan kena dibayar di
peringkat duti, bersama dengan duti, jika ada, oleh orang yang
dikehendaki untuk membayar duti atau, jika tiada duti yang
genap masa dan kena dibayar, oleh orang yang memindahkan
barang, kecuali sebagaimana yang diperuntukkan selainnya oleh
peraturan-peraturan yang dibuat di bawah Akta ini.

(4) Tiada seorang pun boleh memindahkan daripada Skim
Penggudangan apa-apa barang yang tertakluk kepada cukai dan
duti kecuali—

_(a)_ selepas pembayaran cukai bersama dengan duti, jika
ada;

_(b)_ jika barang itu berada dalam gudang kastam atau gudang
berlesen, di bawah apa-apa syarat yang difikirkan oleh
Ketua Pengarah patut untuk dikenakan, untuk disimpan
dalam gudang kastam atau gudang berlesen yang lain;
atau

_(c)_ menurut apa-apa syarat sebagaimana yang difikirkan oleh
Ketua Pengarah patut untuk dikenakan, untuk dieksport
semula dari Malaysia,

dan apa-apa barang tidak sekali-kali boleh dipindahkan dari suatu
gudang.


-----

92 _Rang Undang-Undang_

(5) Apa-apa barang yang tidak tertakluk kepada apa-apa duti
hendaklah ditafsirkan sebagai berada di bawah kawalan kastam jika
barang itu tertakluk kepada Skim Penggudangan dan hendaklah
ditafsirkan sebagai dipindahkan daripada kawalan kastam jika
barang itu dipindahkan daripada Skim Penggudangan.

(6) Sebutan mengenai barang yang tertakluk kepada
Skim Penggudangan dalam seksyen ini adalah sebutan mengenai
barang yang disimpan dalam suatu gudang atau yang diangkut
antara gudang tanpa pembayaran apa-apa cukai atau duti dan
suatu sebutan mengenai pemindahan barang dari suatu gudang
hendaklah ditafsirkan sewajarnya.

(7) Bagi maksud seksyen ini—

_(a)_ “gudang kastam” mempunyai erti yang diberikan kepadanya
dalam seksyen 2 Akta Kastam 1967;

_(b)_ “duti” ertinya duti kastam atau duti eksais atau
kedua-duanya;

_(c)_ “kedai bebas cukai” mempunyai erti yang diberikan
kepadanya dalam seksyen 2 Akta Kastam 1967;

_(d)_ “peringkat duti” berhubung dengan apa-apa pembekalan
barang, ertinya masa apabila barang itu dipindahkan
daripada Skim Penggudangan;

_(e) “depot pelepasan pedalaman” mempunyai erti yang diberikan_
kepadanya dalam seksyen 2 Akta Kastam 1967;

_(f)_ “gudang berlesen” mempunyai erti yang diberikan kepadanya
dalam seksyen 2 Akta Kastam 1967; dan

_(g)_ “gudang” ertinya—

(i) mana-mana gudang kastam;

(ii) mana-mana gudang berlesen;

(iii) mana-mana kedai bebas cukai;

(iv) mana-mana depot pelepasan pedalaman.

(8) Mana-mana orang yang melanggar subseksyen (4) melakukan
suatu kesalahan.


-----

_Cukai Barang dan Perkhidmatan_ 93

**Skim Pedagang Diluluskan**

**71. (1) Tertakluk kepada syarat yang ditetapkan, hendaklah ada**
suatu skim yang dikenali sebagai “Skim Pedagang Diluluskan” yang
membenarkan Ketua Pengarah untuk menggantung pembayaran
cukai yang boleh dikenakan ke atas barang yang diimport oleh
mana-mana orang kena cukai yang layak pada masa pengimportan
dengan syarat bahawa barang itu diimport dalam penjalanan urusan
atau penerusan perniagaannya.

(2) Mana-mana orang kena cukai yang diberi suatu kelulusan
di bawah Skim Pedagang Diluluskan hendaklah mengakaun
pembayaran cukai yang digantung dalam penyata bagi tempoh bercukai
yang penggantungan itu adalah berhubungan dengannya.

**Skim Pengilang Tol Diluluskan**

**72. (1) Hendaklah ada suatu skim yang dikenali sebagai “Skim**
Pengilang Tol Diluluskan” yang membenarkan mana-mana orang
kena cukai yang layak untuk tidak mengambil kira pembekalan
perkhidmatan yang mengandungi perawatan atau pemprosesan
barang bagi dan kepada seseorang yang tempatnya di suatu negara
selain Malaysia tertakluk kepada syarat yang ditetapkan (kemudian
daripada ini disebut “pengilang tol”).

(2) Mana-mana orang yang tempatnya di Malaysia dan menerima
barang yang telah dirawat atau diproses daripada pengilang tol
(kemudian daripada ini disebut “penerima”) hendaklah mengakaun
dan membayar cukai seolah-olah penerima itu sendiri telah
membekalkan dan memperoleh barang itu di Malaysia dalam
penjalanan urusan atau penerusan perniagaannya dan seolah-olah
pembekalan itu ialah pembekalan bercukai.

(3) Walau apa pun seksyen 11, pembekalan barang yang telah
dirawat atau diproses itu hendaklah dianggap sebagai berlaku
pada masa yang lebih awal daripada masa yang berikut:

_(a)_ apabila suatu pembayaran berkenaan dengan pembekalan
itu dibuat; atau

_(b)_ apabila penerima menerima suatu invois yang berhubungan
dengan pembekalan itu.


-----

94 _Rang Undang-Undang_

(4) Jika penerima ialah seorang orang kena cukai, dia hendaklah
memasukkan cukai yang genap masa dan kena dibayar dalam
penyatanya.

(5) Jika penerima ialah seorang orang selain seorang orang
kena cukai, cukai hendaklah dikenakan atas pembekalan yang
dibuat olehnya dan dia hendaklah bertanggungan bagi apa-apa
cukai yang genap masa dan kena dibayar atas pembekalan itu.

(6) Seksyen ini tidak terpakai bagi seorang orang yang tempatnya
bukan di Malaysia dan yang telah melantik seorang ejen untuk
bertindak bagi pihaknya di bawah subseksyen 65(6).

(7) Bagi maksud seksyen ini, seseorang hendaklah dikira
tempatnya di sesuatu negara jika—

_(a)_ dia mempunyai tempat tinggal biasanya di negara itu
jika pembekalan itu dibuat kepadanya sebagai seorang
individu dan diterima olehnya selain bagi maksud
apa-apa perniagaan yang dijalankan olehnya; dan

_(b)_ dalam hal jika perenggan (a) tidak terpakai—

(i) dia mempunyai suatu establismen perniagaan
atau establismen tetap di negara itu dan tiada
establismen sedemikian di tempat lain;

(ii) dia tidak mempunyai establismen perniagaan atau
establismen tetap di mana-mana negara tetapi tempat
tinggal biasanya ialah di negara itu; atau

(iii) dia mempunyai establismen perniagaan atau
establismen tetap di kedua-dua negara itu dan
di tempat lain dan establismennya yang paling
berkaitan secara langsung dengan pembekalan
itu ialah di negara itu.

(8) Bagi maksud subseksyen (7), suatu establismen tetap dalam
mana-mana negara termasuklah suatu cawangan atau agensi yang
melaluinya seseorang menjalankan perniagaan dalam negara itu.

**Skim Tukang Emas Diluluskan**

**73.** (1) Hendaklah ada suatu skim yang dikenali sebagai “Skim
Tukang Emas Diluluskan” yang membenarkan mana-mana
orang kena cukai (kemudian daripada ini disebut “tukang emas


-----

_Cukai Barang dan Perkhidmatan_ 95

diluluskan”) yang layak untuk mengakaun cukai atas pembekalan
barang ditetapkan yang diterima olehnya dalam penjalanan urusan
atau penerusan perniagaannya daripada orang kena cukai yang
lain tertakluk kepada syarat yang ditetapkan (kemudian daripada
ini disebut “pembekal”).

(2) Walau apa pun seksyen 9, jika pembekal membuat apaapa pembekalan barang yang ditetapkan kepada tukang emas
diluluskan dan pembekalan barang yang ditetapkan itu ialah suatu
pembekalan bercukai—

_(a)_ pembekal itu hendaklah mengenakan cukai dan tidak
bertanggungan mengakaun cukai berkenaan dengan
pembekalan itu; dan

_(b)_ tukang emas diluluskan tidak dikehendaki untuk membayar
cukai yang dikenakan dalam perenggan _(a) kepada_
pembekal tetapi hendaklah mengakaun cukai dalam
penyatanya.

(3) Walau apa pun seksyen 11, pembekalan barang yang
ditetapkan itu hendaklah dikira sebagai telah dibuat pada masa
yang lebih awal daripada masa yang berikut:

_(a)_ apabila suatu pembayaran berkenaan dengan pembekalan
barang yang ditetapkan itu dibuat; atau

_(b)_ apabila tukang emas diluluskan menerima suatu invois
cukai yang berhubungan dengan pembekalan itu.

**Skim Kadar Rata**

**74. (1) Hendaklah ada suatu skim yang dikenali sebagai “Skim**
Kadar Rata” yang membenarkan mana-mana orang yang layak
dan menjalankan perniagaan yang melibatkan aktiviti yang
ditetapkan (kemudian daripada ini disebut “orang yang diluluskan”)
untuk memasukkan suatu tambahan kadar rata yang ditetapkan
dalam balasan bagi apa-apa pembekalan bercukai barang yang
dibuat olehnya daripada aktiviti yang ditetapkan kepada manamana orang berdaftar dalam penjalanan urusan atau penerusan
perniagaannya.

(2) Seorang orang yang diluluskan tidak boleh—

_(a)_ mengakaun tambahan kadar rata yang ditetapkan itu;
dan


-----

96 _Rang Undang-Undang_

_(b)_ berhak kepada kredit cukai input terhadap cukai output
di bawah seksyen 38.

(3) Seorang orang yang diluluskan hendaklah mengeluarkan
suatu invois atas pembekalan bercukai barang yang dibuat olehnya
daripada aktiviti yang ditetapkan kepada orang berdaftar dalam
penjalanan urusan atau penerusan perniagaannya.

(4) Seorang orang yang berdaftar hendaklah berhak kepada
kredit cukai input terhadap cukai output di bawah seksyen 38
atas apa-apa pembekalan bercukai barang yang diperoleh daripada
orang yang diluluskan daripada aktiviti yang ditetapkan di bawah
Skim Kadar Rata yang bersamaan dengan amaun tambahan kadar
rata yang ditetapkan atas pembekalan itu.

(5) Seorang orang yang diluluskan hendaklah tidak memasukkan
tambahan kadar rata yang ditetapkan dalam balasan bagi apa-apa
pembekalan barang yang dibuat olehnya—

_(a)_ daripada apa-apa aktiviti selain aktiviti yang ditetapkan;
atau

_(b)_ kepada mana-mana orang selain orang berdaftar.

(6) Seorang orang yang diluluskan yang melanggar
subseksyen (3) atau (5) melakukan suatu kesalahan dan boleh,
apabila disabitkan—

_(a)_ didenda tidak melebihi lima belas ribu ringgit atau
dipenjarakan selama tempoh tidak melebihi dua tahun
atau kedua-duanya; dan

_(b)_ dikenakan suatu penalti daripada amaun tambahan kadar
rata ditetapkan yang ditunjukkan sedemikian.

(7) Mana-mana orang selain orang yang diluluskan mengeluarkan
invois atau resit menunjukkan amaun sebagai tambahan kadar
rata yang ditetapkan atau sebagai dikaitkan dengan tambahan
kadar rata yang ditetapkan melakukan suatu kesalahan dan boleh,
apabila disabitkan—

_(a)_ didenda tidak melebihi lima belas ribu ringgit atau
dipenjarakan selama tempoh tidak melebihi dua tahun
atau kedua-duanya; dan

_(b)_ dikenakan suatu penalti daripada amaun tambahan kadar
rata ditetapkan yang ditunjukkan sedemikian.


-----

_Cukai Barang dan Perkhidmatan_ 97

**Pasaran modal**

**75. (1) Seseorang pemegang Lesen Perkhidmatan Pasaran Modal**
dan pemegang Lesen Wakil Perkhidmatan Pasaran Modal hendaklah
dikira sebagai suatu entiti tunggal bagi maksud pendaftaran
di bawah Akta ini:

Dengan syarat bahawa pemegang Lesen Perkhidmatan Pasaran
Modal ialah orang kena cukai.

(2) Pendaftaran entiti tunggal itu hendaklah atas nama
pemegang Lesen Perkhidmatan Pasaran Modal dan pemegang
Lesen Perkhidmatan Pasaran Modal itu hendaklah menjadi ketua
anggota bagi entiti tunggal itu.

(3) Jika pemegang Lesen Perkhidmatan Pasaran Modal dan
pemegang Lesen Wakil Perkhidmatan Pasaran Modal telah
didaftarkan sebagai suatu entiti tunggal—

_(a)_ pemegang Lesen Wakil Perkhidmatan Pasaran Modal
hendaklah menjadi anggota kepada entiti tunggal itu;

_(b)_ apa-apa pembekalan bercukai barang atau perkhidmatan
dalam menjalankan suatu perniagaan yang berurusan
dalam sekuriti atau yang berurusan dengan terbitan
antara anggota dengan ketua anggota bagi entiti tunggal
itu hendaklah tidak diambil kira;

_(c)_ apa-apa perniagaan yang berurusan dalam sekuriti atau
yang berurusan dengan terbitan yang ditransaksikan oleh
seorang anggota entiti tunggal itu hendaklah dikira sebagai
pembekalan yang dibuat oleh ketua anggota itu;

_(d)_ apa-apa pembekalan barang dan perkhidmatan dalam
menjalankan suatu perniagaan yang berurusan dalam
sekuriti atau yang berurusan dengan terbitan yang dibuat
kepada anggota entiti tunggal itu hendaklah dikira sebagai
pembekalan yang dibuat kepada ketua anggota itu;

_(e)_ ketua anggota entiti tunggal itu hendaklah menyenggara
akaun yang berasingan bagi setiap anggota entiti
tunggalnya;


-----

98 _Rang Undang-Undang_

_(f)_ ketua anggota entiti tunggal itu hendaklah bertanggungan
ke atas apa-apa pembekalan bercukai yang dibuat oleh
entiti tunggal itu dalam menjalankan perniagaan yang
berurusan dalam sekuriti atau yang berurusan dengan
terbitan;

_(g)_ apa-apa cukai input yang dibenarkan kepada mana-mana
anggota entiti tunggal itu dalam menjalankan perniagaan
yang berurusan dalam sekuriti atau yang berurusan dengan
terbitan hendaklah dituntut oleh ketua anggota itu bagi
pihak anggota entiti tunggal itu.

(4) Bagi maksud seksyen ini—

_(a)_ “Lesen Perkhidmatan Pasaran Modal” mempunyai erti
yang diberikan kepadanya di bawah Akta Pasaran Modal
dan Perkhidmatan 2007 [Akta 671];

_(b)_ “Lesen Wakil Perkhidmatan Pasaran Modal” mempunyai
erti yang diberikan kepadanya di bawah Akta Pasaran
Modal dan Perkhidmatan 2007.

BAHAGIAN IX

KETETAPAN CUKAI BARANG DAN PERKHIDMATAN

**Ketetapan umum**

**76. (1) Ketua Pengarah boleh, pada bila-bila masa, membuat**
suatu ketetapan umum tentang pemakaian mana-mana peruntukan
Akta ini berhubung dengan mana-mana orang atau golongan orang,
atau apa-apa jenis perkiraan.

(2) Ketua Pengarah boleh menarik balik, sama ada keseluruhannya
atau sebahagiannya, apa-apa ketetapan umum yang dibuat
di bawah seksyen ini.

(3) Walau apa pun peruntukan Akta ini, jika suatu ketetapan
umum dalam subseksyen (1) terpakai bagi mana-mana orang
berhubung dengan suatu perkiraan dan orang itu menggunakan
peruntukan itu mengikut cara yang dinyatakan dalam ketetapan
itu, Ketua Pengarah hendaklah menggunakan peruntukan itu
berhubung dengan orang dan perkiraan itu mengikut ketetapan
itu.


-----

_Cukai Barang dan Perkhidmatan_ 99

**Ketetapan awal**

**77. (1) Tertakluk kepada seksyen ini dan apa-apa peraturan-peraturan**
yang dibuat di bawah Akta ini, atas permohonan yang dibuat oleh
mana-mana orang, Ketua Pengarah hendaklah membuat suatu
ketetapan awal tentang pemakaian mana-mana peruntukan Akta ini
bagi orang itu dan perkiraan yang baginya ketetapan itu dipohon
dan ketetapan itu hendaklah mula berkuat kuasa dari tarikh yang
dinyatakan dalam ketetapan itu.

(2) Permohonan di bawah subseksyen (1) hendaklah dibuat
mengikut cara dan bentuk yang ditentukan oleh Ketua Pengarah
dan tertakluk kepada fi yang ditetapkan.

(3) Walau apa pun peruntukan Akta ini, jika suatu ketetapan
awal terpakai bagi mana-mana orang berhubung dengan suatu
perkiraan dan orang itu menggunakan peruntukan itu mengikut
cara yang dinyatakan dalam ketetapan itu, Ketua Pengarah
hendaklah menggunakan peruntukan itu berhubung dengan orang
dan perkiraan itu mengikut ketetapan itu.

(4) Suatu ketetapan awal yang dibuat di bawah subseksyen (1)
tidak terpakai bagi seseorang berhubung dengan suatu perkiraan
jika—

_(a)_ perkiraan itu secara material berbeza daripada perkiraan
yang dinyatakan dalam ketetapan itu;

_(b)_ terdapat suatu peninggalan atau salah nyataan yang material
dalam, atau berkaitan dengan pemakaian ketetapan itu;

_(c)_ Ketua Pengarah membuat tanggapan tentang suatu kejadian
masa hadapan atau perkara lain yang material kepada
ketetapan itu, dan tanggapan itu kemudiannya terbukti
sebagai tidak betul; atau

_(d)_ orang itu tidak memenuhi apa-apa syarat yang ditetapkan
oleh Ketua Pengarah.

(5) Ketua Pengarah boleh, pada bila-bila masa, menarik balik
mana-mana ketetapan awal yang dibuat di bawah subseksyen (1)
dengan memberi notis bertulis penarikan balik itu kepada orang
yang ketetapan itu terpakai.


-----

100 _Rang Undang-Undang_

(6) Jika Ketua Pengarah menarik balik suatu ketetapan awal,
ketetapan awal sedemikian tidak terpakai bagi apa-apa perkiraan
yang dibuat atau dilaksana pada atau selepas tarikh penarikan balik
itu tetapi ketetapan awal itu hendaklah terus terpakai berhubungan
dengan apa-apa perkiraan yang masih kekal bagi baki tempoh
yang dinyatakan dalam ketetapan awal yang ketetapan awal itu
terpakai yang telah dibuat atau dilaksanakan sebelum tarikh yang
dinyatakan dalam notis penarikan balik itu.

**Kemuktamadan ketetapan awal**

**78. (1) Suatu ketetapan awal yang dikeluarkan kepada mana-mana**
orang bagi maksud apa-apa perkiraan adalah muktamad.

(2) Tiada rayuan boleh dikemukakan oleh mana-mana orang
terhadap apa-apa ketetapan awal.

**Ketetapan tidak terpakai apabila peruntukan Akta dipinda**
**atau dimansuhkan**

**79. Suatu ketetapan tidak terpakai dari tarikh suatu peruntukan**
Akta ini dipinda atau dimansuhkan setakat yang pindaan atau
pemansuhan itu mengubah cara peruntukan itu terpakai dalam
ketetapan itu.

BAHAGIAN X

PENGUATKUASAAN

**Kuasa penguatkuasaan, pemeriksaan dan penyiasatan**

**80. Bagi maksud Akta ini, seorang pegawai kanan cukai barang**
dan perkhidmatan hendaklah mempunyai segala kuasa seorang
pegawai polis apa jua pun pangkat sebagaimana yang diperuntukkan
dalam Kanun Tatacara Jenayah [Akta 593] yang berhubungan
dengan penguatkuasaan, pemeriksaan dan penyiasatan, dan kuasa
yang sedemikian hendaklah sebagai tambahan kepada kuasa yang
diperuntukkan dalam Akta ini dan bukannya pengurangannya.


-----

_Cukai Barang dan Perkhidmatan_ 101

**Akses ke tempat atau premis**

**81. (1) Mana-mana pegawai kanan cukai barang dan perkhidmatan**
hendaklah bagi maksud Akta ini pada setiap masa mempunyai
akses sepenuhnya dan secara bebas ke mana-mana tempat atau
premis di mana seseorang menjalankan perniagaannya.

(2) Jika mana-mana pegawai kanan cukai barang dan
perkhidmatan menjalankan kuasanya di bawah subseksyen (1),
orang yang menjalankan perniagaannya atau mana-mana orang
lain yang berada di tempat atau premis pada masa kemasukan itu
hendaklah menyediakan kepadanya segala kemudahan dan bantuan
yang munasabah dan bantuan bagi dia menjalankan kewajipannya
di bawah seksyen ini.

(3) Jika mana-mana pegawai kanan cukai barang dan perkhidmatan
memasuki mana-mana tempat atau premis mengikut peruntukan
seksyen ini, dia boleh—

_(a)_ menghendaki orang kena cukai atau mana-mana orang
lain untuk mengemukakan apa-apa barang, dokumen atau
benda yang berhubungan dengan perniagaan orang itu
dan, jika dia ialah seorang orang kena cukai, apa-apa
rekod yang dikehendaki untuk disimpan di bawah
seksyen 36;

_(b)_ memeriksa apa-apa barang, dokumen atau benda;

_(c)_ menyita dan menahan apa-apa barang, dokumen atau benda
jika pada pendapatnya ia boleh memberi keterangan
mengenai pelakuan apa-apa kesalahan di bawah Akta
ini;

_(d)_ menghendaki orang itu untuk menjawab apa-apa soalan
yang berhubungan dengan apa-apa barang, dokumen atau
benda;

_(e)_ menghendaki apa-apa bekas, sampul atau bekas muatan yang
lain di dalam tempat atau premis itu untuk dibuka;

_(f)_ atas risiko dan perbelanjaan pemunya perniagaan itu,
membuka dan memeriksa apa-apa bungkusan, atau apa-apa
barang atau bahan di dalam tempat atau premis itu;
atau

_(g)_ mengambil sampel mana-mana barang atau bahan dan
membuat salinan atau cabutan apa-apa dokumen, jika
difikirkannya perlu.


-----

102 _Rang Undang-Undang_

(4) Jika mana-mana pegawai kanan cukai barang dan perkhidmatan
tidak dapat memperoleh akses sepenuhnya dan secara bebas ke
tempat atau premis di bawah subseksyen (1) atau ke mana-mana
bekas muatan yang berada di dalam tempat atau premis itu dia
boleh, pada bila-bila masa, memasuki tempat atau premis itu, dan
membuka tempat muatan itu dengan menggunakan kekerasan, jika
perlu.

(5) Mana-mana orang yang enggan untuk membenarkan manamana pegawai kanan cukai barang dan perkhidmatan untuk memasuki
mana-mana tempat atau premis mengikut seksyen ini melakukan
suatu kesalahan dan boleh, apabila disabitkan, dipenjarakan selama
tempoh tidak melebihi tujuh tahun atau didenda tidak melebihi
satu ratus ribu ringgit atau kedua-duanya.

**Majistret boleh mengeluarkan waran geledah**

**82. (1) Apabila ternyata pada mana-mana Majistret, berdasarkan**
maklumat bertulis dengan bersumpah dan selepas apa-apa siasatan
yang difikirkannya perlu, bahawa terdapat sebab yang munasabah
untuk mempercayai bahawa di dalam mana-mana tempat, premis
atau pengangkut, terdapat apa-apa barang, dokumen atau benda yang
disembunyikan atau disimpan yang boleh memberikan keterangan
berhubung dengan pelakuan suatu kesalahan di bawah Akta ini,
Majistret itu boleh mengeluarkan suatu waran yang memberi
kuasa mana-mana pegawai cukai barang dan perkhidmatan yang
dinamakan dalamnya, pada bila-bila masa dan dengan atau tanpa
bantuan—

_(a)_ untuk memasuki tempat, premis atau pengangkut itu dan
untuk menggeledah dan menyita barang, dokumen atau
benda;

_(b)_ untuk menangkap mana-mana orang yang berada di dalam
tempat, premis atau pengangkut itu yang dalam milikannya
barang, dokumen atau benda itu ditemui atau yang disyaki
dengan munasabah sebagai telah menyembunyikan atau
menyimpan barang, dokumen, atau benda itu.

(2) Pegawai cukai barang dan perkhidmatan yang diberi
kuasa di bawah subseksyen (1) boleh, jika perlu untuk berbuat
demikian—

_(a)_ memecah buka mana-mana pintu luar atau pintu dalam
tempat, premis atau pengangkut itu dan memasuki tiaptiap bahagiannya, jika perlu dengan kekerasan;


-----

_Cukai Barang dan Perkhidmatan_ 103

_(b)_ mengalihkan dengan kekerasan apa-apa halangan kepada
kemasukan untuk menggeledah atau menyita sebagaimana
yang dia diberi kuasa untuk melakukannya; dan

_(c)_ menahan tiap-tiap orang yang ditemui di dalam tempat,
premis atau pengangkut itu sehingga penggeledahan itu
selesai.

**Menggeledah boleh dilakukan tanpa waran**

**83. Apabila pegawai kanan cukai barang dan perkhidmatan mendapati**
bahawa terdapat sebab yang munasabah untuk mempercayai
bahawa di dalam mana-mana tempat, premis atau pengangkut ada
tersembunyi atau disimpan apa-apa barang, dokumen, atau benda
yang boleh memberikan keterangan berhubung dengan pelakuan
apa-apa kesalahan di bawah Akta ini dan jika dia mempunyai alasan
yang munasabah bagi mempercayai bahawa oleh sebab kelewatan
dalam memperoleh suatu waran geledah barang, dokumen atau
benda itu mungkin akan dialihkan, dia boleh menjalankan dalam,
ke atas dan berkenaan dengan tempat, premis atau pengangkut
itu, semua kuasa di bawah seksyen 81 mengikut cara yang sama
seolah-olah dia telah diberi kuasa untuk berbuat sedemikian oleh
suatu waran yang dikeluarkan di bawah seksyen itu.

**Kuasa untuk menahan dan menggeledah pengangkut**

**84. (1) Pegawai cukai barang dan perkhidmatan boleh menahan**
dan memeriksa mana-mana pengangkut bagi maksud menentukan
sama ada apa-apa barang yang berkenaan dengannya dia mempunyai
sebab untuk mempercayai bahawa suatu kesalahan di bawah
Akta ini telah dilakukan terkandung di dalamnya dan orang yang
mengawal atau menjaga pengangkut itu hendaklah, jika dikehendaki
berbuat demikian oleh pegawai cukai barang dan perkhidmatan
itu—

_(a)_ memberhentikan pengangkut itu dan membenarkan pegawai
cukai barang dan perkhidmatan untuk memeriksanya;

_(b)_ memindahkan pengangkut itu ke tempat lain untuk
pemeriksaan; dan

_(c)_ tidak meneruskan sehingga kebenaran untuk berbuat
demikian diberikan oleh pegawai cukai barang dan
perkhidmatan itu.


-----

104 _Rang Undang-Undang_

(2) Orang yang mengawal atau menjaga pengangkut yang
diperiksa di bawah seksyen ini hendaklah, atas permintaan
pegawai cukai barang dan perkhidmatan, membuka semua bahagian
pengangkut itu untuk pemeriksaan oleh pegawai cukai barang dan
perkhidmatan itu dan mengambil segala langkah yang perlu bagi
membolehkan pemeriksaan sebagaimana yang difikirkan perlu
untuk dibuat oleh pegawai cukai barang dan perkhidmatan itu.

**Penyitaan barang, dsb., yang menjadi subjek kesalahan**

**85. (1) Semua barang, dokumen atau benda yang berkenaan**
dengannya pegawai cukai barang dan perkhidmatan mempunyai
sebab yang munasabah untuk mengesyaki bahawa telah berlaku
apa-apa kesalahan di bawah Akta ini atau apa-apa pelanggaran manamana peruntukan Akta ini dan apa-apa bekas muatan, bungkusan
atau pengangkut (jika pengangkut itu ialah suatu vesel, vesel
itu hendaklah tidak melebihi dua ratus tan bersih muatan tanan
berdaftarnya atau jika pengangkut itu ialah suatu pesawat, pesawat
itu hendaklah bukan pesawat yang terlibat dengan pengangkutan
antarabangsa) yang dalamnya barang, dokumen atau benda itu
dijumpai atau telah digunakan berkaitan dengan kesalahan atau
pelanggaran itu, dan apa-apa barang, dokumen, atau benda lain
yang dipercayai dengan munasabah sebagai mempunyai kaitan
dengan kes itu, boleh disita oleh pegawai cukai barang dan
perkhidmatan di dalam mana-mana tempat sama ada di darat atau
dalam perairan wilayah.

(2) Apabila mana-mana barang, dokumen, benda, bekas muatan,
bungkusan atau pengangkut disita di bawah Akta ini, pegawai
cukai barang dan perkhidmatan hendaklah dengan serta-merta
memberikan notis secara bertulis mengenai penyitaan itu dan
alasan mengenainya kepada pemunya barang, dokumen, bekas
muatan, bungkusan atau pengangkut itu, jika diketahui, sama
ada dengan menyerahkan notis itu kepadanya secara kediri atau
melalui pos ke tempat kediamannya, jika diketahui.

(3) Seksyen ini berhubungan dengan penyitaan—

_(a)_ apa-apa barang, dokumen atau benda hendaklah terpakai
bagi semua kandungan apa-apa bekas muatan, bungkusan
atau pengangkut yang dalamnya barang, dokumen
atau benda itu dijumpai dan bagi apa-apa barang yang
digunakan untuk menyembunyikan barang, dokumen
atau benda itu; dan


-----

_Cukai Barang dan Perkhidmatan_ 105

_(b)_ apa-apa pengangkut hendaklah terpakai bagi takal,
kelengkapan dan peralatan pengangkut itu dan jika
pengangkut itu ialah kenderaan binatang, bagi manamana binatang yang menarik pengangkut itu.

(4) Apa-apa barang daripada jenis yang cepat rosak atau manamana binatang yang disita di bawah seksyen ini boleh dengan
serta-merta dijual dan hasil jualan itu hendaklah dipegang untuk
mematuhi keputusan apa-apa pendakwaan atau tuntutan.

**Pemulangan atau pelupusan barang boleh alih**

**86. (1) Bagi maksud penyiasatan, jika mana-mana barang boleh**
alih telah disita di bawah Bahagian ini, pegawai kanan cukai
barang dan perkhidmatan boleh, mengikut budi bicaranya—

_(a)_ memulangkan barang boleh alih itu secara sementara
kepada pemunyanya atau kepada orang yang daripada
pemilikan, jagaan atau kawalannya ia disita, atau kepada
mana-mana orang yang difikirkan oleh pegawai kanan
cukai barang dan perkhidmatan itu sebagai berhak ke
atas barang boleh alih itu, tertakluk kepada terma dan
syarat sebagaimana yang dikenakan oleh pegawai kanan
cukai barang dan perkhidmatan, dan, tertakluk dalam
apa-apa keadaan, kepada pemberian jaminan yang
mencukupi yang memuaskan hati pegawai kanan cukai
barang dan perkhidmatan bahawa barang boleh alih itu
akan diserahkan kepada pegawai kanan cukai barang dan
perkhidmatan atas permintaan yang dibuat oleh pegawai
kanan cukai barang dan perkhidmatan dan apa-apa terma
dan syarat tersebut, jika ada, hendaklah dipatuhi;

_(b)_ memulangkan barang boleh alih itu kepada pemunyanya
atau kepada orang yang daripadanya pemilikan, jagaan atau
kawalannya ia disita, atau kepada orang yang difikirkan
oleh pegawai kanan cukai barang dan perkhidmatan itu
sebagai berhak ke atas barang boleh alih itu, dengan
kebebasan bagi orang itu yang kepadanya barang boleh
alih itu dipulangkan untuk melupuskannya, pemulangan
itu tertakluk kepada pemberian jaminan yang memuaskan
hati pegawai kanan cukai barang dan perkhidmatan itu


-----

106 _Rang Undang-Undang_

dalam suatu amaun yang tidak kurang daripada suatu
amaun yang, pada pendapat pegawai kanan cukai barang
dan perkhidmatan itu, menunjukkan—

(i) nilai barang boleh alih, pada tarikh barang itu
dipulangkan; dan

(ii) cukai genap masa dan kena dibayar berkenaan
dengannya,

bagi pembayaran amaun yang dijamin kepada Ketua
Pengarah dalam keadaan sekiranya mahkamah membuat
suatu perintah pelucuthakkan di bawah seksyen 117;
atau

_(c)_ menjual atau memusnahkan barang boleh alih itu, mengikut
kesesuaian hal keadaan, jika ia suatu benda hidup atau
jika, pada pendapat pegawai kanan cukai barang dan
perkhidmatan, ia merupakan jenis yang cepat rosak atau
merbahaya atau mungkin merosot dengan cepat dari
segi kualiti atau nilai, dan jika ia dijual, dia hendaklah
memegang hasil jualan itu untuk mematuhi keputusan
apa-apa pendakwaan atau tuntutan.

(2) Bila-bila masa apa-apa barang boleh alih dipulangkan atau
dilupuskan di bawah subseksyen (1), suatu dokumen yang berupa
suatu perakuan mengikut subseksyen 112(1) hendaklah dikeluarkan
oleh pegawai kanan cukai barang dan perkhidmatan.

(3) Mana-mana orang yang—

_(a)_ tidak menyerahkan atas permintaan kepada pegawai kanan
cukai barang dan perkhidmatan barang boleh alih yang
dipulangkan secara sementara kepadanya di bawah
perenggan (1)(a); atau

_(b)_ tidak mematuhi atau melanggar apa-apa terma atau syarat
yang dikenakan di bawah perenggan (1)(a),

melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit atau dipenjarakan selama
tempoh tidak melebihi satu tahun atau kedua-duanya.

(4) Tanggungan jenayah mana-mana orang di bawah
subseksyen (3) adalah sebagai tambahan kepada apa-apa tanggungan
lain yang orang tersebut atau mana-mana orang lain boleh
menanggung di bawah terma dan syarat yang berhubungan dengan
pemulangan barang boleh alih di bawah perenggan (1)(a).


-----

_Cukai Barang dan Perkhidmatan_ 107

(5) Peruntukan subseksyen (3) tidak terpakai bagi orang,
jika ada, yang menjadi penggerenti atau penjamin orang yang
kepadanya barang itu dipulangkan di bawah perenggan (1)(a).

(6) Menteri boleh, sama ada secara am atau dalam mana-mana
keadaan tertentu atau kelas keadaan, memberikan apa-apa arahan
kepada Ketua Pengarah sebagaimana yang difikirkannya perlu atau
suai manfaat berkenaan dengan penjalanan kuasa yang diberikan
kepada pegawai kanan cukai barang dan perkhidmatan di bawah
subseksyen (1).

(7) Tiada seorang pun berhak untuk mengambil apa-apa tindakan
atas sebab apa-apa perbuatan yang dilakukan atau apa-apa keputusan
yang diambil oleh atau bagi pihak Menteri atau oleh atau bagi
pihak pegawai kanan cukai barang dan perkhidmatan di bawah
seksyen ini, dan tiada mahkamah mempunyai apa-apa bidang
kuasa untuk mendengar mana-mana tindakan sedemikian.

(8) Bagi maksud seksyen ini “barang boleh alih” termasuklah
apa-apa jua perihalan barang boleh alih yang disita di bawah Akta
ini.

**Kuasa menangkap**

**87. (1) Mana-mana pegawai cukai barang dan perkhidmatan**
boleh menangkap tanpa waran—

_(a)_ mana-mana orang yang didapati melakukan atau cuba
untuk melakukan, atau mengambil khidmat atau menolong
mana-mana orang untuk melakukan atau bersubahat
dalam pelakuan, suatu kesalahan di bawah Akta ini;

_(b)_ mana-mana orang yang disyakinya dengan munasabah ada
dalam milikannya apa-apa barang, dokumen atau benda
yang boleh disita di bawah Bahagian ini;

_(c)_ mana-mana orang yang disyakinya dengan munasabah
telah melakukan suatu kesalahan di bawah Akta ini,

dan pegawai cukai barang dan perkhidmatan itu boleh memeriksa
atau menyebabkan untuk diperiksa mana-mana orang yang
ditangkap sedemikian:


-----

108 _Rang Undang-Undang_

Dengan syarat bahawa—

(A) mana-mana orang yang ditangkap sedemikian yang
meminta supaya dirinya diperiksa dalam kehadiran
seorang pegawai kanan cukai barang dan perkhidmatan
tidak boleh diperiksa kecuali dalam kehadiran dan
di bawah penyeliaan pegawai itu, tetapi orang itu boleh
ditahan sehingga ketibaan pegawai itu, atau dibawa ke
mana-mana pejabat atau balai polis di mana pegawai
itu boleh ditemui;

(B) barang dan bagasi mana-mana orang yang meminta dirinya
hadir semasa barang dan bagasi itu diperiksa dan dia
menghadirkan dirinya dalam masa yang munasabah tidak
boleh diperiksa kecuali dengan kehadirannya;

(C) tiada seorang pun boleh diperiksa kecuali oleh seorang
lain yang sama jantina dan pemeriksaan sedemikian
hendaklah dijalankan dengan mengambil kira dengan
tegas akan kesopanan.

(2) Mana-mana pegawai cukai barang dan perkhidmatan yang
membuat tangkapan di bawah subseksyen (1) hendaklah, tanpa
kelengahan yang tidak perlu, membawa orang yang ditangkap
itu ke balai polis yang paling hampir, dan sesudah itu orang itu
hendaklah diperlakukan mengikut undang-undang yang berhubungan
dengan tatacara jenayah yang sedang berkuat kuasa.

(3) Jika mana-mana orang yang boleh ditangkap di bawah
Akta ini tidak ditangkap pada masa dia melakukan kesalahan itu
yang dia bertanggungan baginya, atau selepas dia ditangkap dia
melepaskan dirinya, dia boleh pada bila-bila masa selepas itu
ditangkap dan diperlakukan seolah-olah dia telah ditangkap pada
masa dia melakukan kesalahan itu.

(4) Pegawai kanan cukai barang dan perkhidmatan boleh
menyebabkan diambil fotograf, kesan jari, ibu jari dan apa-apa
bentuk pengenalan lain yang mungkin dikehendaki di bawah
mana-mana undang-undang bertulis lain mana-mana orang yang
dipertuduh atas suatu kesalahan terhadap Akta ini.

(5) Tiap-tiap orang yang ditangkap boleh dilepaskan daripada
jagaan—

_(a)_ apabila dia mendepositkan sejumlah wang yang munasabah
sebagaimana yang dikehendaki oleh pegawai kanan cukai
barang dan perkhidmatan;


-----

_Cukai Barang dan Perkhidmatan_ 109

_(b)_ apabila dia menyempurnakan suatu bon, dengan penjamin
atau penjamin-penjamin, sebagaimana yang dikehendaki
oleh pegawai kanan cukai barang dan perkhidmatan;
atau

_(c)_ apabila dia mendepositkan sejumlah wang yang munasabah
sebagaimana yang dikehendaki oleh pegawai kanan cukai
barang dan perkhidmatan dan dia menyempurnakan
suatu bon, dengan penjamin atau penjamin-penjamin,
sebagaimana yang dikehendaki oleh pegawai kanan cukai
barang dan perkhidmatan.

(6) Mana-mana orang yang telah dilepaskan daripada jagaan
di bawah subseksyen (5) boleh ditangkap tanpa waran oleh manamana pegawai cukai barang dan perkhidmatan—

_(a)_ jika pegawai itu mempunyai alasan yang munasabah
untuk mempercayai bahawa mana-mana syarat yang
berdasarkannya atau tertakluk kepadanya orang itu
dilepaskan atau selainnya dibenarkan untuk dijamin telah
atau berkemungkinan akan dimungkiri; atau

_(b)_ apabila diberitahu secara bertulis oleh penjamin orang
itu bahawa orang itu berkemungkinan akan memungkiri
mana-mana syarat yang berdasarkannya atau yang
tertakluk kepadanya orang itu telah dilepaskan dan
bahawa penjamin itu berhasrat untuk dilepaskan daripada
tanggungjawabnya sebagai penjamin.

BAHAGIAN XI

KESALAHAN DAN PENALTI

**Penalti bagi penyata yang tidak betul**

**88.** Mana-mana orang yang—

_(a)_ membuat suatu penyata yang tidak betul dengan meninggalkan
daripada penyata itu apa-apa maklumat;

_(b)_ mentaksirkan apa-apa cukai output kurang daripada yang
sebenarnya atau menyatakan apa-apa cukai input berlebihlebihan dalam suatu penyata; atau


-----

110 _Rang Undang-Undang_

_(c)_ memberikan apa-apa maklumat yang tidak betul berhubungan
dengan apa-apa perkara yang menjejaskan tanggungannya
sendiri terhadap cukai atau tanggungan terhadap cukai
mana-mana orang lain,

melakukan suatu kesalahan dan boleh, apabila disabitkan—

(A) didenda tidak melebihi lima puluh ribu ringgit atau
dipenjarakan selama tempoh tidak melebihi tiga tahun
atau kedua-duanya; dan

(B) dikenakan suatu penalti yang bersamaan dengan amaun
cukai yang terkurang dikenakan atau berkemungkinan
akan terkurang dikenakan sedemikian jika penyata atau
maklumat itu telah diterima sebagai betul.

**Penalti bagi pengelakan cukai, fraud**

**89. (1) Mana-mana orang yang dengan niat untuk mengelak**
atau membantu mana-mana orang lain untuk mengelak cukai—

_(a)_ meninggalkan daripada suatu penyata apa-apa maklumat
berhubungan dengan apa-apa perkara yang menjejaskan
amaun cukai yang boleh dikenakan ke atasnya atau orang
lain itu;

_(b)_ membuat apa-apa pernyataan atau catatan palsu dalam
mana-mana penyata;

_(c)_ memberikan apa-apa jawapan palsu sama ada secara bertulis
atau selainnya kepada apa-apa soalan yang ditanyakan
atau permintaan untuk maklumat yang dibuat mengikut
peruntukan Akta ini;

_(d)_ menyedia atau menyenggarakan atau membenarkan
penyediaan atau penyenggaraan apa-apa buku akaun
palsu, invois palsu atau rekod palsu yang lain, atau
memalsukan atau membenarkan pemalsuan apa-apa buku
akaun, invois atau rekod; atau

_(e)_ membuat, menggunakan atau membenarkan penggunaan
apa-apa fraud, tipu daya atau helah,


-----

_Cukai Barang dan Perkhidmatan_ 111

melakukan suatu kesalahan dan boleh, apabila disabitkan—

(A) bagi kesalahan pertama, didenda tidak kurang daripada
sepuluh kali ganda dan tidak lebih daripada dua puluh
kali ganda amaun cukai atau dipenjarakan selama tempoh
tidak melebihi lima tahun atau kedua-duanya; dan

(B) bagi kesalahan kedua atau kesalahan yang berikutnya,
didenda tidak kurang daripada dua puluh kali ganda
dan tidak lebih daripada empat puluh kali ganda amaun
cukai atau dipenjarakan selama tempoh tidak melebihi
tujuh tahun atau kedua-duanya:

Dengan syarat bahawa jika amaun cukai tidak boleh ditentukan,
orang itu boleh didenda tidak kurang daripada lima puluh ribu
ringgit dan tidak lebih daripada lima ratus ribu ringgit atau
dipenjarakan selama tempoh tidak melebihi tujuh tahun atau
kedua-duanya.

(2) Mana-mana orang yang membantu dalam, atau menasihati
berkenaan dengan, penyediaan apa-apa penyata jika penyata itu
mengakibatkan suatu pengurangnyataan terhadap tanggungan
cukai orang lain hendaklah, melainkan jika orang itu memuaskan
hati mahkamah bahawa bantuan atau nasihat itu telah diberikan
dengan penelitian yang munasabah, melakukan suatu kesalahan
dan boleh, apabila disabitkan, didenda tidak kurang daripada
dua ribu ringgit dan tidak lebih daripada dua puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

(3) Apa-apa sebutan dalam seksyen ini berhubungan dengan
seseorang yang membuat, menggunakan atau membenarkan
penggunaan apa-apa fraud, tipu daya atau helah termasuklah
sebutan mengenai seseorang yang, tanpa kuasa pegawai cukai
barang dan perkhidmatan—

_(a)_ memusnahkan, merosakkan, memadamkan, meminda atau
memanipulasi data yang disimpan di dalam, atau yang
digunakan berkaitan dengan, suatu komputer; atau

_(b)_ memasukkan ke dalam, atau merekodkan atau menyimpan
di dalam, suatu komputer dengan apa-apa cara data bagi
maksud—

(i) memusnahkan, merosakkan, memadamkan,
memindakan atau memanipulasi data yang tersimpan


-----

112 _Rang Undang-Undang_

di dalam, atau digunakan berkaitan dengan, suatu
komputer; atau

(ii) mengusik, mengganggu, atau menghalang penggunaan
secara sah komputer itu, atau data yang disimpan
di dalamnya, atau digunakan berkaitan dengan,
suatu komputer; atau

_(c)_ selainnya menggunakan komputer,

yang maksud atau kesannya adalah untuk mengelak cukai.

(4) Bagi maksud subseksyen (3), “data” termasuklah apa-apa
program komputer atau bahagian daripada suatu program
komputer.

(5) Apa-apa sebutan dalam seksyen ini yang berhubungan dengan
pengelakan cukai termasuklah suatu sebutan untuk memperoleh
mana-mana daripada yang berikut:

_(a)_ kredit bagi cukai input terhadap cukai output di bawah
seksyen 38;

_(b)_ pelepasan bagi hutang lapuk di bawah seksyen 58; dan

_(c)_ tuntutan di bawah Skim Bayar Balik Pelancong di bawah
seksyen 61,

jika orang berkenaan itu tidak berhak untuk kredit, pelepasan
atau tuntutan itu.

(6) Dalam apa-apa pendakwaan di bawah seksyen ini atau
seksyen 95, apa-apa pengelakan cukai hendaklah disifatkan berada
dalam pengetahuan tertuduh melainkan jika dibuktikan sebaliknya
oleh tertuduh itu.

**Penalti bagi memperoleh pembayaran balik secara tidak**
**wajar, dsb.**

**90. Mana-mana orang yang menyebabkan atau cuba untuk**
menyebabkan pembayaran balik di bawah subseksyen 10(4),
17(6), 18(4), 38(3), 57(1), 61(1), 190(1) atau 190(2) atau
kelayakan bagi pelepasan di bawah subseksyen 58(1) kepada


-----

_Cukai Barang dan Perkhidmatan_ 113

mana-mana orang oleh Ketua Pengarah bagi apa-apa amaun yang
berlebihan daripada amaun yang sepatutnya boleh dibayar balik
atau dilepaskan kepadanya melakukan suatu kesalahan dan boleh,
apabila disabitkan—

_(a)_ didenda tidak melebihi lima puluh ribu ringgit atau
dipenjarakan selama tempoh tidak melebihi tiga tahun
atau kedua-duanya; dan

_(b)_ dikenakan penalti dua kali ganda amaun yang telah dibayar
balik atau yang berhak sebagai suatu pelepasan yang
berlebihan daripada amaun yang sepatutnya dibayar balik
atau yang berhak sebagai suatu pelepasan.

**Penalti bagi kesalahan berhubungan dengan barang, invois**
**dan resit**

**91. (1) Mana-mana orang yang mendapat milikan atau**
berurusan dengan apa-apa barang, atau menerima pembekalan
apa-apa perkhidmatan, yang mempunyai sebab yang munasabah
untuk mempercayai bahawa cukai ke atas pembekalan barang
atau perkhidmatan atau bagi pengimportan barang telah atau
akan dielakkan, melakukan suatu kesalahan dan boleh, apabila
disabitkan—

_(a)_ didenda tidak melebihi tiga puluh ribu ringgit atau
dipenjarakan selama tempoh tidak melebihi dua tahun
atau kedua-duanya; dan

_(b)_ dikenakan penalti dua kali ganda amaun cukai itu.

(2) Dalam apa-apa pendakwaan di bawah subseksyen (1),
apa-apa pengelakan cukai hendaklah disifatkan sebagai berada
dalam pengetahuan tertuduh melainkan jika dibuktikan sebaliknya
oleh tertuduh itu.

(3) Mana-mana orang selain orang berdaftar yang mengeluarkan
suatu invois atau suatu resit yang menunjukkan suatu amaun sebagai
dicukai atau sebagai yang boleh dihubungkaitkan dengan cukai
melakukan suatu kesalahan dan boleh, apabila disabitkan—

_(a)_ didenda tidak melebihi tiga puluh ribu ringgit atau
dipenjarakan selama tempoh tidak melebihi tiga tahun
atau kedua-duanya; dan


-----

114 _Rang Undang-Undang_

_(b)_ dikenakan penalti dua kali ganda amaun cukai yang
ditunjukkan sedemikian.

**Penalti bagi menghalang, dsb., pegawai cukai barang dan**
**perkhidmatan**

**92. Mana-mana orang yang—**

_(a)_ dengan apa-apa cara mengamang, menggalang atau
menghalang pegawai cukai barang dan perkhidmatan
dalam melaksanakan kewajipannya di bawah Akta ini;
atau

_(b)_ tidak memberikan kemudahan atau bantuan yang munasabah
kepada mana-mana pegawai cukai barang dan perkhidmatan
dalam pelaksanaan kewajipannya di bawah Akta ini,

melakukan suatu kesalahan dan boleh, apabila disabitkan, dipenjarakan
selama tempoh tidak melebihi tujuh tahun atau didenda tidak
melebihi satu ratus ribu ringgit atau kedua-duanya.

**Penalti bagi keengganan untuk menjawab soalan atau**
**memberikan maklumat palsu**

**93. (1) Mana-mana orang, yang dikehendaki di bawah Akta ini**
untuk memberikan apa-apa maklumat yang dengan munasabah
dikehendaki oleh pegawai cukai barang dan perkhidmatan yang
adalah dalam kuasanya untuk memberi, enggan untuk memberikan
maklumat itu atau mengemukakan sebagai benar maklumat yang
diketahuinya atau dia mempunyai sebab untuk mempercayai
sebagai palsu melakukan suatu kesalahan.

(2) Apabila apa-apa maklumat dibuktikan sebagai tidak benar
atau tidak betul pada keseluruhannya atau sebahagiannya tidaklah
menjadi suatu pembelaan untuk mengatakan bahawa maklumat
itu atau mana-mana bahagian maklumat itu telah dikemukakan
dengan tidak sengaja atau tanpa niat jenayah atau fraud, atau
disalahtafsirkan atau tidak ditafsirkan sepenuhnya oleh seorang
jurubahasa yang disediakan oleh pemberi maklumat itu.


-----

_Cukai Barang dan Perkhidmatan_ 115

**Penalti bagi kesalahan oleh orang yang diberi kuasa dan**
**tidak diberi kuasa**

**94. Mana-mana orang yang—**

_(a)_ merupakan seorang yang dilantik bagi melaksanakan
pentadbiran wajar Akta ini atau mana-mana pembantu
yang diambil kerja berkaitan dengan taksiran dan pungutan
cukai—

(i) memegang untuk kegunaannya sendiri atau selainnya
apa-apa bahagian amaun cukai atau penalti yang
telah dipungut itu;

(ii) selain dengan suci hati, meminta daripada manamana orang suatu amaun yang berlebihan daripada
taksiran cukai yang dibenarkan;

(iii) mengemukakan apa-apa penyata, pernyataan atau
laporan palsu, sama ada secara bertulis atau
selainnya, berhubungan dengan amaun cukai atau
penalti yang dipungut atau diterima olehnya;
atau

(iv) memfraud mana-mana orang, menggelapkan apa-apa
wang atau selainnya menggunakan kedudukannya
untuk berurusan secara salah sama ada dengan
Ketua Pengarah atau mana-mana individu lain;
atau

_(b)_ tidak diberi kuasa di bawah Akta ini untuk berbuat
sedemikian memungut atau cuba untuk memungut apaapa cukai di bawah Akta ini,

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya.

**Percubaan dan pensubahatan**

**95. Mana-mana orang yang cuba untuk melakukan apa-apa**
kesalahan yang boleh dihukum di bawah Akta ini, atau bersubahat
dalam pelakuan kesalahan itu, hendaklah dihukum dengan hukuman
yang diperuntukkan bagi kesalahan itu.


-----

116 _Rang Undang-Undang_

**Penalti am**

**96. Mana-mana orang yang melakukan suatu kesalahan di bawah**
Akta ini yang baginya tiada penalti diperuntukkan dengan nyata
boleh, apabila disabitkan, didenda tidak melebihi tiga puluh ribu
ringgit atau dipenjarakan selama tempoh tidak melebihi dua tahun
atau kedua-duanya.

**Kesalahan oleh kumpulan orang, dsb.**

**97. (1) Jika sesuatu syarikat, perkongsian liabiliti terhad, firma,**
pertubuhan, persatuan atau kumpulan orang lain melakukan
suatu kesalahan di bawah Akta ini, mana-mana orang yang pada
masa pelakuan kesalahan itu ialah seorang pengarah, pegawai
pematuhan, rakan kongsi, pengurus, setiausaha atau pegawai lain
yang seumpamanya bagi syarikat, perkongsian liabiliti terhad,
firma, pertubuhan, persatuan atau kumpulan orang lain itu atau
yang berupa sebagai bertindak atas sifat itu atau yang dengan
apa-apa cara atau sehingga apa-apa takat bertanggungjawab bagi
pengurusan apa-apa hal ehwal syarikat, perkongsian liabiliti terhad,
firma, pertubuhan, persatuan atau kumpulan orang lain itu atau
membantu dalam pengurusannya, hendaklah disifatkan sebagai
bersalah bagi kesalahan itu melainkan jika, dengan mengambil
kira jenis fungsinya atas sifat itu dan segala hal keadaan, dia
membuktikan—

_(a)_ bahawa kesalahan itu telah dilakukan tanpa pengetahuan,
persetujuan atau pembiarannya; dan

_(b)_ bahawa dia telah mengambil segala langkah yang munasabah
dan telah menjalankan segala usaha yang sewajarnya
untuk mencegah pelakuan kesalahan itu.

(2) Jika mana-mana orang di bawah Akta ini boleh dikenakan
apa-apa hukuman, penalti atau pelucuthakan bagi apa-apa perbuatan,
peninggalan, pengabaian atau keingkaran, dia boleh dikenakan
hukuman, penalti atau pelucuthakan yang sama bagi tiap-tiap
perbuatan, peninggalan, pengabaian atau keingkaran itu oleh
mana-mana pekerja atau ejen, atau pekerja ejen itu, dengan syarat
bahawa perbuatan, peninggalan, pengabaian atau keingkaran itu
telah dilakukan oleh—

_(a)_ pekerja itu dalam perjalanan pekerjaannya;

_(b)_ ejen itu apabila bertindak bagi pihak orang itu; atau


-----

_Cukai Barang dan Perkhidmatan_ 117

_(c)_ pekerja ejen itu semasa bertindak dalam perjalanan
pekerjaannya dalam apa-apa hal keadaan yang jika
perbuatan, peninggalan, pengabaian atau keingkaran
itu telah dilakukan oleh ejen itu, prinsipalnya akan
dipertanggungkan di bawah seksyen ini.

**Cukai, dsb., hendaklah kena dibayar walau apa pun apa-apa**
**prosiding, dsb.**

**98. Permulaan prosiding atau pengenaan suatu penalti, denda atau**
tempoh pemenjaraan di bawah Akta ini atau pengkompaunan suatu
kesalahan di bawah seksyen 121 tidak melepaskan mana-mana
orang daripada tanggungan untuk membayar cukai, penalti atau
surcaj di bawah Akta ini.

BAHAGIAN XII

PERBICARAAN DAN PROSIDING

**Pendakwaan**

**99. Tiada pendakwaan bagi suatu kesalahan di bawah Akta**
ini boleh dimulakan kecuali oleh atau dengan keizinan bertulis
Pendakwa Raya.

**Bidang kuasa untuk membicarakan kesalahan**

**100. Walau apa pun mana-mana undang-undang bertulis yang**
berlawanan, Mahkamah Sesyen hendaklah mempunyai bidang
kuasa untuk membicarakan apa-apa kesalahan di bawah Akta ini
dan mengenakan hukuman penuh bagi kesalahan itu.

**Sabitan di bawah undang-undang lain**

**101. Tiada apa-apa jua dalam Akta ini boleh menghalang**
pendakwaan, sabitan dan hukuman terhadap mana-mana orang
mengikut peruntukan mana-mana undang-undang bertulis lain
yang sedang berkuat kuasa.


-----

118 _Rang Undang-Undang_

**Beban pembuktian**

**102. Jika dalam apa-apa pendakwaan berkenaan dengan apa-apa**
barang yang disita kerana tiada bayaran cukai atau bagi apa-apa
sebab pelucuthakan atau bagi mendapatkan semula apa-apa
penalti di bawah Akta ini, apa-apa pertikaian yang timbul sama
ada cukai telah dibayar berkenaan dengan barang itu, atau sama
ada pembekalan barang atau perkhidmatan atau pengimportan
barang itu dikecualikan daripada atau tidak bertanggungan kepada
apa-apa cukai yang boleh dikenakan di bawah Akta ini atau
tertakluk kepada cukai pada kadar sifar peratus atau apa-apa
nilai yang ke atasnya cukai boleh dikenakan di bawah Akta ini,
atau apa-apa amaun cukai yang boleh dikenakan di bawah Akta
ini adalah tertakluk kepada apa-apa potongan atau tolakan atau
apa-apa amaun sepatutnya dipotong sebagai cukai input, atau sama
ada barang atau perkhidmatan telah dibekalkan secara sah atau
barang telah diimport secara sah, atau berkenaan dengan tempat
yang darinya barang itu telah dibawa, beban pembuktian tiap-tiap
hal tersebut hendaklah terletak pada tertuduh dalam pendakwaan
atau pada orang yang membuat tuntutan.

**Peruntukan keterangan**

**103. (1) Dalam apa-apa prosiding di bawah Akta ini apa-apa**
pernyataan yang berupa sebagai telah ditandatangani oleh Ketua
Pengarah atau seorang pegawai yang diberi kuasa olehnya yang
menjadi sebahagian daripada atau yang dilampirkan kepada maklumat,
aduan atau pernyataan tuntutan itu, hendaklah menjadi keterangan
_prima facie mengenai fakta yang dinyatakan dalamnya._

(2) Suatu transkrip mengenai apa-apa butir yang terkandung
dalam suatu penyata atau dokumen lain yang berhubungan
dengan cukai, jika ia diperakui dengan ditandatangani oleh Ketua
Pengarah atau seorang pegawai yang diberi kuasa olehnya sebagai
suatu salinan benar butir-butir itu, hendaklah menjadi keterangan
_prima facie mengenai fakta yang dinyatakan dalamnya._

(3) Tiada pernyataan yang dibuat atau dokumen yang dikemukakan
oleh atau bagi pihak mana-mana orang boleh tidak diterima
dalam keterangan terhadap seseorang dalam apa-apa prosiding
terhadapnya yang seksyen ini terpakai baginya, semata-mata dengan
sebab fakta bahawa dia telah atau mungkin telah didorong untuk
membuat pernyataan atau mengemukakan dokumen oleh apa-apa


-----

_Cukai Barang dan Perkhidmatan_ 119

dorongan, janji atau ugutan yang dibuat oleh mana-mana orang
yang mempunyai apa-apa kewajipan rasmi di bawah Akta ini,
atau dilantik bagi pentadbiran Akta ini sewajarnya.

(4) Tiada apa-apa jua dalam Akta ini boleh menjejaskan
pelaksanaan Bab IX Bahagian III Akta Keterangan 1950.

(5) Bagi maksud seksyen 83, jika dalam apa-apa prosiding
dibuktikan bahawa apa-apa pernyataan atau catatan palsu telah
dibuat dalam apa-apa penyata yang diberikan di bawah Akta ini
oleh atau bagi pihak mana-mana orang atau dalam apa-apa buku
akaun atau rekod mana-mana orang—

_(a)_ orang itu hendaklah dianggap, sehingga dibuktikan
sebaliknya, telah membuat pernyataan atau catatan palsu
atau telah menyebabkan pernyataan atau catatan palsu
itu dibuat atau telah membenarkan ia dibuat dengan
niat untuk mengelak pembayaran cukai atau untuk
memperoleh suatu pembayaran balik cukai yang orang
itu tidak berhak kepadanya, mengikut mana-mana yang
berkenaan; dan

_(b)_ mana-mana orang lain yang membuat apa-apa pernyataan
atau catatan palsu hendaklah dianggap, sehingga dibuktikan
sebaliknya, telah membuat pernyataan atau catatan palsu
itu dengan niat untuk membantu orang yang mula-mula
disebut untuk mengelak pembayaran cukai atau untuk
memperoleh suatu pembayaran balik cukai yang dia
tidak berhak kepadanya.

(6) Jika mana-mana pegawai cukai barang dan perkhidmatan
telah memperoleh apa-apa dokumen atau keterangan lain dalam
menjalankan kuasanya di bawah Akta ini, dokumen atau salinan
dokumen itu atau keterangan lain itu, mengikut mana-mana yang
berkenaan, hendaklah menjadi keterangan _prima facie mengenai_
fakta yang dinyatakan dalamnya, walau apa pun apa-apa yang
berlawanan dalam mana-mana undang-undang bertulis.

(7) Jika apa-apa dokumen yang hendak digunakan dalam
apa-apa prosiding terhadap mana-mana orang bagi sesuatu
kesalahan di bawah Akta ini adalah dalam suatu bahasa selain
bahasa kebangsaan atau bahasa Inggeris, terjemahan dokumen itu
dalam bahasa kebangsaan atau bahasa Inggeris hendaklah diterima
sebagai keterangan jika terjemahan itu disertai dengan perakuan


-----

120 _Rang Undang-Undang_

orang yang menterjemahkan dokumen itu yang menyatakan bahawa
terjemahan itu ialah terjemahan yang tepat, benar dan betul dan
terjemahan itu telah dibuat oleh orang itu atas kehendak mana-mana
pegawai cukai barang dan perkhidmatan.

(8) Subseksyen (7) hendaklah terpakai bagi sesuatu dokumen
yang diterjemahkan, tidak kira sama ada dokumen itu telah
dibuat di dalam atau di luar Malaysia, atau sama ada terjemahan
itu telah dibuat di dalam atau di luar Malaysia, atau sama ada
milikan dokumen itu telah diperoleh oleh mana-mana pegawai
cukai barang dan perkhidmatan di dalam atau di luar Malaysia.

**Nilai keterangan salinan notis elektronik**

**104. (1) Bagi mengelakkan keraguan, apa-apa notis elektronik**
atau apa-apa rekod elektronik mengenai suatu notis elektronik
atau apa-apa salinan atau cetakannya tidak boleh tidak diterima
dalam keterangan hanya atas asas bahawa ia telah difailkan,
dikemukakan atau dihantar melalui perkhidmatan elektronik, tanpa
penghantarserahan apa-apa dokumen atau kaunterpart yang sama
dalam bentuk kertas.

(2) Walau apa pun mana-mana undang-undang bertulis yang
lain, dalam apa-apa prosiding di bawah Akta ini, apa-apa notis
elektronik atau apa-apa rekod elektronik mengenai suatu notis
elektronik atau apa-apa salinan atau cetakannya yang—

_(a)_ diperakui oleh Ketua Pengarah sebagai mengandungi semua
atau apa-apa maklumat yang difailkan, dikemukakan
atau dihantar melalui perkhidmatan elektronik mengikut
Bahagian ini; dan

_(b)_ disahkan dengan sewajarnya mengikut cara yang dinyatakan
dalam seksyen 168 atau selainnya disahkan mengikut cara
yang diperuntukkan dalam Akta Keterangan 1950 bagi
pengesahan dokumen yang dikeluarkan oleh komputer,

hendaklah menjadi keterangan _prima facie mengenai fakta yang_
dinyatakan dalamnya.


-----

_Cukai Barang dan Perkhidmatan_ 121

**Keterangan melalui perakuan, dsb.**

**105. (1) Apa-apa perakuan yang ditandatangani oleh Ketua**
Pengarah yang menyatakan bahawa—

_(a)_ seseorang adalah atau tidak, pada mana-mana tarikh,
didaftarkan di bawah Akta ini;

_(b)_ apa-apa penyata belum dikemukakan atau telah tidak
dikemukakan pada mana-mana tarikh;

_(c)_ apa-apa cukai yang ditunjukkan sebagai kena dibayar
dalam apa-apa penyata atau taksiran belum dibayar;

_(d)_ apa-apa penalti dan amaunnya yang ditunjukkan sebagai
kena dibayar daripada seseorang yang dinamakan dalamnya;
atau

_(e)_ apa-apa ketetapan umum yang dibuat di bawah seksyen 76
atau ketetapan awal yang dibuat di bawah seksyen 77,

hendaklah menjadi keterangan _prima facie mengenai fakta yang_
dinyatakan dalamnya tanpa dibuktikan tandatangan pada perakuan
itu.

(2) Dalam apa-apa prosiding berkenaan dengan mana-mana
kesalahan di bawah Akta ini yang dalamnya kewujudan, perihalan,
pengklasifikasian, komposisi, kuantiti, kualiti atau nilai, atau
apa-apa perkara lain berhubungan dengan, apa-apa barang
boleh alih yang dipulangkan, dijual atau dimusnahkan di bawah
seksyen 86 menjadi persoalan, apa-apa dokumen yang dikemukakan
oleh pendakwaan yang berupa sebagai suatu perakuan berkenaan
dengan apa-apa perkara yang diberikan dan ditandatangani
oleh—

_(a)_ “juruanalisis” dalam pengertian subseksyen 107(3);

_(b)_ pegawai kanan cukai barang dan perkhidmatan; atau

_(c)_ mana-mana orang, tanpa mengambil kira sama ada atau
tidak dia seorang pegawai awam, yang diberi kuasa oleh
atau bagi pihak Menteri sama ada secara am atau dalam
apa-apa hal tertentu, bagi maksud seksyen ini,

hendaklah diterima sebagai keterangan dan kemuktamadannya tidak
boleh dicabar atas alasan bahawa barang boleh alih yang berkenaan
dengannya perakuan itu diberikan belum dikemukakan di hadapan


-----

122 _Rang Undang-Undang_

mahkamah sama ada sebahagiannya atau keseluruhannya, dan
perakuan itu hendaklah menjadi keterangan bagi kandungannya,
termasuklah fakta yang dinyatakan dalamnya, tanpa dibuktikan
tandatangan pada perakuan itu.

**Pemeriksaan atau ujian berkadar barang yang disita hendaklah**
**diterima oleh mahkamah**

**106. (1) Apabila apa-apa barang yang boleh disita di bawah**
peruntukan Akta ini telah disita, adalah memadai untuk dibuka dan
diperiksa lima peratus sahaja bagi setiap perihalan bungkusan atau
bekas muatan yang di dalamnya barang-barang itu terkandung.

(2) Jika apa-apa barang yang disita di bawah Akta ini
perlu diuji, adalah memadai untuk menguji hanya suatu
sampel yang tidak melebihi lima peratus dalam isi padu
atau berat barang yang diperiksa di bawah subseksyen (1).

(3) Mahkamah hendaklah menganggap bahawa barang yang
terkandung dalam bungkusan atau bekas muatan yang tidak dibuka
itu adalah sama jenis, kuantiti dan kualitinya dengan barang yang
dijumpai dalam bungkusan atau bekas muatan yang seumpamanya
yang telah dibuka.

**Pengemukaan perakuan analisis**

**107. (1) Dalam apa-apa pendakwaan di bawah Akta ini, suatu**
perakuan analisis yang berupa sebagai ditandatangani oleh seorang
juru analisis hendaklah, apabila dikemukakan oleh pendakwa,
menjadi keterangan yang mencukupi tentang fakta yang dinyatakan
dalamnya melainkan jika tertuduh menghendaki supaya juru analisis
itu dipanggil sebagai saksi, dalam hal yang demikian dia hendaklah
memberikan notis mengenai perkara itu kepada pendakwa tidak
kurang daripada tiga hari genap sebelum perbicaraan bermula:

Dengan syarat sentiasanya bahawa dalam apa-apa keadaan yang
Pendakwa Raya berhasrat untuk memberikan keterangan apa-apa
perakuan analisis dia hendaklah menyerahkan suatu salinan perakuan
analisis itu kepada tertuduh tidak kurang daripada sepuluh hari
genap sebelum perbicaraan bermula.


-----

_Cukai Barang dan Perkhidmatan_ 123

(2) Juruanalisis adalah terikat untuk menyatakan yang benar
dalam perakuan analisis yang ditandatangani sendiri oleh
mereka.

(3) Bagi maksud seksyen ini, “juruanalisis” ertinya—

_(a)_ seseorang yang diambil kerja sebagai seorang Ahli Kimia
di Jabatan Kimia, atau sebagai seorang Ahli Kimia
atau Penolong Ahli Kimia di Institut Penyelidikan
Perubatan;

_(b)_ seorang Ahli Kimia Kanan di Jabatan Pertanian;

_(c)_ seseorang yang diambil kerja sebagai seorang Ahli Kimia
atau Ahli Geologi di Jabatan Mineral dan Geosains;

_(d)_ mana-mana ahli kimia dalam perkhidmatan Kerajaan
Malaysia atau Singapura;

_(e)_ mana-mana orang lain atau golongan orang yang diisytiharkan
oleh Menteri yang dipertanggungkan dengan tanggungjawab
bagi Jabatan Kimia, melalui pemberitahuan dalam Warta,
sebagai seorang juruanalisis atau juru-juru analisis;

_(f)_ mana-mana pegawai polis atau pegawai kastam yang
diisytiharkan oleh Menteri melalui pemberitahuan dalam
_Warta sebagai seorang juruanalisis;_

_(g)_ mana-mana orang yang dilantik oleh Menteri di bawah
seksyen 399 Kanun Tatacara Jenayah sebagai seorang
Pemeriksa Dokumen;

_(h)_ mana-mana Inspektor Timbang dan Sukat yang dilantik
di bawah mana-mana undang–undang bertulis yang
berhubungan dengan timbang dan sukat; dan

_(i)_ mana-mana orang atau golongan orang yang diisytiharkan
oleh Menteri, melalui pemberitahuan dalam Warta, yang
baginya peruntukan seksyen ini adalah terpakai.

(4) Jika seorang juru analisis dipanggil oleh tertuduh di bawah
subseksyen (1), dia hendaklah dipanggil atas perbelanjaan tertuduh
itu melainkan jika mahkamah mengarahkan selainnya.

(5) Bagi maksud subseksyen (3), “Menteri” ertinya Menteri
yang bertanggungjawab bagi perkara yang berkaitan dengannya
sebutan itu dibuat.


-----

124 _Rang Undang-Undang_

**Bukti tentang pendaftaran atau pelesenan vesel dan pengangkut**
**di Malaysia atau Singapura**

**108. Jika dalam apa-apa pendakwaan di bawah Akta ini, adalah**
relevan untuk menentukan butir-butir tentang pendaftaran atau
pelesenan apa-apa vesel atau pengangkut yang didaftarkan atau
dilesenkan dalam mana-mana pelabuhan atau tempat di Malaysia
atau Singapura, suatu perakuan yang berupa sebagai ditandatangani
oleh pegawai yang bertanggungjawab di bawah mana-mana
undang-undang bertulis di Malaysia atau di Singapura bagi
pendaftaran atau pelesenan hendaklah menjadi keterangan _prima_
_facie tentang semua butir yang berhubungan dengan pendaftaran_
atau pelesenan yang terkandung dalamnya, dan beban untuk
membuktikan ketidaktepatan apa-apa butir yang dinyatakan dalam
perakuan itu adalah terletak pada orang yang menafikannya.

**Bukti tentang tanan atau buatan suatu pesawat**

**109. (1) Jika dalam apa-apa pendakwaan di bawah Akta ini,**
adalah relevan untuk menentukan tanan atau buatan atau apaapa butiran lain yang memperihalkan identiti suatu pesawat,
dan jika apa-apa daripada butiran ini yang berhubungan dengan
identiti pesawat itu dipersoalkan, maka apa-apa dokumen yang
dikemukakan oleh pendakwaan yang berupa sebagai suatu perakuan
berkenaan dengan apa-apa perkara yang diberikan tersebut dan
ditandatangani oleh mana-mana pegawai yang bertanggungjawab
bagi perakuan itu di bawah mana-mana undang-undang bertulis
hendaklah menjadi keterangan _prima facie mengenai fakta yang_
dinyatakan di dalamnya tanpa dibuktikan tandatangan kepada
perakuan itu.

(2) Seksyen ini hendaklah terpakai walau apa pun apa-apa
yang terkandung dalam mana-mana undang-undang bertulis lain
atau kaedah keterangan lain yang berlawanan.

**Bukti tentang ketepatan meter atau peranti lain bagi menyukat**
**petroleum**

**110. Jika dalam apa-apa prosiding di bawah Akta ini, adalah perlu**
untuk membuktikan ketepatan suatu meter atau apa-apa peranti
lain bagi menyukat petroleum, suatu perakuan yang berupa sebagai
ditandatangani oleh mana-mana pegawai yang bertanggungjawab


-----

_Cukai Barang dan Perkhidmatan_ 125

di bawah mana-mana undang-undang bertulis bagi penyukatan itu
hendaklah menjadi keterangan _prima facie mengenai fakta yang_
dinyatakan di dalamnya.

**Pemenjaraan kerana tidak membayar denda**

**111. Walau apa pun peruntukan Kanun Tatacara Jenayah, tempoh**
pemenjaraan yang dikenakan oleh mana-mana mahkamah berkenaan
dengan ketiadaan bayaran apa-apa denda yang tidak dibayar
di bawah Akta ini, atau berkenaan dengan keingkaran suatu distres
yang memadai untuk membayar apa-apa denda sedemikian, adalah
apa-apa tempoh bagi perihalan sedemikian, yang pada pendapat
mahkamah akan mencapai keadilan bagi kes itu, tetapi tidak
boleh dalam mana-mana hal melebihi tempoh maksimum yang
ditetapkan menurut skala yang berikut:

Jika denda itu Tempoh maksimum

tidak melebihi lima ribu dua bulan
ringgit

melebihi lima ribu ringgit empat bulan
tetapi tidak melebihi sepuluh
ribu ringgit

melebihi sepuluh ribu ringgit enam bulan
tetapi tidak melebihi dua puluh
ribu ringgit

dengan dua bulan tambahan bagi tiap-tiap sepuluh ribu ringgit
selepas dua puluh ribu ringgit yang pertama denda itu sehingga
mencapai suatu tempoh maksimum enam tahun.

**Cara penyitaan tidak boleh diperiksa dalam perbicaraan**
**di hadapan mahkamah atau rayuan**

**112. Dalam apa-apa perbicaraan di mana-mana mahkamah atau**
dalam apa-apa prosiding rayuan, yang berhubungan dengan
penyitaan barang yang tertakluk kepada pelucuthakan di bawah
Akta ini, mahkamah hendaklah meneruskan perbicaraan atau


-----

126 _Rang Undang-Undang_

mendengar rayuan atas merit kes itu sahaja, tanpa memeriksa
cara atau bentuk pembuatan apa-apa penyitaan, kecuali setakat
yang cara dan bentuk penyitaan itu boleh menjadi keterangan
atas merit itu.

**Obligasi kerahsiaan**

**113. (1) Kecuali sebagaimana yang diperuntukkan di bawah**
seksyen 114, nama, nombor kad pengenalan, nombor pasport,
alamat seseorang pemberi maklumat atau apa-apa maklumat lain
yang boleh membawa kepada identiti pemberi maklumat dan bahan
maklumat yang diterima daripada seorang pemberi maklumat
hendaklah disimpan rahsia dan tidak boleh dizahirkan oleh manamana pegawai cukai barang dan perkhidmatan atau mana-mana
orang yang dalam perjalanan biasa kewajipannya memiliki atau
mempunyai kawalan atau akses kepada maklumat kepada manamana orang kecuali pegawai cukai barang dan perkhidmatan yang
ditetapkan yang diberi kuasa oleh Ketua Pengarah.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, dipenjarakan selama
tempoh tidak melebihi tujuh tahun atau didenda tidak melebihi
satu ratus ribu ringgit atau kedua-duanya.

**Perlindungan pemberi maklumat daripada diketahui**

**114. (1) Kecuali sebagaimana yang diperuntukkan kemudiannya,**
tiada saksi dalam mana-mana prosiding guaman atau jenayah
berkewajipan atau dibenarkan untuk menzahirkan nama, alamat
atau apa-apa maklumat mengenai pemberi maklumat atau bahan
maklumat yang diterima daripadanya atau untuk menyatakan apa-apa
perkara yang mungkin membawa kepada pemberi maklumat
diketahui.

(2) Jika apa-apa buku, dokumen atau kertas yang menjadi
keterangan atau yang boleh diperiksa dalam mana-mana prosiding
sivil atau jenayah apa jua pun mengandungi apa-apa catatan
yang dalamnya mana-mana pemberi maklumat dinamakan atau
diperihalkan atau yang mungkin membawa kepada dirinya
diketahui, mahkamah hendaklah menyebabkan semua petikan itu
disembunyikan daripada pandangan atau dipadam setakat yang
perlu bagi melindungi pemberi maklumat daripada diketahui.


-----

_Cukai Barang dan Perkhidmatan_ 127

(3) Jika dalam perbicaraan bagi apa-apa kesalahan di bawah
Akta ini mahkamah selepas pemeriksaan penuh tentang kes itu
mempercayai bahawa pemberi maklumat itu membuat dengan sengaja
dalam aduannya suatu pernyataan material yang diketahuinya atau
dipercayainya sebagai palsu atau tidak dipercayainya sebagai benar,
atau jika dalam apa-apa prosiding lain mahkamah berpendapat
bahawa keadilan tidak boleh dilaksanakan sepenuhnya antara
pihak-pihak dalam prosiding itu tanpa diketahui pemberi maklumat
itu, adalah sah bagi mahkamah untuk menghendaki pengemukaan
aduan asal, jika secara bertulis, dan membenarkan pemeriksaan,
dan menghendaki penzahiran sepenuhnya, berkenaan dengan
pemberi maklumat itu.

**Pelucuthakan dan pelepasan barang yang boleh disita**

**115. (1) Semua barang yang boleh disita di bawah Akta ini**
adalah boleh dilucuthakkan dan semua barang yang dilucuthakkan
hendaklah dilupuskan mengikut arahan Ketua Pengarah dan apa-apa
hasil yang dikutip hendaklah dibayar ke dalam Kumpulan Wang
Disatukan Persekutuan.

(2) Walau apa pun subseksyen (1), Ketua Pengarah atau
mana-mana pegawai kanan cukai barang dan perkhidmatan boleh,
jika difikirkannya patut, pada bila-bila masa mengarahkan apa-apa
barang yang boleh disita di bawah Akta ini supaya dilepaskan
kepada orang yang daripada milikan, jagaan atau kawalannya
barang itu telah disita.

**Tiada kos atau ganti rugi yang berbangkit daripada penyitaan**
**boleh didapatkan balik melainkan jika penyitaan dibuat tanpa**
**sebab yang munasabah atau sebab yang barangkali**

**116.** Tiada seorang pun dalam apa-apa prosiding di hadapan
mana-mana mahkamah berkenaan dengan penyitaan apa-apa barang
yang disita pada menjalankan atau berupa sebagai menjalankan
apa-apa kuasa yang diberikan di bawah Akta ini, adalah berhak
untuk mendapat kos prosiding itu atau untuk apa-apa ganti rugi
atau pelepasan lain selain suatu perintah bagi pemulangan barang
atau pembayaran nilainya melainkan jika penyitaan itu dibuat
tanpa sebab yang munasabah atau sebab yang barangkali.


-----

128 _Rang Undang-Undang_

**Mahkamah hendaklah memerintahkan pelupusan barang**
**yang disita**

**117. (1) Suatu perintah bagi pelucuthakan atau bagi melepaskan**
apa-apa jua yang boleh dilucuthakkan di bawah Akta ini hendaklah
dibuat oleh mahkamah yang di hadapannya pendakwaan berhubung
dengannya telah diadakan, dan suatu perintah bagi melucuthakkan
barang itu hendaklah dibuat jika dibuktikan dengan memuaskan
hati mahkamah bahawa suatu kesalahan di bawah Akta ini telah
dilakukan dan bahawa barang itu merupakan hal perkara atau
telah digunakan dalam pelakuan kesalahan itu walaupun tiada
seorang pun telah disabitkan atas kesalahan itu.

(2) Amaun yang dijamin di bawah perenggan 86(1)(a)
atau _(b)_ atau amaun yang diperoleh melalui jualan di bawah
perenggan 86(1)(c) hendaklah dilucuthakkan oleh mahkamah
jika dibuktikan dengan memuaskan hati mahkamah bahawa suatu
kesalahan di bawah Akta ini telah dilakukan dan bahawa barang
boleh alih yang berkenaan dengannya amaun itu telah dijamin atau
diperoleh melalui jualan, mengikut mana-mana yang berkenaan,
ialah hal perkara atau telah digunakan dalam pelakuan kesalahan
itu walaupun tiada seorang pun telah disabitkan atas kesalahan
itu.

(3) Semua barang yang dilucuthakkan hendaklah diserahkan
kepada pegawai cukai barang dan perkhidmatan dan hendaklah
dilupuskan mengikut arahan Ketua Pengarah dan apa-apa hasil yang
dikutip hendaklah dibayar ke dalam Kumpulan Wang Disatukan
Persekutuan.

**Barang yang disita yang berkenaan dengannya tiada pendakwaan,**
**atau hasil jualannya, terlucut hak jika tidak dituntut dalam**
**masa satu bulan**

**118. (1) Jika tiada pendakwaan dibuat berhubung dengan apa-apa**
barang yang disita di bawah Akta ini, barang itu atau hasil jualan
barang itu yang dipegang menurut perenggan 86(1)(c) hendaklah
diambil dan disifatkan sebagai dilucuthakkan apabila habis tempoh
satu bulan kalendar dari tarikh penyitaan barang itu melainkan
jika, sebelum habis tempoh itu—

_(a)_ suatu tuntutan ke atas barang itu atau hasil jualan barang
itu dibuat di bawah subseksyen (2);


-----

_Cukai Barang dan Perkhidmatan_ 129

_(b)_ suatu permohonan bertulis dibuat bagi pemulangan barang
itu di bawah perenggan 86(1)(a) atau _(b); atau_

_(c)_ barang itu dipulangkan di bawah perenggan (a) atau (b).

(2) Mana-mana orang yang menegaskan bahawa dia ialah pemunya
barang itu atau hasil jualan barang itu, mengikut mana-mana
yang berkenaan, dan bahawa barang atau hasil jualan barang itu
tidak boleh dilucuthakkan boleh, secara kediri atau melalui ejennya
yang diberi kuasa secara bertulis, memberikan notis bertulis kepada
mana-mana pegawai kanan cukai barang dan perkhidmatan bahawa
dia menuntut barang atau hasil jualan barang itu.

(3) Apabila habisnya tempoh yang disebut dalam subseksyen (1),
atau, jika suatu keputusan dibuat lebih awal bahawa tiada pendakwaan
berhubung dengan barang itu, ketika membuat keputusan itu pegawai
kanan cukai barang dan perkhidmatan hendaklah, jika barang itu
atau hasil jualan barang itu tidak diambil dan disifatkan sebagai
dilucuthakkan di bawah subseksyen itu, merujukkan tuntutan itu
kepada Ketua Pengarah yang boleh mengarahkan supaya barang
itu atau hasil jualan barang itu atau jaminan yang dikemukakan
di bawah perenggan 86(1)(a) atau (b), mengikut mana-mana yang
berkenaan, dilepaskan atau boleh mengarahkan pegawai kanan
itu, mengikut bentuk dan cara sebagaimana yang ditentukan oleh
Ketua Pengarah untuk merujukkan perkara itu kepada Mahkamah
Sesyen.

(4) Mahkamah Sesyen hendaklah mengeluarkan suatu saman
menghendaki orang yang menegaskan bahawa dia ialah pemunya
barang itu atau hasil jualan barang itu, dan orang yang daripadanya
barang itu disita, supaya hadir di hadapannya, dan apabila mereka
hadir atau ingkar untuk hadir, selepas penyampaian sewajarnya
saman itu dibuktikan, Mahkamah Sesyen hendaklah meneruskan
pemeriksaan mengenai perkara itu, dan apabila ada bukti bahawa
suatu kesalahan terhadap Akta ini telah dilakukan dan bahawa
barang itu merupakan hal perkara itu, atau digunakan dalam
pelakuan kesalahan itu, hendaklah memerintahkan barang itu
atau hasil jualan barang itu atau amaun yang dijamin di bawah
perenggan 86(1)(a) atau (b), mengikut mana-mana yang berkenaan,
untuk dilucuthakkan, atau jika tiada bukti sedemikian, boleh
memerintahkan pelepasan barang itu atau hasil jualan barang itu atau
jaminan yang dikemukakan di bawah perenggan 86(1)(a) atau (b),
mengikut mana-mana yang berkenaan.


-----

130 _Rang Undang-Undang_

(5) Dalam mana-mana prosiding di bawah subseksyen (4),
seksyen 102 hendaklah terpakai bagi orang yang menegaskan
bahawa dia ialah pemunya barang itu atau hasil jualan barang
itu dan bagi orang yang daripadanya barang itu disita seolah-olah
pemunya atau orang itu ialah tertuduh dalam suatu pendakwaan
di bawah Akta ini.

**Perletakhakan barang yang dilucuthakkan pada Kerajaan**
**Persekutuan**

**119. (1) Jika apa-apa barang dilucuthakkan di bawah Akta ini,**
barang itu hendaklah terletak hak pada Kerajaan Persekutuan
bebas daripada apa-apa hak, kepentingan atau bebanan mana-mana
orang kecuali hak, kepentingan atau bebanan yang dipegang oleh
seorang pembeli suci hati dengan balasan berharga dan yang tidak
selainnya batal dan tidak sah di bawah mana-mana undang-undang
bertulis.

(2) Jika mana-mana orang memegang apa-apa bebanan yang
kepadanya barang itu tertakluk menuntut bahawa dia memegang
bebanan itu sebagai pembeli suci hati dengan balasan berharga dan
bahawa bebanan itu tidak selainnya batal dan tidak sah di bawah
mana-mana undang-undang bertulis, dan Kerajaan Persekutuan
mempertikaikan tuntutan itu, Pendakwa Raya boleh memohon
kepada Mahkamah Sesyen supaya memutuskan persoalan itu dan
mahkamah boleh memutuskan persoalan itu setelah memberikan
peluang untuk didengar kepada orang yang memegang bebanan
itu dan mendengar jawapan daripada Pendakwa Raya tentang
apa-apa representasi yang dibuat di hadapan mahkamah itu oleh
orang yang memegang bebanan itu.

(3) Jika mana-mana barang terletak hak pada Kerajaan Persekutuan
di bawah subseksyen (1), perletakhakan itu hendaklah berkuat
kuasa tanpa apa-apa pindah hakmilik, pindah hak, surat ikatan atau
surat cara lain dan jika apa-apa pendaftaran atau perletakhakan itu
dikehendaki di bawah mana-mana undang-undang, pihak berkuasa
yang diberi kuasa untuk melaksanakan pendaftaran itu hendaklah
berbuat demikian atas nama pegawai awam itu, pihak berkuasa,
orang atau badan yang ditentukan oleh Pendakwa Raya.


-----

_Cukai Barang dan Perkhidmatan_ 131

(4) Jika barang yang terletak hak pada Kerajaan Persekutuan
di bawah subseksyen (1) ialah barang tak alih, perletakhakan itu
hendaklah, apabila dikemukan kepada Pendaftar Hakmilik atau
Pentadbir Tanah, di Semenanjung Malaysia, atau kepada Pendaftar
Hakmilik atau Pemungut Hasil Tanah, di Sabah atau Pendaftar
Hakmilik atau Pengarah Tanah dan Ukur, mengikut mana-mana yang
berkenaan, di Sarawak, perintah mahkamah yang melucuthakkan
barang tak alih itu, atau dalam hal barang yang dilucuthakkan di
bawah seksyen 117, suatu perakuan Pendakwa Raya mengesahkan
bahawa barang itu telah dilucuthakkan, hendaklah didaftarkan atas
nama Pesuruhjaya Tanah Persekutuan.

**Penyampaian saman**

**120. (1) Tiap-tiap saman yang dikeluarkan oleh suatu mahkamah**
terhadap mana-mana orang yang berkaitan dengan apa-apa prosiding
sivil atau jenayah di bawah Akta ini boleh disampaikan kepada
orang yang dinamakan di dalamnya—

_(a)_ dengan menghantarserahkan saman itu kepada orang itu
atau mana-mana anggota keluarganya yang dewasa atau
mana-mana pekhidmatnya yang tinggal bersamanya di
tempat tinggal biasanya atau yang terakhir diketahui;

_(b)_ dengan meninggalkan saman itu di tempat tinggal atau
perniagaan biasanya atau yang terakhir diketahui dalam
suatu sampul surat yang dialamatkan kepada orang
itu;

_(c)_ dengan menghantar saman itu melalui pos berdaftar yang
dialamatkan kepada orang itu ke tempat tinggal atau
perniagaan biasanya atau yang terakhir diketahui; atau

_(d)_ jika orang itu ialah suatu syarikat, perkongsian liabiliti
terhad, firma, pertubuhan, persatuan atau kumpulan orang
lain—

(i) dengan menghantarserahkan saman itu kepada
setiausaha atau pegawai lain yang seumpama
bagi syarikat, perkongsian liabiliti terhad, firma,
pertubuhan, persatuan atau kumpulan orang lain
itu di pejabat berdaftar atau tempat perniagaan
utamanya; atau

(ii) dengan menghantar saman itu melalui pos berdaftar
yang dialamatkan kepada syarikat, perkongsian


-----

132 _Rang Undang-Undang_

liabiliti terhad, firma, pertubuhan, persatuan atau
kumpulan orang lain itu ke pejabat berdaftar atau
tempat perniagaan utamanya.

(2) Apa-apa saman yang dihantar melalui pos berdaftar
kepada mana-mana orang mengikut subseksyen (1) atau dengan
menghantarserahkan saman itu kepada orang itu atau kepada
mana-mana anggota keluarganya yang dewasa atau mana-mana
pekhidmatnya yang tinggal bersamanya hendaklah disifatkan telah
disampaikan kepada orang itu dengan sewajarnya.

(3) Jika suatu saman yang dikeluarkan oleh mahkamah
disampaikan, suatu afidavit penyampaian yang berupa sebagai
telah dibuat di hadapan seorang pegawai yang diberi kuasa
sewajarnya untuk mengendalikan sumpah hendaklah diterima
sebagai keterangan.

**Pengkompaunan kesalahan**

**121. (1) Pegawai cukai barang dan perkhidmatan boleh, dengan**
keizinan bertulis Pendakwa Raya, mengkompaun apa-apa kesalahan
yang dilakukan oleh mana-mana orang di bawah Akta ini dan
ditetapkan sebagai suatu kesalahan yang boleh kompaun dengan
membuat suatu tawaran bertulis kepada orang yang disyaki
melakukan kesalahan itu untuk mengkompaun kesalahan itu dengan
membayar kepada Ketua Pengarah suatu amaun wang yang tidak
melebihi lima puluh peratus daripada amaun denda maksimum
bagi kesalahan itu dalam masa yang dinyatakan dalam tawaran
itu.

(2) Suatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan, tetapi sebelum
apa–apa pendakwaan ke atasnya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu atau dalam apa-apa tempoh yang
dilanjutkan sebagaimana yang diberikan oleh Ketua Pengarah,
pendakwaan bagi kesalahan itu boleh dimulakan pada bila-bila
masa selepas itu terhadap orang yang kepadanya tawaran itu
dibuat.

(3) Jika sesuatu kesalahan telah dikompaun di bawah
subseksyen (1), tiada pendakwaan boleh dimulakan selepas itu
berkenaan dengan kesalahan terhadap orang yang kepadanya
tawaran untuk mengkompaun itu dibuat.


-----

_Cukai Barang dan Perkhidmatan_ 133

**Perintah mahkamah**

**122. (1) Jika mana-mana orang didapati bersalah bagi suatu**
kesalahan di bawah Akta ini, mahkamah yang di hadapannya orang
itu didapati bersalah hendaklah memerintahkan orang itu supaya
membayar kepada Ketua Pengarah amaun cukai yang genap masa
dan kena dibayar di bawah Akta ini, jika ada, sebagaimana yang
diperakui oleh Ketua Pengarah dan cukai hendaklah didapatkan
semula mengikut cara yang sama seperti suatu denda sebagaimana
yang diperuntukkan di bawah seksyen 283 Kanun Tatacara
Jenayah.

(2) Sebagai tambahan kepada subseksyen (1), mahkamah
mempunyai bidang kuasa guaman setakat amaun itu dan perintah
itu boleh dikuatkuasakan dalam semua keadaan sebagai suatu
keputusan muktamad mahkamah yang memihak kepada Ketua
Pengarah.

(3) Jika mana-mana orang didapati tidak bersalah bagi suatu
kesalahan di bawah Akta ini, dan jika dia telah membayar
amaun cukai yang genap masa dan kena dibayar di bawah Akta
ini menurut seksyen 98, berkenaan dengan kesalahan yang
dipertuduh, mahkamah boleh memerintahkan supaya amaun yang
telah dibayar itu dibayar balik kepada orang itu jika tiada notis
rayuan difailkan.

BAHAGIAN XIII

KAJIAN SEMULA DAN RAYUAN

**Tafsiran**

**123. Dalam Bahagian ini, melainkan jika konteksnya menghendaki**
makna yang lain—

“Pengerusi” ertinya Pengerusi Tribunal yang dilantik di bawah
perenggan 128(1)(a);

“Timbalan Pengerusi” ertinya mana-mana Timbalan Pengerusi
Tribunal yang dilantik di bawah perenggan 128(1)(a);

“Setiausaha” ertinya Setiausaha Tribunal yang dilantik di bawah
subseksyen 133(1);


-----

134 _Rang Undang-Undang_

“Tribunal” ertinya Tribunal Rayuan Cukai Barang dan Perkhidmatan
yang ditubuhkan di bawah seksyen 125.

**Permohonan untuk semakan**

**124. (1) Mana-mana orang boleh memohon kepada Ketua**
Pengarah dalam tempoh tiga puluh hari daripada tarikh orang itu
diberitahu mengenai apa-apa keputusan yang dibuat oleh pegawai
cukai barang dan perkhidmatan bagi kajian semula keputusan itu
dan dengan syarat tiada rayuan ke atas perkara yang sama telah
dibuat kepada Tribunal atau mahkamah.

(2) Jika suatu permohonan telah dibuat di bawah subseksyen (1),
Ketua Pengarah hendaklah membuat suatu keputusan dan memberitahu
orang itu dalam tempoh enam puluh hari dari tarikh permohonan
itu diterima atau dalam tempoh yang praktik.

(3) Permohonan di bawah subseksyen (1) hendaklah dibuat
dalam cara yang ditetapkan dan bentuk yang ditetapkan.

**Penubuhan Tribunal**

**125. Suatu tribunal yang dikenali sebagai “Tribunal Rayuan Cukai**
Barang dan Perkhidmatan” ditubuhkan.

**Hak untuk merayu**

**126. (1) Tertakluk kepada seksyen 127, mana-mana orang yang**
terkilan dengan keputusan Ketua Pengarah boleh merayu terhadap
keputusan itu.

(2) Rayuan itu hendaklah dibuat kepada Tribunal dalam tempoh
tiga puluh hari dari tarikh keputusan yang dipertikaikan itu
dimaklumkan kepada orang yang terkilan itu atau dalam apa-apa
tempoh perlanjutan masa sedemikian yang boleh diberikan oleh
Tribunal dalam cara yang ditetapkan berserta dengan fi yang
ditetapkan.


-----

_Cukai Barang dan Perkhidmatan_ 135

**Bidang kuasa Tribunal**

**127. (1) Tribunal hendaklah mempunyai bidang kuasa untuk**
menentukan rayuan yang berhubungan dengan cukai barang dan
perkhidmatan kecuali tentang perkara yang dinyatakan dalam
Jadual Keempat.

(2) Menteri boleh, melalui perintah yang disiarkan dalam
_Warta, meminda Jadual Keempat._

(3) Apa-apa perintah yang dibuat di bawah subseksyen (2)
hendaklah dibentangkan di hadapan Dewan Rakyat.

**Keanggotaan Tribunal**

**128. (1) Tribunal hendaklah terdiri daripada anggota yang berikut**
yang hendaklah dilantik oleh Menteri:

_(a)_ seorang Pengerusi Tribunal dan sekian bilangan Timbalan
Pengerusi daripada kalangan anggota Perkhidmatan
Kehakiman dan Perundangan; dan

_(b)_ tidak kurang daripada lima anggota lain sebagaimana yang
difikirkan patut oleh Menteri, daripada kalangan orang
yang, pada pendapat Menteri mempunyai pengetahuan
yang luas atau pengalaman yang mendalam dalam apa-apa
bidang aktiviti yang berhubungan dengan cukai barang
dan perkhidmatan, kastam atau percukaian.

(2) Pengerusi, Timbalan Pengerusi dan anggota Tribunal yang lain
hendaklah memegang jawatan selama tempoh yang tidak melebihi
tiga tahun, yang selepas itu mereka adalah layak untuk dilantik
semula apabila habis tempoh jawatan mereka tetapi mereka tidak
boleh dilantik bagi lebih daripada tiga tempoh berturut-turut.

(3) Menteri hendaklah menentukan saraan dan terma dan
syarat yang lain bagi pelantikan Pengerusi, Timbalan Pengerusi
dan anggota Tribunal yang lain.

**Penjalanan sementara fungsi Pengerusi**

**129. Jika atas apa-apa sebab Pengerusi tidak dapat melaksanakan**
fungsinya atau selama apa-apa tempoh kekosongan jawatan
Pengerusi, seorang Timbalan Pengerusi hendaklah melaksanakan
fungsi Pengerusi.


-----

136 _Rang Undang-Undang_

**Pembatalan pelantikan**

**130. Menteri boleh membatalkan pelantikan seseorang anggota**
Tribunal yang dilantik di bawah perenggan 128(1)(b) jika—

_(a)_ kelakuannya, sama ada berkaitan dengan kewajipannya
sebagai anggota Tribunal atau selainnya, telah mencemar
nama baik Tribunal;

_(b)_ dia menjadi tidak berupaya untuk menjalankan kewajipannya
secara wajar sebagai anggota Tribunal;

_(c)_ telah dibuktikan terhadapnya, atau dia telah disabitkan atas,
suatu pertuduhan atau pertuduhan-pertuduhan berkenaan
dengan—

(i) suatu kesalahan yang melibatkan fraud, kecurangan
atau keburukan akhlak;

(ii) suatu kesalahan di bawah mana-mana undang-undang
yang berhubungan dengan rasuah;

(iii) suatu kesalahan di bawah Akta ini, Akta Kastam
1967 atau Akta Eksais 1976; atau

(iv) apa-apa kesalahan yang lain yang boleh dihukum
dengan pemenjaraan selama lebih daripada dua
tahun;

_(d)_ dia dihukum bankrap;

_(e)_ dia didapati atau diisytiharkan sebagai tidak sempurna
akal atau selainnya tidak berupaya untuk menguruskan
hal ehwalnya; atau

_(f)_ dia tidak menghadiri sidang Tribunal tiga kali
berturut-turut tanpa kebenaran Pengerusi.

**Peletakan jawatan**

**131. Seseorang anggota Tribunal yang dilantik di bawah**
perenggan 128(1)(b) boleh pada bila-bila masa meletak jawatan
dengan memberikan tiga bulan notis bertulis kepada Menteri.


-----

_Cukai Barang dan Perkhidmatan_ 137

**Pengosongan jawatan dan pelantikan pemangkuan**

**132. (1) Jawatan mana-mana anggota Tribunal hendaklah menjadi**
kosong dengan—

_(a)_ kematiannya;

_(b)_ peletakan jawatannya dengan memberikan notis secara
bertulis;

_(c)_ habisnya tempoh pelantikannya.

(2) Menteri hendaklah melantik mana-mana orang mengikut
seksyen 128 untuk menggantikan Pengerusi, mana-mana Timbalan
Pengerusi atau mana-mana anggota yang lain semasa kekosongan
jawatan Pengerusi, Timbalan Pengerusi atau anggota yang lain itu.

(3) Penjalanan kuasa atau pelaksanaan fungsi Tribunal tidaklah
terjejas hanya kerana terdapat kekosongan dalam keanggotaan
Tribunal itu.

**Setiausaha Tribunal dan pegawai lain**

**133. (1) Hendaklah dilantik seorang Setiausaha dan seorang**
Penolong Setiausaha Tribunal dan sekian bilangan pegawai
sebagaimana yang perlu bagi menjalankan fungsi Tribunal.

(2) Pengerusi hendaklah mempunyai kawalan am ke atas
Setiausaha, Penolong Setiausaha dan pegawai-pegawai Tribunal.

(3) Bagi maksud Akta ini, Setiausaha dan Penolong Setiausaha
Tribunal hendaklah disifatkan sebagai pegawai Tribunal.

**Penjawat awam**

**134. Semua anggota, pegawai, Setiausaha dan Penolong Setiausaha**
Tribunal semasa melaksanakan tugas-tugas mereka hendaklah
disifatkan sebagai penjawat awam mengikut pengertian Kanun
Keseksaan.

**Pendengaran rayuan**

**135. (1) Sidang bagi tiap-tiap rayuan hendaklah terdiri daripada**
suatu panel yang mempunyai tiga anggota.


-----

138 _Rang Undang-Undang_

(2) Dalam tiap-tiap rayuan Tribunal hendaklah dipengerusikan
oleh Pengerusi atau Timbalan Pengerusi.

(3) Keputusan panel hendaklah diputuskan mengikut pendapat
majoriti anggota yang membentuk panel itu.

(4) Jika seorang anggota panel selain Pengerusi atau Timbalan
Pengerusi di bawah subseksyen (1) meninggal dunia atau menjadi
tidak berupaya untuk menjalankan fungsinya sebagai seorang
anggota, prosiding itu hendaklah diteruskan di hadapan, dan
keputusan hendaklah diberikan oleh, anggota panel yang tinggal,
tidak boleh kurang daripada dua orang, dan panel hendaklah,
bagi maksud prosiding itu, disifatkan sebagai dibentuk dengan
sewajarnya walaupun dengan kematian atau ketidakupayaan
anggota yang disebut terdahulu itu.

(5) Dalam hal di bawah subseksyen (4), keputusan hendaklah
ditentukan mengikut pendapat majoriti anggota panel yang tinggal,
dan jika tiada majoriti, Pengerusi atau Timbalan Pengerusi yang
mempengerusikan prosiding itu hendaklah mempunyai undi kedua
atau undi pemutus.

(6) Jika Pengerusi atau Timbalan Pengerusi yang mempengerusikan
apa-apa prosiding berkenaan dengan suatu rayuan meninggal dunia
atau menjadi tidak berupaya, atau atas apa-apa sebab lain tidak
dapat menyelesaikan atau membereskan prosiding itu, rayuan
itu hendaklah didengar semula, melainkan jika pihak-pihak itu
bersetuju supaya rayuan itu diteruskan oleh Timbalan Pengerusi
yang lain.

(7) Jika tempoh pelantikan mana-mana anggota panel habis
tempoh selama apa-apa prosiding belum selesai berkenaan dengan
suatu rayuan, tempoh pelantikannya hendaklah disifatkan sebagai
dilanjutkan sehingga pemberesan muktamad rayuan itu.

(8) Tribunal boleh bersidang dalam satu sidang atau lebih pada
bila-bila hari dan masa dan di mana-mana tempat sebagaimana
yang ditentukan oleh Pengerusi.

**Pendengaran oleh anggota tunggal**

**136. Walau apa pun seksyen 135, jika Pengerusi memikirkannya**
patut demi kepentingan untuk mencapai pengendalian rayuan yang


-----

_Cukai Barang dan Perkhidmatan_ 139

cepat dan efisien, prosiding rayuan hendaklah dipengerusikan oleh
mana-mana orang yang berikut yang bersidang seorang diri—

_(a)_ Pengerusi;

_(b)_ mana-mana Timbalan Pengerusi; atau

_(c)_ mana-mana anggota Tribunal yang lain sebagaimana yang
ditentukan oleh Pengerusi.

**Penzahiran kepentingan**

**137. (1) Seseorang anggota Tribunal yang mempunyai, secara**
langsung atau tidak langsung, dengan sendirinya atau melalui
anggota keluarganya, apa-apa kepentingan dalam suatu rayuan
yang dibawa di hadapannya sebagai seorang anggota, anggota
itu hendaklah dengan serta-merta menzahirkan hakikat dan jenis
kepentingannya itu kepada Pengerusi.

(2) Apabila penzahiran kepentingan di bawah subseksyen (1)
diterima, Pengerusi hendaklah melantik anggota yang lain untuk
mendengar dan membereskan rayuan itu.

**Pengecualian bidang kuasa mahkamah**

**138. (1) Jika suatu rayuan dikemukakan kepada Tribunal**
dan rayuan itu adalah dalam bidang kuasa Tribunal, isu yang
dipertikaikan dalam rayuan itu, sama ada sebagaimana yang
ditunjukkan dalam rayuan yang mula-mula atau sebagaimana yang
timbul dalam perjalanan pendengaran itu, tidak boleh menjadi
hal prosiding antara pihak-pihak yang sama dalam mana-mana
mahkamah melainkan jika—

_(a)_ prosiding di hadapan mahkamah telah dimulakan sebelum
rayuan itu dikemukakan kepada Tribunal; atau

_(b)_ rayuan di hadapan Tribunal itu telah ditarik balik,
ditinggalkan atau dibatalkan.

(2) Jika perenggan (1)(a) terpakai, isu yang dipertikaikan
dalam rayuan yang prosiding itu berhubungan dengannya, sama
ada sebagaimana yang ditunjukkan dalam rayuan yang mula-mula
atau yang timbul semasa perjalanan pendengaran itu, tidak boleh


-----

140 _Rang Undang-Undang_

menjadi hal prosiding antara pihak-pihak yang sama di hadapan
Tribunal melainkan jika prosiding di hadapan mahkamah telah
ditarik balik, ditinggalkan atau dibatalkan.

**Notis rayuan dan pendengaran**

**139. Apabila suatu rayuan dikemukakan di bawah seksyen 126,**
Setiausaha hendaklah memberikan notis tentang perincian mengenai
hari, masa dan tempat pendengaran dalam borang yang ditetapkan
kepada Ketua Pengarah dan perayu.

**Rundingan bagi penyelesaian**

**140. (1) Tribunal hendaklah, berkenaan dengan tiap-tiap rayuan**
dalam bidang kuasanya, menilai sama ada, dalam segala hal
keadaan, adalah wajar bagi Tribunal untuk membantu pihak-pihak
kepada prosiding untuk merundingkan suatu penyelesaian yang
dipersetujui berhubung dengan rayuan itu.

(2) Tanpa mengehadkan keluasan subseksyen (1), dalam
membuat suatu penilaian Tribunal hendaklah mengambil kira
apa-apa faktor yang pada pendapat Tribunal, mungkin mencacatkan
kemampuan salah satu atau kedua-dua pihak untuk merundingkan
suatu penyelesaian yang dipersetujui.

(3) Jika pihak mencapai suatu penyelesaian yang dipersetujui,
Tribunal hendaklah meluluskan dan merekodkan penyelesaian
itu dan penyelesaian itu hendaklah berkuat kuasa seolah-olah
penyelesaian itu ialah keputusan Tribunal.

(4) Jika—

_(a)_ ternyata pada Tribunal bahawa adalah tidak wajar untuk
Tribunal membantu pihak untuk merundingkan penyelesaian
yang dipersetujui berhubung dengan rayuan itu; atau

_(b)_ pihak tidak dapat mencapai suatu penyelesaian yang
dipersetujui berhubung dengan rayuan itu,

Tribunal hendaklah meneruskan untuk memutuskan rayuan itu.


-----

_Cukai Barang dan Perkhidmatan_ 141

**Perwakilan semasa pendengaran**

**141. Tertakluk kepada seksyen 170, bagi maksud suatu**
rayuan—

_(a)_ mana-mana pihak kepada rayuan boleh mengendalikan
kesnya sendiri atau boleh diwakili oleh mana-mana orang
yang boleh dilantik olehnya bagi maksud itu; dan

_(b)_ Ketua Pengarah boleh diwakili pada mana-mana pendengaran
oleh seorang pegawai yang diberi kuasa yang dilantik
olehnya.

**Keterangan**

**142. (1) Apa-apa prosiding di hadapan Tribunal hendaklah**
dikendalikan tanpa mengambil kira formaliti dan perkara teknikal
dan Tribunal boleh—

_(a)_ mendapatkan dan menerima keterangan secara bersumpah
atau pengakuan, sama ada bertulis atau lisan, dan
memeriksa mana-mana orang sebagai saksi, sebagaimana
yang difikirkan oleh Tribunal perlu untuk didapatkan,
diterima atau diperiksa;

_(b)_ menghendaki pengemukaan buku, kertas, dokumen, rekod
dan benda di hadapannya;

_(c)_ mengendalikan sumpah, pengakuan atau akuan berkanun,
mengikut kehendak keadaan;

_(d)_ mendapatkan dan menerima apa-apa keterangan yang lain
dan membuat apa-apa siasatan yang lain sebagaimana
yang difikirkannya patut;

_(e)_ memanggil pihak kepada prosiding itu atau mana-mana
orang lain supaya hadir di hadapannya untuk
memberikan keterangan atau untuk mengemukakan
apa-apa dokumen, rekod atau benda lain yang dalam
milikannya atau selainnya untuk membantu Tribunal
dalam pertimbangtelitiannya;

_(f)_ menerima keterangan pakar; dan

_(g)_ secara amnya mengarahkan dan melakukan segala perkara
yang perlu atau suai manfaat bagi mempercepat penentuan
tuntutan itu.


-----

142 _Rang Undang-Undang_

(2) Suatu saman yang dikeluarkan di bawah seksyen ini
hendaklah disampaikan dan dikuatkuasakan seolah-olah ia suatu
saman yang dikeluarkan oleh Mahkamah Sesyen.

**Tribunal boleh meminta maklumat**

**143. (1) Tribunal boleh meminta apa-apa maklumat yang**
difikirkannya perlu bagi maksud menjalankan apa-apa kuasa dan
fungsinya di bawah Akta ini.

(2) Mana-mana orang yang enggan untuk mematuhi permintaan
oleh Tribunal melakukan suatu kesalahan.

**Keputusan**

**144. (1) Tribunal hendaklah membuat keputusannya tanpa**
kelengahan dan jika dapat dilaksanakan, dalam masa enam puluh
hari daripada hari pertama bermulanya pendengaran di hadapan
Tribunal.

(2) Tribunal hendaklah mempunyai kuasa—

_(a)_ untuk mengesahkan keputusan Ketua Pengarah;

_(b)_ untuk mengubah keputusan Ketua Pengarah; atau

_(c)_ untuk mengetepikan keputusan Ketua Pengarah dan
menggantikannya dengan keputusan yang baru.

(3) Tribunal hendaklah memberikan alasan bagi keputusannya
dalam mana-mana rayuan yang didengar di hadapannya.

**Keputusan dan penyelesaian hendaklah direkodkan secara**
**bertulis**

**145.** Tribunal hendaklah membuat atau menyebabkan supaya
dibuat suatu rekod bertulis bagi terma—

_(a)_ tiap-tiap penyelesaian yang dipersetujui yang dicapai
oleh pihak di bawah seksyen 140; dan

_(b) tiap-tiap keputusan yang dibuat olehnya di bawah_
seksyen 144.


-----

_Cukai Barang dan Perkhidmatan_ 143

**Keputusan Tribunal adalah mengikat**

**146. (1) Sesuatu keputusan Tribunal adalah—**

_(a)_ mengikat semua pihak kepada prosiding itu; dan

_(b)_ disifatkan sebagai suatu perintah Mahkamah Sesyen dan
dikuatkuasakan dengan sewajarnya oleh pihak kepada
prosiding itu.

(2) Bagi maksud perenggan (1)(b), Setiausaha hendaklah
menghantar suatu salinan keputusan yang dibuat oleh Tribunal
kepada Mahkamah Sesyen yang mempunyai bidang kuasa
di tempat yang berhubungan dengan keputusan itu atau di tempat
yang keputusan itu telah dibuat dan Mahkamah hendaklah
menyebabkan salinan itu direkodkan.

**Pemberesan rayuan**

**147. Tribunal hendaklah membereskan suatu rayuan dengan**
cara—

_(a)_ penyelesaian yang dipersetujui yang dicapai oleh pihak
dan penyelesaian itu hendaklah direkodkan seolah-olah
ia telah diumumkan oleh Tribunal;

_(b)_ penarikan balik oleh perayu; atau

_(c)_ perintah oleh Tribunal,

dalam borang yang ditetapkan.

**Rayuan ke Mahkamah Tinggi**

**148. Mana-mana pihak yang terkilan dengan keputusan Tribunal**
hendaklah mempunyai hak merayu ke atas keputusan Tribunal
ke Mahkamah Tinggi tentang persoalan undang-undang atau fakta
dan undang-undang yang bercampur.

**Tribunal hendaklah menerima pakai tatacara**

**149. Tribunal hendaklah menerima pakai apa-apa tatacara**
sebagaimana yang difikirkannya patut dan wajar.


-----

144 _Rang Undang-Undang_

**Tidak mengikut bentuk**

**150. Tiada prosiding, award atau dokumen lain Tribunal boleh**
diketepikan atau dibatalkan kerana tidak mengikut bentuk.

**Peruntukan yang berhubungan dengan kos dan**
**perbelanjaan**

**151. Tribunal hendaklah hanya memberikan award tentang kos**
dan perbelanjaan dan hendaklah mempunyai kuasa penuh untuk
menentukan oleh siapa dan takat kos dan perbelanjaan yang patut
dibayar—

_(a)_ terhadap perayu, jika ia berpuas hati bahawa dia telah
mengendalikan kesnya secara remeh atau menyusahkan;
dan

_(b)_ terhadap mana-mana pihak kepada rayuan itu, jika ia
berpuas hati bahawa dalam semua hal keadaan kes itu
adalah tidak adil dan tidak saksama untuk tidak berbuat
demikian.

**Pelupusan dokumen, dsb.**

**152. (1) Tribunal boleh, pada penutup prosiding di hadapannya,**
memerintahkan supaya apa-apa barang, dokumen, rekod, bahan,
benda atau harta lain yang dikemukakan semasa prosiding
diserahkan kepada pemunya yang sah atau dilupuskan mengikut
cara yang difikirkannya patut.

(2) Jika tiada orang mengambil serahan barang, dokumen, rekod,
bahan, benda atau harta lain yang disebut dalam subseksyen (1)
selepas tempoh enam bulan, pemunyaan barang, dokumen, rekod,
bahan, benda atau harta lain hendaklah disifatkan telah berpindah
dan menjadi terletak hak pada Kerajaan.

**Perbuatan atau peninggalan yang dilakukan dengan suci**
**hati**

**153. Tiada tindakan atau guaman boleh dimulakan atau dikekalkan**
dalam mana-mana mahkamah terhadap—

_(a)_ anggota Tribunal; atau


-----

_Cukai Barang dan Perkhidmatan_ 145

_(b)_ mana-mana orang yang diberi kuasa untuk bertindak bagi
atau bagi pihak Tribunal,

bagi apa-apa perbuatan atau peninggalan yang dilakukan dengan
suci hati dalam pelaksanaan fungsinya dan penjalanan kuasanya
di bawah Akta ini.

BAHAGIAN XIV

KAWASAN DITETAPKAN

**Tafsiran**

**154. Bagi maksud Bahagian ini, “Malaysia” tidak termasuk**
kawasan ditetapkan.

**Pembekalan barang atau perkhidmatan yang dibuat dalam**
**atau antara kawasan ditetapkan**

**155. Walau apa pun seksyen 9, tiada cukai hendaklah dikenakan**
atas apa-apa pembekalan barang atau perkhidmatan bercukai yang
dibuat dalam atau antara kawasan ditetapkan melainkan Menteri
mengarahkan selainnya dalam suatu perintah di bawah seksyen 160.

**Barang atau perkhidmatan yang diimport ke dalam atau**
**dibekalkan ke atau dari kawasan ditetapkan**

**156. Walau apa pun apa-apa peruntukan Akta ini—**

_(a)_ cukai hendaklah menjadi genap masa dan kena dibayar
ke atas semua barang termasuk apa-apa barang di
bawah apa-apa perjanjian pajakan yang dibekalkan dari
kawasan ditetapkan ke Malaysia bagi segala maksud
seolah-olah pembekalan itu ialah pengimportan ke dalam
Malaysia;

_(b)_ cukai hendaklah dikenakan ke atas pembekalan perkhidmatan
bercukai yang dibuat oleh mana-mana orang kena cukai
dari kawasan ditetapkan ke Malaysia atau dari Malaysia
ke kawasan ditetapkan tetapi tidak termasuk suatu
pembekalan perkhidmatan yang meliputi penggunaan
barang di bawah apa-apa perjanjian pajakan dari suatu
kawasan ditetapkan ke Malaysia;


-----

146 _Rang Undang-Undang_

_(c)_ tiada cukai boleh dikenakan ke atas apa-apa pengimportan
barang atau pembekalan perkhidmatan diimport ke
kawasan ditetapkan melainkan jika Menteri mengarahkan
selainnya dalam suatu perintah di bawah seksyen 160.

**Pembekalan barang atau perkhidmatan dalam Malaysia**

**157.** Walau apa pun apa-apa peruntukan Akta ini, cukai hendaklah
dikenakan ke atas semua barang atau perkhidmatan yang dibekalkan
di dalam Malaysia oleh seorang orang kena cukai yang tempat
perniagaan utamanya terletak di kawasan ditetapkan.

**Perisytiharan barang yang dibekalkan dari kawasan ditetapkan**
**ke Malaysia**

**158. Orang yang menjaga mana-mana vesel atau pesawat udara**
yang baginya barang dibekalkan dari kawasan ditetapkan ke
Malaysia hendaklah membuat suatu perisytiharan yang pada
matannya mengikut bentuk sebagaimana yang ditetapkan di bawah
Akta Kastam 1967 dan mana-mana undang-undang bertulis lain
yang terpakai yang sedang berkuat kuasa.

**Pemungutan cukai di kawasan ditetapkan**

**159. Walau apa pun apa-apa peruntukan Akta ini, pemungutan**
cukai yang genap masa dan kena dibayar hendaklah dibuat di
kawasan ditetapkan berkenaan dengan barang yang dibekalkan atau
yang akan dibekalkan dari kawasan ditetapkan ke Malaysia.

**Kuasa Menteri untuk mengenakan cukai**

**160. (1) Menteri boleh, melalui perintah yang disiarkan dalam**
_Warta, menetapkan apa-apa pembekalan dalam atau di antara_
kawasan ditetapkan dan apa-apa barang atau perkhidmatan yang
dibekalkan ke, diimport ke dalam atau dieksport dari kawasan
ditetapkan supaya dikenakan cukai.

(2) Apa-apa perintah yang dibuat di bawah subseksyen (1)
hendaklah dibentangkan di hadapan Dewan Rakyat.


-----

_Cukai Barang dan Perkhidmatan_ 147

BAHAGIAN XV

ZON PERDAGANGAN BEBAS

**Tafsiran**

**161.** Dalam Bahagian ini, melainkan jika konteksnya menghendaki
makna yang lain—

“aktiviti perdagangan” mempunyai maksud yang diberikan
padanya di bawah seksyen 2 Akta Zon Bebas 1990 [Akta 438];

“Malaysia” tidak termasuk zon perdagangan bebas;

“zon perdagangan bebas” mempunyai maksud yang diberikan
padanya di bawah subseksyen 3(1) Akta Zon Bebas 1990.

**Barang yang diimport ke dalam atau pembekalan dari zon**
**perdagangan bebas**

**162. Walau apa pun apa-apa peruntukan Akta ini—**

_(a)_ tiada cukai hendaklah menjadi genap masa dan kena
dibayar ke atas apa-apa pengimportan barang ke zon
perdagangan bebas kecuali bagi barang yang digunakan
di dalam zon perdagangan bebas, selain barang bagi
tujuan aktiviti perdagangan atau perdagangan runcit yang
diluluskan di bawah Akta Zon Bebas 1990;

_(b)_ cukai hendaklah genap masa dan kena dibayar ke atas
semua pembekalan atau pemindahan barang dari zon
perdagangan bebas ke Malaysia bagi segala maksud
seolah-olah pembekalan atau pemindahan ialah
pengimportan ke dalam Malaysia;

_(c)_ pembayaran cukai ke atas apa-apa barang yang dibekalkan
atau dipindahkan dari zon perdagangan bebas ke suatu
gudang di bawah seksyen 70 atau dari suatu gudang ke
zon perdagangan bebas hendaklah digantung.


-----

148 _Rang Undang-Undang_

**Pembekalan barang yang dibuat dalam zon perdagangan**
**bebas**

**163. (1) Walau apa pun seksyen 9, tiada cukai boleh dikenakan**
ke atas apa-apa pembekalan barang yang berkaitan dengan
aktiviti perdagangan runcit yang diluluskan di bawah
Akta Zon Bebas 1990 dibuat dalam zon perdagangan bebas kecuali
Menteri boleh, dengan perintah yang disiarkan dalam _Warta,_
menetapkan apa-apa pembekalan barang dalam zon perdagangan
bebas supaya dikenakan cukai.

(2) Apa-apa perintah yang dibuat di bawah subseksyen (1)
hendaklah dibentangkan di hadapan Dewan Rakyat.

BAHAGIAN XVI

PELBAGAI

**Kuasa untuk mengambil sampel**

**164. (1) Ketua Pengarah atau mana-mana pegawai cukai**
barang dan perkhidmatan boleh, jika kewajipannya menghendaki
sedemikian, mengambil sampel apa-apa barang untuk memastikan
sama ada ia adalah barang daripada perihalan yang boleh dikenakan
cukai atau untuk memastikan cukai yang genap masa dan kena
dibayar ke atas barang itu, atau bagi maksud lain sebagaimana
yang difikirkannya perlu, dan sampel itu boleh dilupuskan dan
diakaunkan mengikut apa-apa cara yang diarahkan oleh Ketua
Pengarah.

(2) Tiada pembayaran boleh dibuat bagi apa-apa sampel yang
diambil di bawah subseksyen (1), tetapi pegawai cukai barang
dan perkhidmatan hendaklah memberikan suatu resit bagi sampel
itu.

**Orang yang terikat untuk mengemukakan barang atau**
**memberikan maklumat, dsb.**

**165. (1) Tiap-tiap orang yang mempunyai maklumat tentang**
apa-apa perkara yang menjadi kewajipan seorang pegawai cukai
barang dan perkhidmatan untuk menyiasat hendaklah, apabila
dikehendaki olehnya untuk berbuat demikian, memberikan
maklumat itu.


-----

_Cukai Barang dan Perkhidmatan_ 149

(2) Tiap-tiap orang yang dikehendaki oleh seorang pegawai
cukai barang dan perkhidmatan untuk mengemukakan apa-apa
barang, dokumen, artikel atau benda yang berada dalam kuasa
orang itu untuk mengemukakan, dan yang merupakan barang,
dokumen, artikel atau benda yang dikehendaki di bawah Akta ini
atau barang, dokumen, artikel atau benda yang digunakan dalam
apa-apa transaksi atau perkara lain yang berhubungan dengan
cukai atau barang, dokumen, artikel atau benda yang menjadi
kewajipan pegawai cukai barang dan perkhidmatan untuk menyiasat
di bawah Akta ini, hendaklah mengemukakan barang, dokumen,
artikel atau benda itu.

(3) Jika apa-apa maklumat, barang, dokumen, artikel atau
benda bukan dalam bahasa kebangsaan atau bahasa Inggeris,
Ketua Pengarah atau mana-mana pegawai cukai barang dan
perkhidmatan boleh melalui notis secara bertulis menghendaki
pembekal atau, atas keingkaran pembekal, mana-mana orang lain,
untuk mengemukakan, dalam tempoh yang munasabah, suatu
terjemahan mengenainya dalam bahasa kebangsaan atau bahasa
Inggeris sebagaimana yang ditentukan oleh Ketua Pengarah atau
pegawai itu.

(4) Mana-mana orang yang melanggar seksyen ini melakukan
suatu kesalahan.

**Penggunaan perkhidmatan elektronik**

**166. (1) Walau apa pun apa-apa peruntukan lain Akta ini dan**
tertakluk kepada peraturan-peraturan yang dibuat di bawah Akta
ini, Ketua Pengarah boleh menyediakan suatu perkhidmatan
elektronik kepada mana-mana pengguna berdaftar untuk—

_(a)_ pemfailan atau pengemukaan apa-apa permohonan, penyata,
perisytiharan atau apa-apa dokumen lain; dan

_(b)_ penyampaian apa-apa notis, arahan, perintah, permit, resit
atau apa-apa dokumen lain.

(2) Jika suatu notis elektronik dibuat dan dihantar kepada
Ketua Pengarah, Ketua Pengarah tidaklah bertanggungan terhadap
apa-apa kerugian atau kerosakan yang dialami oleh pengguna
berdaftar itu atas sebab apa-apa kesilapan atau peninggalan dalam
apa jua saja sifat atau bagaimana sekali pun kelihatan berbangkit
dalam apa-apa notis elektronik yang diperoleh oleh pengguna


-----

150 _Rang Undang-Undang_

berdaftar di bawah perkhidmatan elektronik jika kesilapan atau
peninggalan itu dibuat dengan suci hati dan dalam perjalanan biasa
pelaksanaan kewajipan sebagai Ketua Pengarah atau berlaku atau
timbul sebagai akibat daripada apa-apa kecacatan atau kegagalan
dalam perkhidmatan atau dalam peralatan yang digunakan bagi
penyediaan perkhidmatan itu.

(3) Apa-apa notis elektronik yang dibuat dan dihantar oleh
pengguna berdaftar hendaklah dianggap sebagai telah difailkan,
dikemukakan atau disampaikan pada masa notis elektronik itu
diterima oleh Ketua Pengarah.

(4) Bagi maksud seksyen ini, “pengguna berdaftar” ertinya
mana-mana orang yang diberi kuasa secara bertulis oleh Ketua
Pengarah untuk mengakses dan mengguna perkhidmatan elektronik.

**Penyampaian notis**

**167. (1) Tiap-tiap notis, arahan atau apa-apa dokumen lain yang**
dikehendaki oleh Akta ini untuk disampaikan kepada mana-mana
orang boleh disampaikan—

_(a)_ secara kediri kepada orang itu;

_(b)_ dengan menghantarnya kepada orang itu melalui pos
berdaftar; atau

_(c) melalui perkhidmatan elektronik._

(2) Notis, arahan atau dokumen lain itu yang dihantar melalui pos
berdaftar kepada seseorang hendaklah disifatkan telah disampaikan
kepada orang itu pada masa yang ia akan dihantarserahkan kepada
orang itu dalam perjalanan biasa pos jika notis, arahan atau
dokumen lain itu dialamatkan—

_(a)_ dalam hal suatu syarikat, perkongsian liabiliti terhad, firma,
pertubuhan, persatuan atau kumpulan orang lain—

(i) ke pejabat berdaftarnya;

(ii) ke alamat terakhirnya yang diketahui; atau

(iii) kepada mana-mana orang yang diberi kuasa olehnya
untuk menerima penyampaian proses; dan

_(b)_ dalam hal seseorang individu, ke alamat terakhirnya yang
diketahui.


-----

_Cukai Barang dan Perkhidmatan_ 151

(3) Jika seseorang telah memberi persetujuannya bagi suatu
notis disampaikan kepadanya melalui perkhidmatan elektronik,
notis itu hendaklah disifatkan telah disampaikan pada masa apabila
notis elektronik itu dihantar ke akaunnya melalui perkhidmatan
elektronik.

**Pengesahan notis, dsb.**

**168. (1) Tertakluk kepada subseksyen (2), tiap-tiap notis atau**
apa-apa dokumen lain yang disampaikan bagi maksud Akta ini oleh
Ketua Pengarah atau seorang pegawai yang diberi kuasa olehnya
adalah disahkan dengan secukupnya jika nama dan jawatan Ketua
Pengarah dicetak, dicap atau selainnya ditulis ke atasnya.

(2) Jika Akta ini memperuntukkan bagi suatu notis atau
apa-apa dokumen lain atas nama oleh mana-mana pegawai cukai
barang dan perkhidmatan, notis atau dokumen lain itu hendaklah
ditandatangani dalam manuskrip oleh pegawai cukai barang dan
perkhidmatan itu.

(3) Suatu notis atau dokumen lain yang disampaikan bagi maksud
Akta ini dan berupa sebagai ditandatangani dalam manuskrip
oleh Ketua Pengarah atau seorang pegawai yang diberi kuasa
olehnya hendaklah dianggap, sehingga dibuktikan sebaliknya,
telah ditandatangani sedemikian.

**Bayaran pos percuma**

**169. Semua penyata dan peremitan cukai dan apa-apa surat-**
menyurat yang berbangkit daripada atau berkaitan dengan apa-apa
penyata atau peremitan itu boleh, jika dipos di Malaysia, dihantar
secara pos percuma kepada Ketua Pengarah dalam sampul surat
bertanda “Cukai Barang dan Perkhidmatan”.

**Ejen cukai**

**170. (1) Tiada seorang pun boleh dibenarkan untuk bertindak**
di Malaysia bagi pihak mana-mana orang bagi apa-apa perkara
di bawah Akta ini melainkan jika dia seorang ejen cukai dengan
syarat bahawa subseksyen ini tidak menghalang mana-mana orang
lain untuk mewakili mana-mana pihak kepada suatu rayuan di
bawah seksyen 141.


-----

152 _Rang Undang-Undang_

(2) Seseorang individu yang mempunyai tempat tinggal
biasanya dalam Malaysia boleh memohon kepada Menteri bagi
kelulusan sebagai seorang ejen cukai mengikut syarat-syarat yang
ditetapkan.

(3) Menteri boleh meluluskan suatu permohonan di bawah
subseksyen (2), dan jika permohonan itu diluluskan, kelulusan
itu hendaklah, melainkan jika dibatalkan terlebih dahulu, sah
bagi—

_(a)_ suatu tempoh minimum dua puluh empat bulan; atau

_(b)_ apa-apa tempoh lain yang kurang daripada dua puluh empat
bulan sebagaimana yang ditentukan oleh Menteri,

bermula dari tarikh kelulusan itu.

(4) Seseorang ejen cukai boleh memohon bagi pembaharuan
kelulusan kepada Menteri sebelum habis tempoh kelulusan yang
dinyatakan di bawah subseksyen (3) dan jika permohonan bagi
pembaharuan itu diluluskan, pembaharuan itu adalah, melainkan
jika dibatalkan terlebih dahulu, sah bagi tempoh sebagaimana
yang boleh ditentukan oleh Menteri.

(5) Suatu fi sebagaimana yang ditetapkan oleh Menteri
melalui perintah yang disiarkan dalam _Warta hendaklah dibayar_
atas permohonan bagi kelulusan di bawah subseksyen (2) atau
pembaharuan kelulusan di bawah subseksyen (4).

(6) Seseorang ejen cukai yang menjalankan perniagaan bagi
pihak mana-mana orang bagi apa-apa perkara di bawah Akta ini
hendaklah—

_(a)_ mengemukakan suatu surat pemberian kuasa daripada
orang yang diwakilinya; dan

_(b)_ jika apa-apa borang yang ditetapkan dikehendaki supaya
dikemukakan bagi maksud perkara yang ditransaksikan,
mengemukakan borang yang telah ditandatangani oleh
orang yang diwakilinya, kecuali jika dibenarkan selainnya
oleh Ketua Pengarah.

(7) Walau apa pun subseksyen (1), mana-mana orang yang
diberi kebenaran untuk bertindak sebagai seorang ejen di bawah
seksyen 90 Akta Kastam 1967 hendaklah dibenarkan untuk


-----

_Cukai Barang dan Perkhidmatan_ 153

bertindak di Malaysia bagi pihak mana-mana orang bagi apa-apa
perkara di bawah Akta ini berhubung dengan pengimportan atau
pengeksportan barang, termasuk pemindahan.

(8) Bagi maksud seksyen ini, “ejen cukai” ertinya mana-mana
akauntan profesional atau mana-mana orang lain yang dibenarkan
oleh Menteri untuk bertindak di Malaysia bagi pihak mana-mana
orang bagi apa-apa perkara di bawah Akta ini.

(9) Mana-mana orang yang melanggar subseksyen (1) atau (6)
melakukan suatu kesalahan.

**Ganjaran**

**171. Ketua Pengarah boleh mengarahkan apa-apa ganjaran**
sebagaimana yang difikirkannya patut dibayar kepada mana-mana
orang bagi perkhidmatan yang diberikan berkaitan dengan
pengesanan apa-apa kesalahan terhadap Akta ini atau apa-apa
cukai yang didapatkan di bawah Akta ini.

**Borang yang hendak digunakan**

**172. (1) Jika apa-apa borang telah ditetapkan di bawah Akta**
ini, tiada seorang pun boleh, bagi maksud Akta ini, menggunakan
apa-apa borang yang tidak dicetak atau dikeluarkan dengan kuasa
Ketua Pengarah:

Dengan syarat bahawa Ketua Pengarah boleh, mengikut budi
bicaranya dan tertakluk kepada apa-apa syarat yang difikirkannya
patut untuk dikenakan, membenarkan mana-mana orang untuk
menggunakan borang yang tidak dicetak atau dikeluarkan
sebagaimana yang disebut terdahulu atau penggunaan apa-apa
borang yang dikemukakan melalui perkhidmatan elektronik.

(2) Mana-mana orang yang melanggar subseksyen (1) melakukan
suatu kesalahan.

**Kuasa Ketua Pengarah untuk mengenakan fi**

**173. Ketua Pengarah boleh mengenakan apa-apa fi sebagaimana**
yang ditetapkan berkenaan dengan apa-apa perbuatan atau
perkhidmatan yang dilakukan atau diberikan olehnya atau


-----

154 _Rang Undang-Undang_

mana-mana pegawai dan yang tidak dikehendaki untuk dilakukan
atau diberikan di bawah Akta ini dan yang tiada fi ditetapkan
baginya oleh mana-mana undang-undang bertulis.

**Pemakaian perundangan kastam**

**174. (1) Tertakluk kepada subseksyen (2), Akta ini hendaklah**
ditafsirkan sebagai bersekali dengan Akta Kastam 1967 atau Akta
Eksais 1976 berkenaan dengan pengeksportan atau pengimportan
barang termasuk dalam transit dan pergerakan barang di bawah
kawalan kastam.

(2) Jika terdapat apa-apa ketidakselarasan antara peruntukan
Akta Kastam 1967 atau Akta Eksais 1976 dengan peruntukan
Akta ini, peruntukan Akta ini hendaklah terpakai.

**Perlindungan Kerajaan daripada liabiliti**

**175. Kerajaan tidaklah bertanggungan untuk membayar apa-apa**
kerugian yang dialami berkenaan dengan apa-apa barang yang
disebabkan oleh kebakaran, kecurian, kerosakan atau sebab lain
semasa barang itu berada dalam mana-mana gudang kastam atau
dalam jagaan atau kawalan sah mana-mana pegawai cukai barang
dan perkhidmatan melainkan jika kerugian itu disebabkan oleh
pengabaian atau keingkaran yang disengajakan oleh pegawai cukai
barang dan perkhidmatan atau oleh orang yang diambil kerja oleh
Kerajaan dalam penjalanan pelaksanaan kewajipannya di bawah
Akta ini.

**Perlindungan pegawai cukai barang dan perkhidmatan**
**daripada liabiliti**

**176.** Tiada pegawai cukai barang dan perkhidmatan atau orang lain
yang diambil kerja oleh Kerajaan dalam penjalanan pelaksanaan
kewajipannya di bawah Akta ini bertanggungan untuk membayar
apa-apa kerugian yang dialami berkenaan dengan apa-apa barang
yang disebabkan oleh kebakaran, kecurian, kerosakan atau sebab
lain semasa barang itu berada dalam mana-mana gudang kastam
atau dalam jagaan atau kawalan sah pegawai itu atau mana-mana
pegawai cukai barang dan perkhidmatan yang lain atau orang


-----

_Cukai Barang dan Perkhidmatan_ 155

yang diambil kerja oleh Kerajaan dalam penjalanan pelaksanaan
kewajipannya di bawah Akta ini melainkan jika kerugian itu
disebabkan oleh pengabaian atau keingkaran yang disengajakan
olehnya.

**Kuasa untuk membuat peraturan-peraturan**

**177. (1) Menteri boleh membuat peraturan-peraturan yang perlu**
atau suai manfaat bagi maksud melaksanakan peruntukan Akta
ini.

(2) Tanpa menjejaskan keluasan makna subseksyen (1),
peraturan-peraturan boleh dibuat bagi maksud yang berikut:

_(a)_ untuk menetapkan apa-apa yang dikehendaki di bawah
Akta ini supaya ditetapkan;

_(b)_ untuk mengubah kaedah-kaedah bagi menentukan di mana
suatu pembekalan perkhidmatan dibuat bagi maksud
tempat pembekalan di bawah seksyen 12;

_(c)_ untuk menetapkan pejabat bagi pentadbiran cukai barang
dan perkhidmatan dan bagi hari dan masa apabila pejabat
boleh dibuka untuk urusan;

_(d)_ untuk menentukan masa pembekalan dalam hal apabila
subseksyen 11(9) dan 11(10) terpakai;

_(e)_ untuk menetapkan perkara-perkara yang berhubungan
dengan pendaftaran atau orang berdaftar;

_(f)_ untuk menetapkan perkara yang berhubungan dengan asas
pengakaunan di bawah seksyen 37;

_(g)_ untuk menetapkan perkara yang berikut berhubung dengan
kredit cukai input terhadap cukai output di bawah seksyen
38:

(i) cara dan hal keadaan yang—

_(aa) seseorang orang kena cukai boleh mengira_
cukai ke atas pembekalan barang atau
perkhidmatan kepadanya, atau cukai yang
dibayar atau yang akan dibayar olehnya ke
atas pengimportan barang sebagai cukai
inputnya;


-----

156 _Rang Undang-Undang_

_(bb) seseorang boleh mengira cukai ke atas_
pembekalan barang kepadanya, atau cukai
yang dibayar atau yang akan dibayar
olehnya ke atas pengimportan barang
sebagai cukai inputnya dalam hal orang itu
bukan seorang orang kena cukai pada masa
apabila pembekalan atau pengimportan itu
dibuat; dan

_(cc) mana-mana orang yang telah, tetapi tidak lagi_
seorang orang kena cukai, boleh dibayar
oleh Ketua Pengarah apa-apa amaun apaapa cukai ke atas pembekalan perkhidmatan
yang dibuat kepadanya semasa dia seorang
orang kena cukai;

(ii) had masa bagi seorang orang kena cukai untuk
menuntut keseluruhan atau mana-mana bahagian
apa-apa cukai input sebagai cukai input boleh
dibenarkan;

_(h)_ untuk menetapkan perkara berhubung dengan amaun cukai
input yang boleh dibenarkan dan untuk memperuntukkan
bagi mendapatkan suatu cukai input berhubung kait yang
munasabah untuk pembekalan di bawah seksyen 39
termasuk—

(i) menentukan suatu perkadaran dengan merujuk kepada
cukai input bagi mana-mana tempoh bercukai yang
akan dihubungkaitkan secara sementara kepada
pembekalan itu;

(ii) melaraskan, mengikut suatu perkadaran yang
ditentukan mengikut cara seumpamanya bagi
suatu tempoh yang mengandungi dua atau lebih
tempoh bercukai atau sebahagian daripadanya,
hubung kait sementara bagi mana-mana tempoh
itu;

(iii) pembuatan pelarasan sekiranya anggaran ke atas
asas yang suatu hubung kait telah dibuat adalah
tidak tepat;

_(i)_ untuk menetapkan perkara yang berhubungan dengan
pelepasan hutang lapuk di bawah seksyen 58;


-----

_Cukai Barang dan Perkhidmatan_ 157

_(j)_ untuk menetapkan peruntukan yang berbeza bagi pengenaan
dan pengakaunan cukai untuk usaha sama dan bagi
apa-apa aktiviti yang lain yang disifatkan sebagai suatu
usaha sama di bawah seksyen 69;

_(k)_ untuk menetapkan pengendalian Skim Pedagang Diluluskan
di bawah seksyen 71;

_(l)_ untuk menetapkan pengendalian Skim Pengilang Tol
Diluluskan di bawah seksyen 72;

_(m) untuk menetapkan pengendalian Skim Tukang Emas_
Diluluskan di bawah seksyen 73;

_(n)_ untuk menetapkan pengendalian Skim Kadar Rata
di bawah seksyen 74;

_(o)_ untuk menetapkan perkara yang berhubungan dengan
pasaran modal di bawah seksyen 75;

_(p)_ untuk menetapkan perkara berikut berhubung dengan
apa-apa ketetapan yang dibuat di bawah seksyen
76 atau 77—

(i) skop dan prosedur yang terpakai yang berhubungan
dengan apa-apa ketetapan; dan

(ii) skala kos dan fi yang kena dibayar berkenaan
dengan permohonan ketetapan awal;

_(q)_ untuk menetapkan cara pemberian penyata dan perisytiharan
dan perkara lain yang berhubung dengan penyata dan
perisytiharan;

_(r)_ untuk menetapkan cara pembayaran cukai;

_(s)_ untuk menetapkan perkara yang berikut berhubung
dengan Tribunal Rayuan Cukai Barang dan Perkhidmatan
di bawah Bahagian XIII:

(i) cara yang apa-apa perkara boleh dirujukkan kepada
Tribunal;

(ii) cara yang Tribunal hendaklah diadakan dan tempat
di mana Tribunal menjalankan sidangnya;

(iii) skala kos dan fi yang kena dibayar berkenaan
dengan apa-apa siasatan atau prosiding di hadapan
Tribunal;


-----

158 _Rang Undang-Undang_

(iv) tanggungjawab anggota Tribunal;

(v) borang untuk digunakan dalam prosiding;

(vi) fi dan cara bagi pemungutan dan pembayaran fi;

(vii) kos dan perbelanjaan yang berhubungan dengan
apa-apa perkara di hadapan Tribunal;

(viii) secara amnya penjalanan yang lebih baik fungsi
yang diberikan kepada Tribunal melalui Akta
ini;

_(t)_ untuk menetapkan perkara berhubugan dengan kelulusan
ejen cukai di bawah seksyen 170;

_(u)_ untuk menetapkan kesalahan yang boleh dikompaun;

_(v)_ untuk menetapkan perkara yang berhubungan dengan
perkhidmatan elektronik.

(3) Peraturan-peraturan yang dibuat di bawah subseksyen (2)
boleh menetapkan apa-apa perbuatan yang bertentangan dengan
peraturan-peraturan untuk menjadi suatu kesalahan dan boleh
menetapkan penalti bagi suatu denda tidak melebihi tiga puluh
ribu ringgit atau dipenjarakan selama tempoh tidak melebihi dua
tahun atau kedua-duanya.

BAHAGIAN XVII

PEMANSUHAN DAN KECUALIAN AKTA CUKAI JUALAN 1972

**Pemansuhan dan kecualian Akta Cukai Jualan 1972**

**178.** (1) Akta Cukai Jualan 1972 dimansuhkan.

(2) Walaupun Akta Cukai Jualan 1972 dimansuhkan, apa-apa
liabiliti yang ditanggung, cukai jualan yang kena dibayar, yang
terlebih bayar atau terkhilaf bayar di bawah Akta itu boleh
dipungut, dibayar balik, diremit atau dikuatkuasakan seolah-olah
Akta itu tidak dimansuhkan.


-----

_Cukai Barang dan Perkhidmatan_ 159

**Pemberian penyata bagi tempoh bercukai terakhir**

**179. (1) Walau apa pun subseksyen 178(1), mana-mana orang yang**
dilesenkan di bawah Akta Cukai Jualan 1972 hendaklah memberi
Ketua Pengarah suatu penyata sebagaimana yang dikehendaki
di bawah Akta Cukai Jualan 1972 bagi tempoh bercukai terakhir
tidak lewat daripada dua puluh lapan hari atau apa-apa tempoh
yang lebih panjang sebagaimana yang ditentukan oleh Ketua
Pengarah dari tarikh efektif.

(2) Orang yang disebut dalam subseksyen (1) hendaklah
menyatakan dan membayar amaun cukai jualan yang dikenakan
di bawah perenggan 6(a) Akta Cukai Jualan 1972 yang menjadi
genap masa semasa tempoh bercukai terakhir.

(3) Bagi maksud seksyen ini, “tempoh bercukai terakhir”
ertinya tempoh dua bulan kalendar atau sebahagian daripadanya
yang berakhir pada tarikh efektif.

**Pembayaran cukai jualan bagi orang tidak berdaftar**

**180. (1) Walau apa pun subseksyen 178(1), mana-mana orang**
yang dilesenkan di bawah Akta Cukai Jualan 1972 dan tidak
berdaftar di bawah Akta ini adalah dikehendaki untuk mengakaun
dan membayar cukai jualan ke atas barang yang dipegang pada
tarikh efektif—

_(a) yang diperoleh tanpa cukai jualan di bawah seksyen 9_
Akta Cukai Jualan 1972;

_(b)_ yang dikecualikan daripada cukai jualan di bawah
seksyen 10 Akta Cukai Jualan 1972; atau

_(c)_ jika suatu potongan cukai jualan telah dibuat bagi barang
yang dibeli di bawah seksyen 31A Akta Cukai Jualan
1972.

(2) Orang yang disebut dalam subseksyen (1) adalah dikehendaki
untuk mengakaun dan membayar cukai jualan ke atas barang siap
dan separa siap yang dipegang pada tarikh efektif.

(3) Jika seseorang dikehendaki mengakaun cukai jualan yang
disebut dalam subseksyen (1) dan (2), dia hendaklah menyatakan
amaun cukai jualan yang dikehendaki untuk dibayar dalam penyata
di bawah subseksyen 179(1).


-----

160 _Rang Undang-Undang_

BAHAGIAN XVIII

PEMANSUHAN DAN KECUALIAN AKTA CUKAI
PERKHIDMATAN 1975

**Pemansuhan dan kecualian Akta Cukai Perkhidmatan 1975**

**181. (1) Akta Cukai Perkhidmatan 1975 dimansuhkan.**

(2) Walaupun Akta Cukai Perkhidmatan 1975 dimansuhkan,
apa-apa liabiliti yang ditanggung, cukai perkhidmatan yang kena
dibayar, yang terlebih bayar atau terkhilaf bayar di bawah Akta
itu boleh dipungut, dibayar balik, diremit atau dikuatkuasakan
seolah-olah Akta itu tidak dimansuhkan.

**Pemberian penyata bagi tempoh bercukai terakhir**

**182. (1) Walau apa pun subseksyen 181(1), mana-mana orang**
yang dilesenkan di bawah Akta Cukai Perkhidmatan 1975
hendaklah memberi Ketua Pengarah suatu penyata sebagaimana
yang dikehendaki di bawah Akta Cukai Perkhidmatan 1975 bagi
tempoh bercukai terakhir tidak lewat daripada dua puluh lapan
hari atau apa-apa tempoh yang lebih panjang sebagaimana yang
ditentukan oleh Ketua Pengarah dari tarikh efektif.

(2) Orang yang disebut dalam subseksyen (1) hendaklah—

_(a) menyatakan—_

(i) amaun cukai perkhidmatan, bagi keseluruhan atau
mana-mana bahagian pembayaran bagi apa-apa
perkhidmatan bercukai yang disediakan, yang tidak
diterima dalam tempoh dua belas bulan kalendar
sebelum tempoh bercukai terakhir; dan

(ii) amaun cukai perkhidmatan ke atas semua perkhidmatan
bercukai yang disediakan dalam tempoh bercukai
terakhir; dan

_(b)_ membayar cukai mengikut seksyen 14 Akta Cukai
Perkhidmatan 1975.

(3) Bagi maksud seksyen ini, “tempoh bercukai terakhir”
ertinya tempoh dua bulan kalendar atau sebahagian daripadanya
yang berakhir pada tarikh efektif.


-----

_Cukai Barang dan Perkhidmatan_ 161

BAHAGIAN XIX

PERUNTUKAN PERALIHAN

**Pembayaran, invois dan pengimportan sebelum tarikh efektif**

**183. (1) Cukai tidak boleh dikenakan dan dilevi ke atas apa-apa**
pembekalan barang atau perkhidmatan atau pengimportan barang
yang dibuat sebelum tarikh efektif.

(2) Jika, sebelum tarikh efektif—

_(a)_ apa-apa pembayaran diterima berkaitan dengan suatu
pembekalan barang atau perkhidmatan yang akan dibuat
pada atau selepas tarikh efektif; atau

_(b)_ suatu invois dikeluarkan yang berhubung dengan suatu
pembekalan barang atau perkhidmatan yang akan dibuat
pada atau selepas tarikh efektif,

bagi maksud menentukan tempoh bercukai yang dengannya cukai
output atau cukai input boleh dihubungkaitkan, pembayaran itu
diambil sebagai telah diterima atau invois itu diambil sebagai
telah dikeluarkan pada tarikh efektif.

(3) Bagi maksud menentukan nilai pembekalan di bawah
subseksyen (2), pembayaran yang diterima atau apa-apa amaun
yang dinyatakan dalam invois yang dikeluarkan hendaklah dikira
sebagai termasuk cukai.

(4) Walau apa pun subseksyen (2), jika mana-mana orang yang
dilesenkan di bawah Akta Cukai Jualan 1972 atau Akta Cukai
Perkhidmatan 1975 ialah seorang orang kena cukai di bawah Akta
ini dan sebelum tarikh efektif—

_(a)_ telah mengeluarkan suatu invois yang ke atasnya cukai
jualan telah dikenakan ke atas jualan apa-apa barang
bercukai atau cukai perkhidmatan telah dikenakan
ke atas penyediaan perkhidmatan bercukai; atau

_(b)_ telah menerima pembayaran cukai jualan atau cukai
perkhidmatan,

tiada cukai boleh dikenakan ke atas pembekalan barang atau
perkhidmatan sedemikian yang dibuat pada atau selepas tarikh
efektif setakat diliputi oleh invois.


-----

162 _Rang Undang-Undang_

(5) Jika apa-apa barang yang pada tarikh efektif tidak dilepaskan
daripada kawalan kastam, ia hendaklah dikira bagi maksud seksyen
ini sebagai diimport pada masa apabila barang itu dilepaskan oleh
pegawai kastam.

(6) Mana-mana orang yang melanggar subseksyen (1) melakukan
suatu kesalahan.

**Pendaftaran sebelum tarikh efektif**

**184. (1) Bagi maksud seksyen ini, mana-mana orang yang akan**
membuat suatu pembekalan bercukai adalah bertanggungan untuk
berdaftar di bawah seksyen ini jika terdapat alasan munasabah untuk
mempercayai bahawa nilai keseluruhan pembekalan bercukainya
dalam bulan tarikh efektif dan sebelas bulan sebaik selepas itu
akan melebihi amaun pembekalan bercukai sebagaimana yang
dinyatakan dalam perintah di bawah subseksyen 20(1).

(2) Mana-mana orang yang bertanggungan untuk berdaftar
di bawah subseksyen (1) hendaklah memohon kepada Ketua
Pengarah untuk didaftarkan dan permohonan itu hendaklah dibuat
tiga bulan sebelum tarikh efektif.

(3) Ketua Pengarah boleh mendaftarkan orang di bawah
subseksyen (1) pada atau dari tarikh efektif.

(4) Mana-mana orang yang melanggar subseksyen (2) melakukan
suatu kesalahan.

**Kesan ke atas cukai jualan dan cukai perkhidmatan**

**185. Berkuat kuasa dari tarikh efektif—**

_(a)_ cukai jualan tidaklah boleh dikenakan ke atas apa-apa
jualan, penggunaan, pelupusan atau pengimportan barang
bercukai di bawah Akta Cukai Jualan 1972; dan

_(b)_ cukai perkhidmatan tidaklah boleh dikenakan ke atas
apa-apa perkhidmatan bercukai di bawah Akta Cukai
Perkhidmatan 1975.


-----

_Cukai Barang dan Perkhidmatan_ 163

**Nilai pembekalan barang dan perkhidmatan**

**186. Jika suatu pembekalan barang atau perkhidmatan dikira sebagai**
telah berlaku pada atau selepas tarikh efektif, nilai pembekalan itu
ialah amaun yang ditentukan di bawah seksyen 15, sebagaimana,
pada pendapat Ketua Pengarah, tidak dihubungkaitkan secara
munasabah dengan mana-mana bahagian barang yang dibekalkan
atau perkhidmatan yang dilaksanakan sebelum tarikh efektif.

**Kontrak tanpa peluang untuk dikaji semula**

**187. (1) Seksyen ini hendaklah terpakai jika—**

_(a)_ suatu kontrak bertulis mengenal pasti secara khusus suatu
pembekalan dan balasan bagi pembekalan itu; dan

_(b)_ apa-apa pembekalan yang dibuat menurut apa-apa kontrak
tanpa peluang untuk dikaji semula yang dibuat tidak
kurang daripada dua tahun sebelum tarikh efektif.

(2) Jika suatu pembekalan dibuat sebelum yang lebih awal
daripada yang berikut, iaitu—

_(a)_ lima tahun selepas tarikh efektif; atau

_(b)_ terdapat suatu peluang untuk kajian semula,

pembekalan yang dibuat menurut suatu kontrak tanpa peluang
untuk dikaji semula hendaklah dikira sebagai suatu pembekalan
berkadar sifar:

Dengan syarat—

(A) pembekal dan penerima pembekalan itu merupakan orang
berdaftar;

(B) pembekalan itu merupakan suatu pembekalan bercukai;
dan

(C) penerima membuat pembekalan bercukai secara
keseluruhannya.

(3) Bagi maksud seksyen ini—

_(a)_ “kontrak tanpa peluang untuk dikaji semula” ertinya apa-apa
kontrak atau perjanjian bertulis yang tidak mempunyai


-----

164 _Rang Undang-Undang_

peruntukan untuk suatu kajian semula am bagi balasan
itu untuk pembekalan itu untuk suatu tempoh sedemikian
sehingga suatu peluang untuk kajian semula timbul;

_(b)_ “peluang untuk kajian semula” ertinya suatu peluang yang
timbul bagi pembekal di bawah kontrak, yang bertindak
sama ada sendirian atau dengan persetujuan satu pihak
lain kepada kontrak itu atau lebih, untuk—

(i) menukar balasan secara langsung atau tidak langsung
disebabkan oleh pengenaan cukai;

(ii) mengendalikan, pada atau selepas tarikh efektif,
suatu kajian semula am, rundingan semula atau
pengubahan kepada balasan tersebut; atau

(iii) mengendalikan, sebelum tarikh efektif, suatu kajian
semula am, rundingan semula atau pengubahan
kepada balasan yang mengambil kira pengenaan
cukai itu.

**Pembekalan berperingkat atau berkala**

**188. (1) Jika apa-apa pembekalan dibuat di bawah suatu perjanjian**
bagi suatu tempoh atau secara berperingkat bagi suatu tempoh
sama ada pada lat tempoh yang tetap atau tidak dan tempoh itu
bermula sebelum tarikh efektif dan berakhir pada atau selepas
tarikh efektif, bahagian pembekalan yang dihubungkaitkan dengan
bahagian tempoh pada atau selepas tarikh efektif dikenakan
cukai.

(2) Jika pembekalan di bawah subseksyen (1) ialah suatu
pembekalan perkhidmatan, pembekalan itu hendaklah diambil
sebagai dibuat secara berterusan dan secara sama rata sepanjang
tempoh perjanjian itu.

(3) Walau apa pun subseksyen (1), jika pembekalan dibuat
di bawah suatu waranti yang berhubung dengan barang atau
perkhidmatan sama ada ternyata, tersirat atau dikehendaki oleh
undang-undang dan nilai waranti itu dimasukkan dalam harga
barang atau perkhidmatan itu, tiada cukai hendaklah dikenakan
atas pembekalan sedemikian.


-----

_Cukai Barang dan Perkhidmatan_ 165

(4) Subseksyen (1) dan (2) tidak terpakai bagi—

_(a)_ suatu jualan barang jika cukai jualan telah dibayar atas
jualan barang setakat yang diliputi oleh invois itu;

_(b)_ suatu penyediaan perkhidmatan jika cukai perkhidmatan
telah dibayar atas perkhidmatan setakat yang diliputi
oleh pembayaran atau invois; atau

_(c)_ apa-apa kontrak tiada peluang untuk dikaji semula
di bawah seksyen 187.

**Hak yang diberikan sepanjang hayat**

**189. (1) Seksyen ini terpakai jika—**

_(a)_ seseorang orang kena cukai, yang merupakan suatu kelab
atau badan serupa lain, membuat suatu pembekalan
perkhidmatan di bawah suatu perjanjian;

_(b)_ perjanjian itu memperuntukkan sama ada secara nyata atau
secara tersirat bahawa suatu hak hendaklah diberikan
atau boleh digunakan sepanjang hayat orang itu atau
bagi suatu tempoh yang tidak kurang daripada tiga puluh
tahun; dan

_(c)_ hak itu diberikan atau pertama kali boleh digunakan
sebelum tarikh efektif.

(2) Jika apa-apa pembayaran bagi hak yang diberikan atau
yang boleh digunakan sepanjang hayat orang itu atau untuk suatu
tempoh yang tidak kurang daripada tiga puluh tahun dibayar oleh
anggota sedia ada atau anggota baru bagi suatu kelab atau badan
serupa lain bagi apa-apa hak untuk menggunakan kemudahan
kelab atau badan serupa lain, pembekalan perkhidmatan itu yang
baginya apa-apa pembayaran telah dibuat—

_(a)_ sebelum tarikh efektif, hendaklah tidak dikenakan cukai;
dan

_(b)_ pada atau selepas tarikh efektif, hendaklah dikenakan
cukai.


-----

166 _Rang Undang-Undang_

**Pembayaran balik khas cukai jualan bagi barang dalam**
**pegangan**

**190. (1) Seseorang berhak untuk suatu pembayaran balik khas**
yang bersamaan dengan amaun cukai jualan berkenaan dengan
barang dalam pegangan tertakluk kepada syarat yang berikut:

_(a)_ penuntut ialah seorang orang berdaftar di bawah
seksyen 20 pada tarikh efektif;

_(b)_ penuntut pada tarikh efektif memegang barang bagi maksud
membuat suatu pembekalan bercukai;

_(c)_ barang itu adalah bercukai di bawah Akta Cukai Jualan 1972
dan cukai jualan telah dikenakan kepada dan telah dibayar
oleh penuntut; dan

_(d)_ penuntut mesti memegang invois pembekal yang berkenaan
yang membuktikan bahawa penuntut itu ialah penerima
yang baginya cukai jualan telah dikenakan atau dokumen
import yang membuktikan bahawa penuntut ialah
pengimport, penerima konsain atau pemunya yang baginya
cukai jualan telah dibayar.

(2) Dalam hal jika—

_(a)_ barang itu dibeli daripada pembekal selain dari seorang
pengilang berlesen;

_(b) barang itu adalah bercukai di bawah Akta Cukai Jualan 1972;_
dan

_(c)_ invois yang dipegang oleh orang itu bagi barang yang
dibeli tidak menunjukkan bahawa cukai jualan telah
dikenakan,

dia berhak kepada suatu pembayaran balik khas yang bersamaan
dengan dua puluh peratus daripada nilai invois barang yang
dipegangnya itu pada tarikh efektif sebagaimana yang disahkan
daripada invois itu didarab dengan kadar cukai jualan yang terpakai
tertakluk kepada syarat yang berikut:

(A) penuntut ialah seorang orang berdaftar di bawah
seksyen 20 pada tarikh efektif;


-----

_Cukai Barang dan Perkhidmatan_ 167

(B) penuntut pada tarikh efektif memegang barang bagi maksud
membuat suatu pembekalan bercukai; dan

(C) penuntut telah membayar amaun sebagaimana yang
ditunjukkan pada invois itu.

(3) Jika suatu tuntutan pembayaran balik khas telah dibuat
di bawah subseksyen (1) atau (2) dan kemudiannya penuntut
memulangkan barang itu kepada pembekal, penuntut itu hendaklah
mengakaun amaun pembayaran balik khas itu sebagai cukai outputnya
dalam penyata bagi tempoh bercukai barang itu dipulangkan.

(4) Pembayaran balik khas tidak terpakai bagi—

_(a) barang yang telah dipermodal di bawah prinsip perakaunan_
yang diterima pakai;

_(b)_ barang yang telah digunakan sebahagiannya atau digabungkan
menjadi barang lain;

_(c)_ barang yang dipegang untuk disewa, barang yang dipegang
untuk selain kegunaan perniagaan dan barang bukan
untuk dijual atau pertukaran;

_(d)_ barang yang ke atasnya cukai jualan telah dibayar
di bawah Akta Cukai Jualan 1972 sebelum tarikh efektif
dan seterusnya untuk dieksport pada atau selepas tarikh
efektif yang suatu tuntutan pengambilan balik ke atas
cukai jualan dibayar itu akan dibuat di bawah seksyen 29
Akta yang sama; atau

_(e)_ barang yang ke atasnya penuntut dibenarkan untuk menuntut
suatu potongan cukai jualan di bawah seksyen 31A Akta
Cukai Jualan 1972.

**Tuntutan bagi pembayaran balik khas**

**191. (1) Mana-mana orang yang berhak bagi suatu pembayaran**
balik khas di bawah seksyen 190 adalah layak menuntut hanya
sekali dan tuntutan itu hendaklah dibuat kepada pegawai cukai
barang dan perkhidmatan dalam suatu borang sebagaimana yang
ditentukan oleh Ketua Pengarah tidak lewat daripada enam bulan
dari tarikh efektif.


-----

168 _Rang Undang-Undang_

(2) Jika amaun pembayaran balik khas di bawah subseksyen (1)
adalah—

_(a)_ kurang daripada sepuluh ribu ringgit, penuntut hendaklah
memberi pegawai cukai barang dan perkhidmatan suatu
perakuan audit yang ditandatangani oleh seorang akauntan
berkanun yang mengesahkan amaun pembayaran balik
khas itu; atau

_(b)_ sepuluh ribu ringgit atau lebih, penuntut hendaklah memberi
pegawai cukai barang dan perkhidmatan suatu perakuan
audit yang ditandatangani oleh seorang juruaudit syarikat
yang diluluskan di bawah seksyen 8 Akta Syarikat 1965
yang mengesahkan amaun pembayaran balik khas itu.

(3) Jika apa-apa maklumat ke atas tuntutan yang diberikan
oleh penuntut didapati palsu, tidak tepat, mengelirukan atau
disalahnyatakan—

_(a)_ dia hendaklah tidak berhak kepada pembayaran balik
khas dan pegawai cukai barang dan perkhidmatan boleh
menolak tuntutan sedemikian; atau

_(b)_ dia hendaklah dikira sebagai tidak berhak untuk suatu
pembayaran balik khas dan adalah menjadi sah bagi
Ketua Pengarah untuk mendapatkan apa-apa pembayaran
balik yang telah dibayar kepada penuntut.

(4) Tertakluk kepada subseksyen (3), pembayaran balik khas
itu hendaklah dibayar balik setiap suku tahunan dalam ansuran
yang sama rata bagi suatu tempoh dua tahun atau apa-apa tempoh
yang lebih singkat sebagaimana yang ditentukan oleh Ketua
Pengarah.

(5) Jika suatu tuntutan telah dibuat di bawah subseksyen (1),
barang itu hendaklah disifatkan sebagai telah diberi kredit bagi
cukai input dan semua peruntukan di bawah Akta ini hendaklah
terpakai sewajarnya.


-----

_Cukai Barang dan Perkhidmatan_ 169

**Mengimbangi cukai belum bayar, dsb., terhadap pembayaran**
**balik khas**

**192. Walau apa pun apa-apa peruntukan Akta ini atau mana-mana**
undang-undang bertulis yang lain, jika mana-mana orang tidak
membayar, keseluruhannya atau sebahagiannya—

_(a)_ apa-apa amaun cukai yang genap masa dan kena dibayar,
apa-apa surcaj yang terakru, atau apa-apa penalti, fi atau
apa-apa wang lain yang kena dibayar di bawah Akta
ini;

_(b)_ apa-apa amaun cukai jualan yang genap masa dan kena
dibayar, apa-apa surcaj yang terakru, atau apa-apa penalti
atau apa-apa wang lain yang kena dibayar di bawah Akta
Cukai Jualan 1972;

_(c)_ apa-apa amaun cukai perkhidmatan yang genap masa
dan kena dibayar, apa-apa surcaj yang terakru, apa-apa
penalti atau apa-apa wang lain yang kena dibayar di
bawah Akta Cukai Perkhidmatan 1975; atau

_(d)_ apa-apa amaun duti kastam atau duti eksais,

Ketua Pengarah boleh mengimbangkan, terhadap amaun yang
masih belum dibayar yang disebut di dalam perenggan _(a), (b),_
_(c)_ atau _(d), apa-apa amaun atau mana-mana bahagian daripada_
pembayaran balik khas yang berhak kepada orang itu di bawah
Akta ini dan amaun yang diimbangkan itu hendaklah disifatkan
sebagai pembayaran atau sebahagian daripada pembayaran yang
diterima daripada orang itu.

**Perjanjian pembinaan yang dibuat sebelum tarikh efektif**

**193. (1) Seksyen ini hendaklah terpakai setakat yang suatu**
pembekalan barang atau perkhidmatan pembinaan yang berhubung
dengan pembinaan, pembinaan semula yang besar, pembuatan
atau penambahan suatu bangunan atau suatu kerja kejuruteraan
awam oleh pembekal, dan barang atau perkhidmatan pembinaan
itu adalah—

_(a)_ dibekalkan menurut suatu perjanjian bertulis yang dibuat
sebelum tarikh efektif; dan

_(b)_ disediakan kepada penerima pada atau selepas tarikh
efektif.


-----

170 _Rang Undang-Undang_

(2) Nilai semua kerja dan bahan yang digabungkan atau dipasang
secara kekal di atas tapak pembinaan atau kerja kejuruteraan awam
mengikut perjanjian itu hendaklah ditentukan pada permulaan
tarikh efektif.

(3) Cukai hendaklah genap masa dan kena dibayar ke atas
pembekalan itu setakat nilai pembekalan itu melebihi nilai yang
ditentukan di bawah subseksyen (2).

(4) Bagi maksud menentukan nilai di bawah subseksyen (2),
seseorang orang kena cukai hendaklah memberi pegawai cukai
barang dan perkhidmatan suatu perakuan yang ditandatangani
oleh mana-mana orang yang diberi kuasa sebagaimana yang
diperuntukkan di bawah mana-mana undang-undang bertulis,
mengesahkan nilai semua kerja dan bahan yang digabungkan
atau dipasang secara kekal di atas tapak pembinaan atau kerja
kejuruteraan awam.

(5) Seksyen ini hendaklah hanya terpakai setakat yang nilai
yang disebut dalam subseksyen (2) ditentukan—

_(a)_ mengikut cara yang ditentukan oleh Ketua Pengarah;
dan

_(b)_ pada atau sebelum berakhirnya tempoh bercukai pertama
pembekal selepas tarikh efektif atau suatu tarikh kemudian
yang dibenarkan oleh Ketua Pengarah.

**Bayaran tahanan**

**194. Jika apa-apa kontrak bagi pembekalan barang atau perkhidmatan**
sebelum tarikh efektif memperuntukkan bagi penahanan apa-apa
bahagian balasan oleh seseorang sementara menunggu pelaksanaan
kontrak itu secara sepenuhnya dan memuaskan, atau apa-apa
bahagiannya, oleh pembekal, bayaran tahanan berkenaan dengan
apa-apa pembekalan yang dibuat pada atau selepas tarikh efektif
hendaklah dikenakan cukai.

**Baucar yang tidak ditebus**

**195. Tertakluk kepada seksyen 183, barang atau perkhidmatan**
yang dibekalkan pada atau selepas tarikh efektif dengan penebusan
baucar yang dikeluarkan sebelum tarikh efektif hendaklah dikenakan
cukai.


-----

_Cukai Barang dan Perkhidmatan_ 171

**Pembekalan daripada mesin yang dikendalikan dengan syiling,**
**token, dsb.**

**196. Suatu pembekalan barang atau perkhidmatan daripada**
apa-apa mesin atau peranti yang dikendalikan dengan syiling, token
atau yang seumpamanya adalah dikira seperti yang berikut:

_(a)_ pengeluaran pertama pemungutan dalam tempoh satu
minggu yang bermula pada tarikh efektif hendaklah tidak
tertakluk kepada cukai dan apa-apa pengeluaran yang
berikutnya dalam tempoh satu minggu yang bermula
pada tarikh efektif hendaklah disifatkan sebagai termasuk
cukai; dan

_(b)_ apa-apa pengeluaran pemungutan selepas satu minggu
yang bermula pada tarikh efektif hendaklah disifatkan
sebagai termasuk cukai.

**Benda yang dilakukan pada menjangkakan Akta ini**
**diperbuat**

**197. (1) Segala perbuatan dan benda yang dilakukan oleh dan**
bagi pihak Ketua Pengarah sebagai persediaan bagi atau pada
menjangkakan perbuatan Akta ini dan apa-apa perbelanjaan yang
dilakukan berhubungan dengannya hendaklah disifatkan telah
dibenarkan di bawah Akta ini, dengan syarat bahawa perbuatan
dan benda yang dilakukan itu adalah selaras dengan niat dan
maksud am Akta ini, dan segala hak dan obligasi yang diperoleh
atau ditanggung akibat pelakuan perbuatan atau benda itu termasuk
apa-apa perbelanjaan yang dilakukan berhubungan dengannya
hendaklah apabila Akta ini mula berkuat kuasa disifatkan sebagai
hak dan obligasi Ketua Pengarah.

(2) Jika apa-apa kelulusan berkenaan dengan pendaftaran
di bawah Bahagian IV diberikan dan jika apa-apa pelantikan
berkenaan dengan ejen pembayaran balik yang diluluskan di bawah
seksyen 61 atau ejen di bawah seksyen 65 atau ejen cukai di bawah
seksyen 170 dibenarkan sebelum tarikh efektif, pendaftaran atau
pelantikan sedemikian disifatkan sebagai dibuat di bawah Akta ini.

(3) Kelulusan yang diberikan atau pelantikan yang dibenarkan
sedemikian di bawah subseksyen (2) hendaklah berkuat kuasa
mulai tarikh efektif sahaja.


-----

172 _Rang Undang-Undang_

JADUAL PERTAMA

[Seksyen 4]

PERKARA YANG AKAN DIKIRA SEBAGAI SUATU PEMBEKALAN BARANG
ATAU SUATU PEMBEKALAN PERKHIDMATAN

**Pemindahan**

**1. (1) Apa-apa pemindahan keseluruhan hak kepunyaan barang alih ialah suatu**
pembekalan barang tetapi tertakluk kepada subperenggan (2) pemindahan—

_(a)_ apa-apa bahagian hak kepunyaan yang tidak dibahagikan bagi barang
alih; atau

_(b)_ milikan barang alih,

ialah suatu pembekalan perkhidmatan.

(2) Jika milikan barang alih dipindahkan—

_(a) di bawah suatu perjanjian bagi penjualan barang alih; atau_

_(b)_ di bawah suatu perjanjian yang menetapkan secara nyata bahawa hak
kepunyaan itu bagi barang alih akan berpindah pada suatu masa
hadapan,

ia merupakan suatu pembekalan barang.

**Tanah**

**2.** (1) Dalam hal tanah, apa-apa pemindahan—

_(a)_ keseluruhan hak kepunyaan tanah;

_(b)_ tanah di bawah suatu perjanjian bagi penjualan tanah sedemikian;

_(c)_ tanah di bawah suatu perjanjian yang menetapkan secara nyata bahawa
kepunyaan itu bagi tanah sedemikian akan berpindah pada suatu masa
hadapan;

_(d)_ apa-apa kepentingan di bawah Surat Ikatan Penyerahan Hak; atau

_(e)_ apa-apa hak milik strata,

ialah suatu pembekalan barang.

(2) Apa-apa pajakan, penyewaan, iseman, lesen menduduki tanah atau
pemindahan bahagian yang tidak dipecahkan bagi tanah ialah suatu pembekalan
perkhidmatan.

(3) Jika terdapat suatu kemungkiran dalam pembayaran suatu transaksi
sekuriti yang berhubungan dengan tanah, pemindahan tanah tersebut hendaklah
dikira sebagai suatu pembekalan barang.


-----

_Cukai Barang dan Perkhidmatan_ 173

**Perawatan atau pemprosesan**

**3. Mana-mana perawatan atau pemprosesan yang digunakan kepada barang**
orang lain ialah suatu pembekalan perkhidmatan.

**Utiliti, dsb.**

**4. Pembekalan dalam apa-apa bentuk kuasa termasuk elektrik dan bekalan gas,**
air, penyejukan, penyaman udara atau pengalihan udara ialah suatu pembekalan
barang.

**Pemindahan, dsb., aset perniagaan**

**5. (1) Tertakluk kepada subperenggan (2), jika barang yang menjadi sebahagian**
daripada aset suatu perniagaan dipindahkan atau dilupuskan oleh atau di bawah
arahan orang yang menjalankan perniagaan supaya tidak lagi menjadi sebahagian
daripada aset itu, sama ada bagi suatu balasan atau tidak, pemindahan atau
pelupusan itu ialah suatu pembekalan barang oleh orang itu.

(2) Subperenggan (1) tidak terpakai jika pemindahan atau pelupusan itu
ialah—

_(a)_ suatu hadiah barang yang dibuat dalam perjalanan atau penerusan
perniagaan yang dibuat kepada orang yang sama dalam tahun yang
sama yang jumlah kos kepada penderma adalah tidak lebih daripada
lima ratus ringgit; atau

_(b)_ suatu hadiah, kepada seorang pelanggan sebenar atau yang berpotensi
bagi perniagaan itu, berupa suatu sampel industri atau komersial
dalam bentuk yang biasanya tidak tersedia untuk jualan kepada orang
awam.

(3) Jika melalui atau di bawah arahan seseorang yang menjalankan suatu
perniagaan, barang yang dipegang atau digunakan bagi maksud perniagaan
itu dipakai untuk apa-apa kegunaan peribadi atau digunakan, atau dijadikan
tersedia kepada mana-mana orang untuk digunakan, bagi apa-apa maksud selain
maksud perniagaan, sama ada bagi suatu balasan atau tidak, penggunaan atau
penyediaan barang itu ialah suatu pembekalan perkhidmatan.

(4) Subperenggan (1) dan (3) tidak boleh menyifatkan apa-apa yang
dibuat tanpa suatu balasan sebagai suatu pembekalan kecuali jika orang yang
menjalankan suatu perniagaan itu berhak kepada kredit di bawah seksyen 38
ke atas pembekalan atau pengimportan barang itu.

(5) Pembekalan barang dalam subperenggan (1) atau pembekalan perkhidmatan
dalam subperenggan (3) adalah dikira sebagai dibuat dalam perjalanan atau
penerusan perniagaan, dan dalam hal suatu perniagaan yang dijalankan oleh
seseorang individu—

_(a)_ subperenggan (1) hendaklah terpakai bagi apa-apa pemindahan atau
pelupusan barang yang memihak kepada dirinya sendiri; dan


-----

174 _Rang Undang-Undang_

_(b)_ subperenggan (3) hendaklah terpakai bagi barang yang digunakan atau
dijadikan tersedia untuk digunakan oleh dirinya sendiri.

(6) Walau apa pun perenggan (1), jika seseorang orang kena cukai yang dalam
perniagaan membuat suatu pembekalan barang bercukai telah menuntut cukai
input di bawah seksyen 38 dan terdapat perubahan penggunaan barang itu dan
barang itu dikecualikan daripada apa-apa kredit di bawah subseksyen 38(12),
penggunaan barang itu olehnya, sama ada dengan balasan atau tidak, hendaklah
dikira sebagai suatu pembekalan barang.

(7) Jika apa-apa barang, yang menjadi sebahagian daripada aset perniagaan
seorang orang kena cukai, dijual oleh mana-mana orang lain yang mempunyai
kuasa untuk berbuat demikian untuk mendapatkan apa-apa hutang yang terhutang
oleh orang kena cukai, barang itu hendaklah disifatkan sebagai dibekalkan
oleh orang kena cukai itu dalam perjalanan atau penerusan perniagaannya.

(8) Tertakluk kepada subperenggan (9), jika mana-mana orang terhenti
menjadi seorang orang kena cukai, apa-apa barang yang menjadi sebahagian
daripada aset apa-apa perniagaan yang dijalankan olehnya hendaklah disifatkan
telah dibekalkan olehnya dalam perjalanan atau penerusan perniagaannya sebaik
sebelum dia terhenti menjadi seorang orang kena cukai, melainkan jika—

_(a)_ perniagaan itu dipindahkan sebagai usaha berterusan kepada orang
lain di bawah seksyen 68; atau

_(b)_ perniagaan itu dijalankan oleh seorang wakil peribadi yang disifatkan
sebagai seorang orang kena cukai di bawah seksyen 31.

(9) Subperenggan (8) tidak terpakai bagi apa-apa barang jika orang
yang terhenti menjadi seorang orang kena cukai boleh menunjukkan dengan
memuaskan hati Ketua Pengarah—

_(a)_ bahawa tiada kredit bagi cukai input berkenaan dengan pembekalan
atau pengimportan barang itu telah dibenarkan kepadanya dan barang
itu telah tidak diperolehi olehnya sebagai sebahagian daripada aset
perniagaan yang dipindahkan kepadanya sebagai usaha berterusan
oleh orang kena cukai yang lain; atau

_(b)_ bahawa barang itu diperoleh olehnya daripada seseorang selain orang
kena cukai.

**Pembekalan perkhidmatan kepada orang yang mempunyai kaitan**

**6. Tertakluk kepada subperenggan 5(3), jika suatu pembekalan perkhidmatan**
dibuat bukan bagi suatu balasan oleh seseorang orang kena cukai kepada
seseorang yang mempunyai kaitan sebagaimana yang disebut dalam Jadual
Ketiga, pembekalan kepada orang yang mempunyai kaitan itu ialah suatu
pembekalan perkhidmatan.


-----

_Cukai Barang dan Perkhidmatan_ 175

JADUAL KEDUA

[Seksyen 4]

PERKARA YANG AKAN DIKIRA SEBAGAI BUKAN SUATU PEMBEKALAN
BARANG MAHUPUN SUATU PEMBEKALAN PERKHIDMATAN

**Pemindahan usaha berterusan**

**1.** Pembekalan aset perniagaan kepada seseorang di bawah seksyen 68 adalah
dikira sebagai bukan pembekalan barang mahupun pembekalan perkhidmatan
jika aset itu akan digunakan oleh penerima pindahan dalam menjalankan
perniagaan yang sama jenis, sama ada atau tidak sebagai sebahagian daripada
apa-apa perniagaan yang sedia ada, seperti yang dijalankan oleh pemindah atau
jika pembekalan yang kepadanya dia pindahkan adalah berhubungan dengan
sebahagian daripada perniagaannya hanya sebagai usaha berterusan, bahagian
daripada perniagaan itu hendaklah boleh beroperasi secara berasingan dan
penerima pindahan telah, atau dengan serta-merta menjadi seorang orang kena
cukai, akibat daripada pemindahan itu.

**Kumpulan wang pencen, simpanan atau keselamatan sosial**

**2. Apa-apa sumbangan yang dibuat kepada kumpulan wang pencen, simpanan**
atau keselamatan sosial di bawah mana-mana undang-undang bertulis hendaklah
dikira sebagai bukan suatu pembekalan barang mahupun suatu pembekalan
perkhidmatan.

**Pembekalan oleh mana-mana pertubuhan atau organisasi yang serupa**

**3.** Pembekalan apa-apa barang atau perkhidmatan oleh mana-mana pertubuhan
atau organisasi yang serupa yang berdaftar di bawah mana-mana undang-undang
bertulis hendaklah dikira sebagai bukan suatu pembekalan barang mahupun
suatu pembekalan perkhidmatan jika—

_(a)_ pembekalan kepada anggotanya adalah berhubung dengan tujuan
dan matlamatnya dan tersedia tanpa pembayaran selain suatu yuran
keanggotaan dan nilai pembekalan itu adalah nominal; atau

_(b)_ pembekalan kepada seorang penderma atau penaja tidak mempunyai
nilai komersial.

**Pembekalan dikecualikan daripada apa-apa kredit**

**4.** Jika keseluruhan atau mana-mana bahagian cukai yang dikenakan ke atas
apa-apa pembekalan atau pengimportan barang dikecualikan daripada apa-apa
kredit di bawah subseksyen 38(12), pembekalan yang berikutnya bagi barang
yang sama hendaklah dikira sebagai bukan suatu pembekalan barang mahupun
suatu pembekalan perkhidmatan.


-----

176 _Rang Undang-Undang_

**Pembekalan barang atau perkhidmatan di bawah perkiraan kewangan**
**Islam**

**5.** Jika mana-mana orang membuat suatu pembekalan barang atau perkhidmatan
di bawah perkiraan kewangan Islam, apa-apa pembekalan yang dibuat dalam
perkiraan sedemikian selain penyediaan pembiayaan hendaklah dikira sebagai
bukan suatu pembekalan barang mahupun suatu pembekalan perkhidmatan.

**Pembayaran indemniti insurans**

**6.** Apa-apa pembekalan barang antara seorang penginsuran atau pengendali
takaful dan seorang yang diinsurankan dalam penerusan menyelesaikan suatu
tuntutan di bawah polisi insuran atau kontrak takaful hendaklah dikira sebagai
bukan suatu pembekalan barang mahupun suatu pembekalan perkhidmatan.

**Perkhidmatan diplomatik dan konsular**

**7. Apa-apa pembekalan perkhidmatan diplomatik atau konsular oleh suatu**
perwakilan asing hendaklah dikira sebagai bukan suatu pembekalan barang
mahupun suatu pembekalan perkhidmatan.

JADUAL KETIGA

[Seksyen 15]

NILAI PEMBEKALAN BARANG ATAU PERKHIDMATAN

**Nilai pasaran terbuka**

**1. (1) Nilai pasaran terbuka bagi apa-apa pembekalan barang atau perkhidmatan**
merupakan pembekalan yang ditawarkan percuma dan dibuat antara orang yang
tidak mempunyai kaitan hendaklah mengikut susunan yang berikut:

_(a)_ nilai pasaran terbuka apa-apa pembekalan barang atau perkhidmatan
hendaklah bersamaan dengan balasan dalam bentuk wang yang akan
diperoleh lazimnya bagi pembekalan barang atau perkhidmatan itu
jika ia merupakan suatu pembekalan yang ditawarkan secara bebas
dan dibuat antara orang yang bukan orang yang mempunyai kaitan
dan dibekalkan sepenuhnya di bawah hal keadaan yang sama pada
masa yang sama atau yang lebih kurang sama di Malaysia;

_(b)_ jika nilai pasaran terbuka apa-apa pembekalan barang atau perkhidmatan
tidak dapat ditentukan di bawah subperenggan _(a), nilai pasaran_
terbuka itu hendaklah nilai bagi pembekalan yang serupa di Malaysia,
yang merupakan suatu pembekalan yang ditawarkan secara bebas dan
dibuat antara orang yang bukan orang yang mempunyai kaitan;

_(c)_ jika nilai pasaran terbuka apa-apa pembekalan barang atau perkhidmatan
tidak dapat ditentukan di bawah subperenggan (a) atau (b), nilai
pasaran terbuka itu hendaklah ditentukan berasaskan maklumat dan
data yang tersedia di Malaysia yang memberi suatu anggaran objektif
yang mencukupi bagi balasan dalam bentuk wang yang boleh diperoleh
bagi pembekalan barang atau perkhidmatan itu.


-----

_Cukai Barang dan Perkhidmatan_ 177

(2) Jika seseorang orang kena cukai membuat pembekalan yang berkaitan
dengan orang yang kepadanya pembekalan itu dibuat, dan—

_(a)_ nilai suatu pembekalan yang dibuat oleh seseorang orang kena cukai
bagi suatu balasan dalam bentuk wang atau bagi suatu balasan yang
tidak secara keseluruhannya terdiri daripada wang kurang daripada
nilai pasaran terbukanya; dan

_(b)_ pembekalan itu ialah suatu pembekalan bercukai dan orang yang
kepadanya pembekalan itu dibuat tidak berhak kepada kredit di
bawah seksyen 38 bagi keseluruhan atau mana-mana bahagian cukai
ke atas pembekalan itu,

nilai pembekalan barang dan perkhidmatan bercukai itu hendaklah diambil
sebagai nilai pasaran terbukanya.

(3) Bagi maksud subperenggan (1)(b), “pembekalan yang serupa” ertinya
apa-apa pembekalan barang atau perkhidmatan lain yang hampir-hampir
merupakan pembekalan yang dinilaikan berkenaan dengan bahan, komponen,
bahagian dan ciri-ciri dan boleh ditukar ganti dari segi fungsinya dan secara
komersial dengan pembekalan yang dinilaikan dengan mengambil kira kualiti
dan reputasi pembekalan yang lain itu dan pembekalan yang dinilaikan itu.

(4) Bagi maksud Akta ini, “nilai pasaran terbuka” hendaklah diambil sebagai
suatu amaun, dengan tambahan cukai yang boleh dikenakan.

**Orang yang mempunyai kaitan**

**2. (1) Seseorang hendaklah disifatkan mempunyai kaitan jika—**

_(a)_ mereka ialah pegawai atau pengarah bagi perniagaan satu sama
lain;

_(b)_ mereka diiktiraf secara sah sebagai rakan kongsi dalam perniagaan;

_(c)_ salah seorang secara langsung atau secara tidak langsung mempunyai,
mengawal, atau memegang lima peratus atau lebih saham atau syer
pengundian diterbitkan bagi kedua-dua mereka;

_(d)_ seseorang daripada mereka secara langsung atau secara tidak langsung
mengawal seorang yang satu lagi;

_(e)_ kedua-dua mereka secara langsung atau secara tidak langsung dikawal
oleh orang ketiga;

_(f)_ mereka bersama-sama secara langsung atau secara tidak langsung
mengawal orang ketiga; atau

_(g)_ mereka ialah anggota dalam keluarga yang sama.


-----

178 _Rang Undang-Undang_

(2) Seseorang hendaklah disifatkan sebagai anggota keluarga yang sama
jika—

_(a)_ mereka adalah berkaitan melalui hubungan darah dalam hubungan
generasi keempat;

_(b)_ mereka berkahwin antara satu sama lain atau jika seseorang berkahwin
dengan seseorang yang mempunyai kaitan dalam hubungan generasi
keempat dengan seorang yang lain; atau

_(c)_ seseorang yang telah diangkat sebagai anak kepada seorang yang lain
atau sebagai seorang anak kepada seseorang yang dalam hubungan
generasi ketiga dengan seorang yang lain.

(3) Seorang pemegang amanah dalam suatu penyelesaian adalah berkaitan
dengan—

_(a)_ mana-mana individu yang berhubung dengan penyelesaian itu ialah
seorang setlor;

_(b)_ mana-mana orang yang berkaitan dengan individu itu; dan

_(c)_ suatu pertubuhan perbadanan yang berkaitan dengan penyelesaian
itu.

**Token, setem (selain setem pos) atau baucar**

**3.** Jika suatu hak untuk menerima barang atau perkhidmatan dengan suatu
nilai wang dinyatakan atas apa-apa token, setem (selain setem pos) atau
baucar diberikan sebagai suatu balasan, balasan itu hendaklah tidak diambil
kira kecuali setakat yang, jika ada, ia melebihi nilai wang itu.

**Aset perniagaan**

**4. Jika terdapat suatu pembekalan barang menurut kuasa—**

_(a)_ subperenggan 5(1) Jadual Pertama, yang bukan untuk suatu balasan;
atau

_(b)_ subperenggan 5(8) Jadual Pertama,

nilai pembekalan itu hendaklah menjadi nilai pasaran terbuka.

**Pertukaran asing**

**5. Jika apa-apa jumlah wang yang relevan bagi menentukan nilai dinyatakan**
dalam suatu mata wang selain ringgit, ia hendaklah ditukar ke dalam ringgit
pada kadar pertukaran jualan yang dipakai di Malaysia pada masa pembekalan
itu berlaku atau dalam hal pengimportan barang, pada kadar pertukaran yang
ditentukan oleh Ketua Pengarah pada masa yang terpakai bagi pengiraan duti
kastam atau duti eksais dan penilaian.


-----

_Cukai Barang dan Perkhidmatan_ 179

**Nilai pembekalan berdasarkan harga runcit di bawah hal keadaan tertentu**

**6. (1) Jika—**

_(a)_ keseluruhan atau sebahagian daripada perniagaan yang dijalankan oleh
seseorang orang kena cukai terdiri daripada membuat pembekalan
kepada sebilangan orang barang untuk dijual, sama ada oleh mereka
atau orang lain, secara runcit; dan

_(b)_ orang itu bukan orang kena cukai,

Ketua Pengarah boleh melalui notis secara bertulis kepada orang kena cukai
itu mengarahkan supaya nilai apa–apa pembekalan sedemikian olehnya selepas
pemberian notis itu atau selepas tarikh yang terkemudian sebagaimana yang
dinyatakan dalam notis itu hendaklah diambil sebagai nilai pasaran terbukanya
pada jualan secara runcit.

(2) Suatu notis di bawah subperenggan (1) boleh diubah, ditarik balik atau
dibatalkan oleh Ketua Pengarah melalui suatu notis selanjutnya yang diberikan
secara bertulis.

**Nilai pembekalan barang daripada seseorang yang dilesenkan di bawah**
**seksyen 65A Akta Kastam 1967 atau yang beroperasi dalam zon perindustrian**
**bebas di bawah perenggan 10(1)(b)** **Akta Zon Bebas 1990**

**7. Jika suatu pembekalan barang bercukai dibuat oleh seseorang yang dilesenkan**
di bawah seksyen 65A Akta Kastam 1967 atau seseorang yang beroperasi dalam
suatu zon perindustrian bebas di bawah perenggan 10(1)(b) Akta Zon Bebas
1990 kepada mana-mana orang yang tidak dilesenkan di bawah seksyen 65A
Akta Kastam 1967 atau mana-mana orang yang tidak beroperasi dalam suatu
zon perindustrian bebas di bawah perenggan 10(1)(b) Akta Zon Bebas 1990,
nilai barang itu adalah nilai sebagaimana yang ditentukan di bawah seksyen 16.

**Nilai pembekalan pertaruhan dan perjudian**

**8. (1) Jika suatu pembekalan perkhidmatan bercukai dibuat oleh seorang yang**
dilesenkan di bawah apa-apa undang-undang bertulis melibatkan pertaruhan,
ambil tagan, loteri, mesin perjudian atau permainan mengadu nasib, nilai
pembekalan hendaklah ditentukan mengikut formula berikut:

100 X (A - B)

100 + C

iaitu A ialah jumlah keseluruhan yang diterima bagi pembekalan itu
dikurangkan apa-apa cukai atau duti dalam apa-apa undang-undang
bertulis lain kecuali duti eksais;

B ialah amaun wang, jika ada, yang kena dibayar kepada
mana-mana orang terlibat yang berjaya dalam pertaruhan,
ambil tagan, loteri, mesin perjudian atau permainan mengadu
nasib; dan

C ialah kadar cukai yang ditetapkan di bawah seksyen 10.


-----

180 _Rang Undang-Undang_

(2) Jika nilai pembekalan yang ditentukan di bawah perenggan (1) ialah
negatif, nilai itu hendaklah dianggap sebagai kosong.

JADUAL KEEMPAT

[Seksyen 127]

PERKARA YANG TIDAK BOLEH DIRAYU

Tribunal Rayuan Cukai Barang dan Perkhidmatan tidak mempunyai bidang
kuasa untuk mendengar rayuan terhadap—

_(a)_ apa-apa perkara yang sedia ada sebagai sekatan berkanun di bawah
Akta ini;

_(b)_ apa-apa arahan untuk mengira seseorang sebagai seorang orang kena
cukai tunggal di bawah seksyen 23;

_(c)_ apa-apa penolakan pendaftaran secara sukarela di bawah seksyen 24;

_(d)_ apa-apa penolakan pendaftaran kumpulan di bawah seksyen 27;

_(e)_ apa-apa perkara yang berhubungan dengan penetapan semula tempoh
bercukai di bawah subseksyen 40(4);

_(f)_ pengimbangan cukai terhadap pembayaran balik di bawah seksyen 45;

_(g)_ apa-apa penyitaan dan penjualan apa-apa barang bagi mendapatkan
apa-apa amaun di bawah subseksyen 47(2);

_(h)_ apa-apa penolakan pembayaran secara ansuran di bawah seksyen 51;

_(i)_ apa-apa keputusan untuk mengurangkan atau menolak apa-apa pembayaran
balik di bawah subseksyen 57(2);

_(j)_ apa-apa penolakan pembayaran balik suatu amaun yang telah dibayar
oleh mana-mana orang di bawah subseksyen 57(5);

_(k)_ apa-apa penolakan untuk meremit apa-apa penalti atau surcaj di bawah
subseksyen 62(2);

_(l)_ apa-apa penolakan untuk meluluskan apa-apa permohonan bagi
apa-apa skim di bawah Bahagian VIII;

_(m)_ apa-apa ketetapan awal yang dibuat di bawah seksyen 77;

_(n)_ penjalanan kuasa di bawah Bahagian X;

_(o)_ pengkompaunan kesalahan di bawah seksyen 121;

_(p)_ apa-apa perkara yang berhubungan dengan kelulusan ganjaran oleh
Ketua Pengarah di bawah seksyen 171; dan

_(q)_ apa-apa perkara yang berhubungan dengan pembayaran balik khas di
bawah seksyen 190, 191 dan 192.


-----

_Cukai Barang dan Perkhidmatan_ 181

HURAIAN

Rang Undang-Undang Cukai Barang dan Perkhidmatan 2014 (“Akta yang
dicadangkan”) bertujuan untuk mengadakan peruntukan bagi pengenaan dan
pemungutan cukai barang dan perkhidmatan (CBP) dan bagi perkara-perkara
yang berkaitan dengannya. CBP ialah suatu cukai kepenggunaan berasas luas
yang berdasarkan konsep nilai tambah. CBP akan menggantikan cukai jualan
dan cukai perkhidmatan yang pada masa ini dikenakan dan dipungut di bawah
Akta Cukai Jualan 1972 dan Akta Cukai Perkhidmatan 1975. Berbeza dengan
cukai jualan sekarang ini yang merupakan cukai seperingkat, CBP ialah cukai
berperingkat. Pembayaran cukai dibuat dalam berbilang peringkat oleh perantara
dalam proses pengeluaran dan pengagihan. Cukai itu sendiri bukan suatu kos
kepada perantara dan tidak ditunjukkan sebagai butiran perbelanjaan dalam
penyata kewangannya.

CBP meliputi semua sektor industri dan ialah suatu cukai ke atas penggunaan
terakhir barang dan perkhidmatan. Ia dipungut melalui suatu sistem kredit yang
menurutnya CBP yang ditanggung atas input diimbangkan terhadap CBP yang
dikenakan ke atas output.

2. Bahagian I Akta yang dicadangkan memperkatakan perkara permulaan.

_Fasal 1 mengadakan peruntukan bagi tajuk ringkas dan kuasa Menteri untuk_
menetapkan tarikh permulaan kuat kuasa Akta yang dicadangkan.

_Fasal 2 mengandungi takrif perkataan dan ungkapan yang digunakan dalam_
Akta yang dicadangkan.

_Fasal 3 bertujuan untuk mengadakan peruntukan bagi pengertian am_
perniagaan dalam Akta yang dicadangkan yang termasuklah aktiviti kelab dan
organisasi yang serupa, dan penerimaan masuk ke premis yang dibayar. Fasal
ini juga bertujuan untuk meluaskan pengertian perniagaan sebagai termasuk
permulaan, penamatan atau penamatan perniagaan yang diniatkan dan pelupusan
aset atau pemindahan perniagaan sebagai usaha berterusan untuk menjadi suatu
pembekalan yang dibuat dalam perjalanan atau penerusan perniagaan.

_Fasal 4 bertujuan untuk mengadakan peruntukan bagi pengertian pembekalan_
dan pembekalan barang atau pembekalan perkhidmatan, dan perkara yang akan
dikira sebagai pembekalan barang atau pembekalan perkhidmatan sebagaimana
yang disenaraikan dalam Jadual Pertama dan perkara yang akan dikira sebagai
bukan suatu pembekalan barang mahupun suatu pembekalan perkhidmatan
sebagaimana yang disenaraikan dalam Jadual Kedua. _Fasal ini juga memberi_
Menteri kuasa untuk meminda Jadual Pertama dan Jadual Kedua.

3. Bahagian II menyatakan pentadbiran CBP.

_Fasal 5 bertujuan untuk memperuntukkan bahawa Ketua Pengarah mempunyai_
pengawasan ke atas semua perkara yang berhubungan dengan CBP. Seorang
pegawai kanan cukai barang dan perkhidmatan hendaklah mempunyai dan
menjalankan semua kuasa Ketua Pengarah selain kuasa yang dikecualikan
di bawah seksyen 8, 62, 76, 77, 172 dan 173.


-----

182 _Rang Undang-Undang_

_Fasal 6 bertujuan untuk menghendaki pegawai cukai barang dan perkhidmatan_
memperkenalkan diri mereka semasa melaksanakan kewajipan mereka dan
mana-mana orang boleh menolak perintah yang dibuat oleh pegawai itu jika
mereka tidak memperkenalkan diri mereka. _Fasal ini juga memperuntukkan_
bahawa pemakaian, penggunaan, pemilikan atau pempameran kad kuasa atau
lencana pegawai cukai barang dan perkhidmatan secara tidak sah di sisi
undang-undang ialah suatu kesalahan.

_Fasal 7 bertujuan untuk memperuntukkan bahawa semua pegawai cukai_
barang dan perkhidmatan hendaklah disifatkan sebagai penjawat awam.

_Fasal 8 memperkatakan kerahsiaan semua dokumen yang dikendalikan oleh_
pegawai cukai barang dan perkhidmatan atau mana-mana pegawai kerajaan
lain yang mempunyai kewajipan rasmi. Menjadi suatu kesalahan bagi manamana orang yang menyalahgunakan apa-apa maklumat atau dokumen selain
bagi maksud menjalankan kewajipannya. _Fasal ini membenarkan pegawai_
cukai barang dan perkhidmatan untuk tidak menzahirkan apa-apa maklumat
atau dokumen kepada mana-mana orang kecuali dalam perjalanan pelaksanaan
kewajipannya sebagai seorang pegawai cukai barang dan perkhidmatan atau
dalam hal pendakwaan suatu kesalahan di mahkamah. Ketua Pengarah boleh
berkongsi maklumat dengan Ketua Pengarah Hasil Dalam Negeri dan Ketua
Perangkaan dalam pelaksanaan kewajipan rasmi kerajaan. _Fasal ini juga_
memberi Menteri kuasa untuk menzahirkan apa-apa maklumat atau dokumen
kepada mana-mana orang yang difikirkannya patut.

4. Bahagian III mengandungi peruntukan yang berhubungan dengan pengenaan
dan skop cukai.

_Fasal 9 bertujuan untuk mengadakan peruntukan bagi cukai yang boleh_
dikenakan ke atas mana-mana pembekalan bercukai yang dibuat di Malaysia
oleh orang kena cukai dalam perjalanan atau penerusan perniagaan dan
termasuklah barang dan perkhidmatan yang dibekalkan di pasaran tempatan
dan yang diimport melainkan dalam hal perkhidmatan diimport atau manamana penerima tempatan di bawah Skim Pengilang Tol Diluluskan jika
seorang orang kena cukai dibenarkan mengenakan cukai. Fasal ini meletakkan
tanggungan cukai ke atas orang yang membuat pembekalan melainkan dalam
hal seorang pelelong atau seseorang yang menjual barang yang dipunyai oleh
seorang orang kena cukai bagi menyelesaikan hutang menjadi bertanggungan
untuk mengakaun cukai walau pun mereka tidak membuat pembekalan itu.
Seterusnya ia juga mengadakan peruntukan bagi CBP supaya dikenakan dan
kena dibayar ke atas semua pengimportan barang ke dalam Malaysia seolaholah barang itu berduti kastam atau berduti eksais. Mana-mana orang berdaftar
hendaklah mempamerkan harga termasuk cukai barang atau perkhidmatan.
Jika dia memerlukan harga dipamerkan tidak termasuk cukai, dia hendaklah
memohon kepada Ketua Pengarah untuk kelulusan. Ia juga memperuntukkan
untuk pelanggaran _fasal ini sebagai suatu kesalahan._

_Fasal 10 bertujuan untuk mengadakan peruntukan bagi cukai untuk dikenakan_
ke atas nilai pembekalan atau pengimportan berdasarkan kadar cukai yang
ditentukan oleh Menteri. Fasal ini mengadakan peruntukan bagi tatacara untuk
menetapkan kadar cukai dan pembayaran balik cukai boleh dibuat di bawah
syarat yang dinyatakan.


-----

_Cukai Barang dan Perkhidmatan_ 183

_Fasal 11 bertujuan untuk mengadakan peruntukan bagi kaedah-kaedah masa_
pembekalan dan menentukan kaedah-kaedah masa am bagi pembekalan barang
dan perkhidmatan. Ia juga menentukan masa pembekalan sebagai berlaku apabila
invois cukai dikeluarkan atau pembayaran diterima yang mana-mana lebih awal.
Masa pembekalan ialah tarikh invois dikeluarkan jika invois itu dikeluarkan
dalam masa 21 hari selepas pembekalan dibuat. Fasal ini membenarkan Ketua
Pengarah untuk menentukan masa pembekalan di bawah hal keadaan khas
seperti apabila barang dipindahkan atau dilupuskan dan digunakan secara
peribadi, kegunaan sekali atau bila dan apabila ia digunakan. _Fasal ini juga_
memperuntukkan pengecualian kepada peruntukan am bagi masa pembekalan
di bawah hal keadaan tertentu dan pemakaian seksyen itu bagi pembekalan
yang dibuat yang dibuat secara berasingan dan secara berturutan sebagaimana
yang ditetapkan di bawah peraturan-peraturan yang akan dibuat di bawah Akta
yang dicadangkan.

_Fasal 12 bertujuan untuk mengadakan peruntukan bagi kaedah-kaedah_
tempat pembekalan bagi maksud cukai yang boleh dikenakan dan menentukan
tempat pembekalan bagi barang. Tempat pembekalan ialah di Malaysia jika
pembekalan itu dibuat dari suatu tempat di Malaysia ke suatu tempat yang
lain di Malaysia atau jika barang itu dialihkan dari suatu tempat di Malaysia
ke suatu tempat di luar Malaysia. Tempat pembekalan dikira sebagai di luar
Malaysia jika barang itu dibawa masuk dari suatu tempat di luar Malaysia.
_Fasal ini juga menentukan tempat pembekalan perkhidmatan. Jika tempat_
pembekal ialah di Malaysia maka tempat pembekalan itu ialah di Malaysia.

_Fasal 13 menyatakan layanan perkhidmatan diimport sebagai suatu pembekalan_
yang dibuat oleh penerima dan boleh dikenakan dan tanggungan kepada cukai
ke atas perkhidmatan diimport oleh orang kena cukai dan mana-mana orang
selain orang kena cukai. Ia juga memperuntukkan masa pembekalan adalah
masa apabila pembayaran dibuat oleh penerima dan ketidakpakaian seksyen
ini kepada apa-apa pembekalan barang di bawah apa-apa perjanjian pajakan,
daripada seseorang yang tidak berada di Malaysia.

_Fasal 14 bertujuan untuk menentukan negara tempat pembekal atau penerima_
perkhidmatan berdasarkan perniagaannya atau establismen tetap atau tempat
tinggal biasanya di negara itu. _Fasal ini juga bertujuan untuk mengadakan_
peruntukan bagi apa-apa establismen perniagaan untuk dianggap sebagai
tempatnya di Malaysia jika establismen perniagaan itu mempunyai cawangan
atau agensi di Malaysia.

_Fasal 15 bertujuan untuk memperuntukkan kaedah-kaedah dalam menentukan_
nilai pembekalan kecuali sebagaimana yang diperuntukkan dalam Jadual Ketiga
iaitu nilai pembekalan yang menjadi balasan dalam bentuk wang tidak termasuk
cukai. Ia juga mengadakan peruntukan bagi nilai pembekalan (yang termasuk
duti eksais) untuk ditentukan dengan menggunakan nilai pasaran terbuka ditolak
cukai yang dikenakan di bawah hal keadaan tertentu jika tiada balasan atau
balasan itu bukan secara keseluruhannya dalam bentuk wang. Jika balasan
meliputi lebih daripada satu pembekalan, fasal itu bertujuan untuk menghendaki
pengagihan balasan yang diterima yang berhubung kait dengan pembekalan
itu. _Fasal ini bertujuan untuk memberi Menteri kuasa untuk meminda Jadual_
Ketiga dan menentukan nilai pembekalan dalam hal keadaan khas.


-----

184 _Rang Undang-Undang_

_Fasal 16 bertujuan untuk mengadakan peruntukan bagi pengiraan nilai_
barang yang diimport bagi maksud pengenaan CBP.

_Fasal 17 bertujuan untuk memberi Menteri kuasa untuk mengira apa-apa_
pembekalan barang atau perkhidmatan sebagai suatu pembekalan berkadar sifar
melalui perintah yang disiarkan dalam _Warta. Pembekalan barang jika barang_
itu dieksport juga dikira sebagai pembekalan berkadar sifar. Pembekalan barang
atau perkhidmatan yang berkadar sifar hendaklah dikira sebagai pembekalan
bercukai dan hendaklah dikenakan pada sifar peratus. _Fasal ini mengadakan_
peruntukan bagi tanggungan untuk membayar cukai dan penyitaan barang yang
dikatakan sebagai dieksport tetapi ditemui di Malaysia.

_Fasal 18 bertujuan untuk memberi Menteri kuasa untuk menentukan apa-_
apa pembekalan barang atau perkhidmatan sebagai pembekalan dikecualikan
melalui perintah yang disiarkan dalam _Warta yang menurutnya tiada cukai_
dikenakan ke atas pembekalan dikecualikan.

5. Bahagian IV menyatakan peruntukan bagi pendaftaran orang kena
cukai.

_Fasal 19_ bertujuan untuk mengadakan peruntukan am bagi pendaftaran
orang kena cukai. Ia juga memperuntukkan bahawa apa-apa sebutan mengenai
pembekalan hendaklah dihadkan kepada pembekalan yang dibuat bagi maksud
perniagaan dan nilai pembekalan diambil sebagai tidak termasuk cukai.

_Fasal 20 bertujuan untuk memberi Menteri kuasa untuk menentukan_
peringkat ambang bagi pendaftaran mandatori melalui perintah yang disiarkan
dalam Warta. Fasal ini mengadakan peruntukan bagi pengiraan jualan tahunan
bagi maksud menentukan tanggungan untuk berdaftar. Nilai pembekalan yang
dibuat selama tempoh yang orang kena cukai yang sebelumnya berdaftar, nilai
jualan aset modal, perkhidmatan diimport, pembekalan yang dibuat dalam
atau antara kawasan ditetapkan dan pembekalan yang dibuat oleh seorang
pengilang tol untuk seorang prinsipal asing adalah dikecualikan. Pembekalan
yang dibuat dalam atau antara kawasan ditetapkan tidak termasuk pembekalan
yang Menteri tetapkan sebagai bercukai di dalam kawasan ditetapkan. _Fasal_
ini juga mengadakan peruntukan bagi penggunaan borang yang ditetapkan
untuk membuat permohonan supaya didaftarkan.

_Fasal 21 bertujuan untuk menghendaki seseorang itu untuk memberitahu_
tanggungannya untuk berdaftar dalam masa 28 hari dari berakhirnya tanggungannya
untuk berdaftar dan tarikh pendaftaran akan bermula pada hari pertama bulan
yang selepas yang dia membuat pemberitahuan untuk berdaftar atau tarikh
yang lebih awal sebagaimana yang dipersetujui. _Fasal ini juga menghendaki_
seseorang itu untuk memberitahu tanggungannya kepada Ketua Pengarah
dalam masa 28 hari dari tarikh apabila perniagaan itu dipindahkan dan Ketua
Pengarah hendaklah mendaftarkannya dengan sewajarnya. Ketua Pengarah boleh
menentukan lebih awal tarikh pendaftaran jika orang itu tidak memberitahu
tanggungannya untuk berdaftar. Apa-apa sebutan mengenai pendaftaran orang
hendaklah merujuk kepada pendaftaran dalam daftar yang disimpan oleh Ketua
Pengarah. Jika seseorang tidak berdaftar dalam tempoh yang dinyatakan dia
adalah bertanggungan untuk membayar penalti pendaftaran lewat berdasarkan
tempoh yang dia lewat untuk berdaftar.


-----

_Cukai Barang dan Perkhidmatan_ 185

_Fasal 22 memperkatakan pemberhentian tanggungan orang untuk berdaftar._
_Fasal ini selanjutnya memperuntukkan bahawa tanggungan untuk berdaftar_
tidak terhenti jika jualan tahunan orang itu tidak melebihi ambang disebabkan
oleh pemberhentian yang dijangkakan bagi membuat pembekalan bercukai atau
penggantungan membuat pembekalan bercukai bagi tempoh 30 hari atau lebih.
Ia mengecualikan nilai jualan aset modal, perkhidmatan diimport, pembekalan
yang dibuat di dalam atau di antara kawasan ditetapkan dan pembekalan yang
dibuat oleh seorang pengilang tol bagi suatu prinsipal asing bagi maksud
menentukan berakhirnya tanggungan untuk berdaftar. Pembekalan yang dibuat
dalam atau di antara kawasan ditetapkan tidak termasuk pembekalan yang
Menteri tetapkan sebagai bercukai dalam kawasan ditetapkan.

_Fasal 23 bertujuan untuk memberi Ketua Pengarah kuasa untuk mengarahkan_
dua atau lebih orang kena cukai untuk berdaftar sebagai orang kena cukai
tunggal. Ia menerangkan penentuan pengasingan aktiviti perniagaan yang
dibuat-buat untuk mengambil kira takat hubungan kewangan, ekonomi dan
organisasi. Ketua Pengarah hendaklah membuat arahan tertakluk kepada syarat
tertentu yang dinyatakan. Setiap arahan hendaklah disampaikan kepada tiap-tiap
orang yang dinamakan. _Fasal ini juga memberi Ketua Pengarah kuasa untuk_
mengarahkan orang lain selain orang yang dinamakan dalam arahan terdahulu.
Sebaik pembatalan orang berdaftar (untuk menamatkan tanggungannya) jika
dia dinamakan sebagai salah seorang dalam arahan itu, dia bersama dengan
semua orang lain hendaklah didaftarkan sebagai seorang orang kena cukai
tunggal. Orang yang dinamakan dalam arahan itu hendaklah dikenali sebagai
anggota konstituen selepas mereka didaftarkan. Ia menyatakan tanggungjawab
orang kena cukai tunggal itu dan layanan anggota konstituen sebagai suatu
perkongsian. Ketua Pengarah boleh tidak mengambil kira seseorang sebagai
anggota konstituen dan apa-apa tanggungan orang itu hendaklah terhenti selepas
dia terhenti menjadi anggota perkongsian.

_Fasal 24 bertujuan untuk membenarkan pendaftaran secara sukarela mana-_
mana orang yang tidak bertanggungan untuk berdaftar, tertakluk kepada syarat
tertentu. Sebaik pendaftaran, orang itu hendaklah kekal berdaftar bagi suatu
tempoh yang tidak kurang daripada dua tahun. _Fasal ini juga membenarkan_
pendaftaran secara sukarela seseorang yang membuat atau berniat untuk membuat
pembekalan bercukai di luar Malaysia. Fasal ini mengadakan peruntukan bagi
penggunaan borang yang ditetapkan dalam membuat permohonan untuk berdaftar
dan membolehkan Ketua Pengarah untuk membatalkan pendaftaran seseorang
jika dia tidak membuat pembekalan bercukai selewat-lewatnya pada tarikh
yang dinyatakan atau dia telah melanggar apa-apa syarat yang dikenakan.

_Fasal 25 bertujuan untuk menghendaki seseorang untuk memberitahu Ketua_
Pengarah dalam tempoh yang dinyatakan jika dia terhenti untuk membuat
pembekalan bercukai atau berniat untuk berhenti daripada membuat pembekalan
bercukai.

_Fasal 26 bertujuan untuk membenarkan Ketua Pengarah untuk membatalkan_
pendaftaran seseorang atas permintaan atau pemberitahuan jika dia berpuas hati
bahawa orang itu boleh dibatalkan pendaftarannya. Fasal ini juga membenarkan
Ketua Pengarah untuk membatalkan pendaftaran seseorang jika dia berpuas
hati bahawa orang itu telah terhenti untuk boleh didaftarkan berkuat kuasa
dari tarikh dia terhenti sedemikian atau mana-mana tarikh terkemudian atau
jika dia bukan bertanggungan mahupun layak untuk berdaftar.


-----

186 _Rang Undang-Undang_

_Fasal 27_ bertujuan untuk membenarkan dua syarikat atau lebih untuk
memohon bagi pendaftaran kumpulan jika syarat tertentu dipenuhi. Pendaftaran
kumpulan itu hendaklah atas nama anggota wakil. _Fasal ini selanjutnya_
mengadakan peruntukan bagi layanan pembekalan antara anggota kumpulan
dan tanggungan bersesama tiap-tiap anggota kumpulan.

_Fasal 28 bertujuan untuk mengadakan peruntukan bagi pendaftaran perkongsian_
atas nama firma dan bahawa apa-apa perubahan dalam perkongsian itu tidaklah
menjejaskan pendaftaran dan pengakaunan cukai. Seseorang rakan kongsi adalah
bertanggungan untuk memberitahu secara bertulis kepada Ketua Pengarah bahawa
dia telah terhenti menjadi rakan kongsi dan dia juga bertanggungan bagi apa-apa
cukai yang genap masanya sehingga tarikh pemberhentian sebagai pekongsi.
_Fasal ini juga bertujuan untuk memperuntukkan bahawa apa-apa penyampaian_
notis kepada firma selama tempoh bercukai yang dalamnya rakan kongsi itu
adalah bertanggungan hendaklah dikira sebagai telah disampaikan kepadanya
walaupun dia telah tamat menjadi rakan kongsi. Selanjutnya, penyampaian notis
kepada firma hendaklah disifatkan sebagai penyampaian kepada perkongsian
itu. Apa-apa notis yang diberikan oleh mana-mana rakan kongsi hendaklah
disifatkan sebagai suatu notis yang diberikan oleh semua rakan kongsi firma
itu. Ia menjadi suatu kesalahan jika seseorang itu tidak memberitahu secara
bertulis kepada Ketua Pengarah berkenaan dengan pemberhentiannya sebagai
pekongsi dalam perkongsian itu atau gagal membayar perkadaran cukainya
yang genap masanya dan kena dibayar. _Fasal ini selanjutnya memperkatakan_
untuk mengecualikan perkongsian liabiliti terhad.

_Fasal 29 bertujuan untuk mengadakan peruntukan bagi pendaftaran pertubuhan_
dan organisasi yang serupa. Apa-apa perubahan anggota tidaklah menjejaskan
pendaftaran dan pengakaunan cukai. Ia juga mengadakan peruntukan bagi
tanggungjawab bersesama dan berasingan pemegang jawatan utama dan manamana anggota jawatankuasa.

_Fasal 30 memperkatakan pendaftaran perniagaan yang dijalankan di_
cawangan atau bahagian dan syarat dan kehendak bagi pendaftaran perniagaan
yang dijalankan oleh cawangan atau bahagian. Ketua Pengarah hendaklah
menamatkan pendaftaran jika syarat tertentu dilanggar dan juga menentukan
tarikh penamatan pendaftaran. Fasal ini mengadakan peruntukan bagi seseorang
orang kena cukai untuk memohon penamatan pendaftaran berkuat kuasa dari
tarikh permohonan atau tarikh terkemudian sebagaimana yang ditentukan oleh
Ketua Pengarah dan orang kena cukai itu hendaklah kekal berdaftar bagi suatu
tempoh yang tidak kurang daripada dua tahun melainkan jika Ketua Pengarah
membenarkan sebaliknya.

_Fasal 31 bertujuan untuk membenarkan Ketua Pengarah untuk menyifatkan_
wakil peribadi yang menjalankan perniagaan bagi pihak orang kena cukai sebagai
orang kena cukai dan mengehadkan tanggungan cukai wakil peribadi setakat
kawalan aset perniagaan itu. Fasal ini menghendaki wakil peribadi memberitahu
Ketua Pengarah, dalam tempoh 21 hari dari tarikh wakil peribadi itu mengambil
alih, hakikat mengenai kematian, likuidasi, penerimaan, kebankrapan atau
ketidakupayaan. Ia juga menghendaki wakil peribadi untuk mengetepikan suatu
amaun yang mencukupi untuk membayar cukai atau penalti. Wakil peribadi
hendaklah secara peribadi bertanggungan jika dia tidak memberitahu atau
membayar cukai atau penalti, dan dalam hal dua wakil peribadi atau lebih,
mereka hendaklah bertanggungan secara bersesama dan berasingan.


-----

_Cukai Barang dan Perkhidmatan_ 187

_Fasal 32 bertujuan untuk mengecualikan orang kena cukai daripada_
pendaftaran jika dia membuat secara keseluruhannya pembekalan berkadar sifar
dan menghendaki mana-mana orang yang dikecualikan daripada pendaftaran
untuk memberitahu Ketua Pengarah dalam tempoh 30 hari dari tarikh apa-apa
perubahan pada sifat pembekalannya.

6. Bahagian V mengandungi peruntukan mengenai pengakaunan, taksiran dan
mendapatkan cukai.

_Fasal 33 bertujuan untuk menghendaki orang berdaftar untuk mengeluarkan_
invois cukai mengandungi butiran yang ditetapkan dan membenarkan peninggalan
apa-apa butiran yang ditetapkan di bawah syarat tertentu. Walau bagaimanapun,
suatu invois cukai tidak dikehendaki dikeluarkan bagi pembekalan berkadar
sifar atau suatu pembekalan dibuat tanpa balasan. Ia juga melarang pengeluaran
suatu invois cukai bagi barang terpakai, pembekalan perkhidmatan diimport
dan pembekalan disifat yang dibuat oleh penerima di bawah Skim Pengilang
Tol Yang Diluluskan. Ia juga memperuntukkan pengeluaran invois bil kediri
tertakluk kepada kelulusan Ketua Pengarah. Fasal ini selanjutnya memperuntukkan
pelanggaran _fasal ini sebagai suatu kesalahan._

_Fasal 34 bertujuan untuk membenarkan invois cukai dihantar atau disediakan_
secara eletronik.

_Fasal 35 bertujuan untuk menghendaki kedua-dua pembekal dan penerima_
untuk membuat pelarasan jika pembekal mengeluarkan nota kredit atau nota
debit.

_Fasal 36 bertujuan untuk menghendaki kedua-dua orang kena cukai dan bukan_
orang kena cukai yang tertentu untuk menyimpan rekod berhubungan dengan
tanggungan cukainya di Malaysia sama ada dalam bahasa kebangsaan atau
bahasa Inggeris selama 7 tahun. Fasal ini juga bertujuan untuk membenarkan
pemeliharaan rekod atau maklumat mengikut cara yang diluluskan oleh Ketua
Pengarah. Rekod sedemikian boleh diterima sebagai keterangan dalam manamana prosiding.

_Fasal 37 bertujuan untuk menghendaki orang kena cukai untuk mengakaun_
cukai pada masa pembekalan dan tertakluk kepada kelulusan Ketua Pengarah,
membenarkan orang berdaftar untuk mengakaun cukai atas asas pembayaran. Ia
juga memberi Menteri kuasa untuk membuat peraturan-peraturan bagi pelarasan
cukai berkenaan dengan perubahan asas pengakaunan.

_Fasal 38 bertujuan untuk membenarkan orang kena cukai untuk memotong_
cukai inputnya daripada cukai output dalam penyata. Fasal ini bertujuan untuk
mengira tambahan kadar rata sebagai cukai input dan juga mengehadkan
perkadaran cukai yang berhubung kait dengan perniagaan untuk dikira sebagai
cukai input. Ia juga membenarkan Ketua Pengarah untuk membayar balik apaapa kredit atau kredit yang melebihi cukai output dan membenarkan apa-apa
kredit yang layak untuk dibawa ke hadapan kepada tempoh bercukai yang
berikutnya sama ada melalui permohonan atau sebagaimana yang diarahkan
oleh Ketua Pengarah. Ketua Pengarah hendaklah menahan pembayaran balik
jika orang kena cukai tidak mematuhi apa-apa obligasi di bawah Akta yang


-----

188 _Rang Undang-Undang_

dicadangkan atau permintaan yang dibuat oleh Ketua Pengarah. Fasal ini juga
memperuntukkan jangka masa bagi Ketua Pengarah untuk membuat pembayaran
balik dan menghendaki orang kena cukai untuk mengakaun apa-apa cukai
input yang telah dikredit atau dibayar balik sebagai cukai outputnya jika dia
tidak membayar balasan kepada pembekal. Ia membenarkan orang kena cukai
menuntut semula cukai inputnya jika dia kemudiannya telah membayar balasan
kepada pembekal itu. Fasal ini selanjutnya mengecualikan pembekalan barang
atau perkhidmatan tertentu daripada apa-apa kredit cukai input.

_Fasal 39 bertujuan untuk mengehadkan amaun cukai input sebagai kredit bagi_
maksud membuat pembekalan tertentu sahaja dan memperuntukkan pembekalan
dikecualikan yang tertentu untuk dikira sebagai pembekalan bercukai tertakluk
kepada syarat yang ditetapkan.

_Fasal 40 bertujuan untuk menetapkan suatu tempoh bercukai bagi seorang_
orang kena cukai satu bulan atau tiga bulan bergantung kepada nilai keseluruhan
pembekalan bercukai tahunannya. Fasal ini seterusnya menetapkan bila tempoh
bercukai pertama dan berikutnya bermula dan berakhir kecuali ditentukan
selainnya oleh Ketua Pengarah. Ia membenarkan seorang orang kena cukai
memohon secara bertulis kepada Ketua Pengarah bagi mengubah tempoh bercukai
atau tempoh mana-mana tempoh bercukainya. Ia seterusnya memperuntukkan
kuasa Ketua Pengarah menetapkan semula tempoh bercukainya.

_Fasal 41 bertujuan untuk menghendaki orang kena cukai mengakaun cukai_
dalam penyata dan memberikannya dalam masa yang dinyatakan. Seseorang yang
telah diluluskan suatu tempoh bercukai yang diubah hendaklah mengemukakan
penyata dalam tempoh 30 hari dari berakhirnya setiap tempoh bercukai yang
diubah. Seorang orang kena cukai hendaklah mengemukakan penyata akhir
dalam tempoh yang dinyatakan jika berlaku pembatalan pendaftaran dan
membayar apa-apa cukai yang kena dibayar. Fasal ini juga menghendaki orang
kena cukai untuk membayar cukai dan memberikan penyata sama ada terdapat
cukai yang perlu dibayar atau tidak. Ia juga memperuntukkan pelanggaran
_fasal ini sebagai suatu kesalahan._

_Fasal 42 bertujuan untuk menghendaki seseorang yang selain orang kena_
cukai untuk mengakaun cukai dalam suatu perisytiharan dan memberikannya
dalam masa yang dinyatakan. _Fasal ini menghendaki seseorang yang selain_
orang kena cukai untuk membayar cukai. Ia juga memperuntukkan pelanggaran
_fasal ini sebagai suatu kesalahan._

_Fasal 43 bertujuan untuk membenarkan Ketua Pengarah untuk mentaksir_
amaun cukai kena dibayar jika orang kena cukai tidak memohon bagi
pendaftaran, tidak memberikan penyata atau memberikan suatu penyata yang
tidak lengkap atau tidak betul. Fasal ini mengehadkan jangka masa yang tidak
lebih daripada 6 tahun selepas berakhirnya suatu tempoh bercukai bagi Ketua
Pengarah membuat taksiran kecuali dalam kes fraud. Ia juga membenarkan Ketua
Pengarah untuk membuat taksiran jika barang tidak dibekalkan atau dieksport
melainkan jika orang kena cukai boleh membuktikan bahawa barang itu telah
hilang atau musnah. Ketua Pengarah hendaklah menambah amaun cukai yang
ditaksirkan dalam hal jika orang kena cukai membayar cukai mengikut amaun
yang telah ditaksirkan tetapi secara berterusan tidak mengemukakan penyata.


-----

_Cukai Barang dan Perkhidmatan_ 189

_Fasal ini selanjutnya menyifatkan amaun yang ditaksirkan sebagai cukai yang_
betul yang kena dibayar oleh orang kena cukai, sama ada orang itu merayu
terhadap taksiran itu atau tidak, melainkan jika taksiran itu kemudiannya
ditarik balik atau dikurangkan dan orang kena cukai itu mestilah membayar
cukai itu tanpa mengambil kira sama ada dia membuat suatu rayuan terhadap
taksiran itu. _Fasal ini juga membenarkan Ketua Pengarah untuk membuat_
taksiran tambahan yang melebihi taksiran terdahulu dan meminda taksiran itu
bagi memastikan betulnya taksirannya.

_Fasal 44 bertujuan untuk membenarkan Ketua Pengarah untuk tidak_
mengambil kira apa-apa transaksi berhubungan dengan pengelakan cukai dan
menyifatkan mana-mana orang sebagai orang kena cukai, apa-apa pembekalan
sebagai pembekalan bercukai, untuk meletakkan pembekalan dalam tempoh
bercukai tertentu dan untuk menetapkan nilai apa-apa bekalan pada nilai
pasaran terbuka. _Fasal ini bertujuan untuk mengecualikan apa-apa transaksi_
komersial yang sebenarnya yang tanpa niat untuk memperoleh faedah cukai.

_Fasal 45 bertujuan untuk membenarkan Ketua Pengarah untuk mengimbangi_
apa-apa pembayaran balik selain pembayaran balik khas terhadap apa-apa
cukai yang belum dibayar termasuk penalti, surcaj, fi, wang lain yang kena
dibayar, duti kastam, duti eksais, cukai jualan atau cukai perkhidmatan dan
amaun yang diimbang itu dianggap seolah-olah pembayaran atau sebahagian
pembayaran telah dibuat.

_Fasal 46 memberi Menteri kuasa untuk mendapatkan apa-apa cukai yang_
genap masa dan kena dibayar atau apa-apa penalti, surcaj, fi atau wang lain kena
dibayar sebagai hutang sivil. Ia juga mengadakan peruntukan bagi mendapatkan
semula cukai daripada orang kena cukai apabila cukai dikenakan dan yang
hendaklah berdasarkan amaun yang ditunjukkan sebagai cukai dalam invois dan
jika tidak ditunjukkan, ia hendaklah dianggap sebagai termasuk cukai. Fasal ini
mengadakan peruntukan bagi mendapatkan cukai walaupun invois bukan invois
cukai, pembekalan tidak berlaku atau orang yang mengeluarkan invois bukan
orang kena cukai selagi pembekalan itu ialah pembekalan bercukai. Pengeluaran
suatu perakuan yang ditandatangani oleh Ketua Pengarah hendaklah diambil
sebagai keterangan yang mencukupi bagi prosiding di mahkamah. _Fasal ini_
mengira penalti, surcaj, fi atau wang lain sebagai cukai dan mengetepikan had
masa yang dikenakan ke atas pemungutan penalti di bawah Akta Had Masa
1953, Ordinan Had Masa Sabah dan Ordinan Had Masa Sarawak.

_Fasal 47 mengandungi peruntukan bagi penyitaan barang kepunyaan orang_
di tempat perniagaannya sehingga cukai, penalti, surcaj, fi atau wang lain telah
dibayar. _Fasal ini mengadakan peruntukan bagi penyitaan barang, penjualan_
barang yang disita setelah notis sewajarnya diberikan kepada pemunya atau
ejennya dan hasil jualan itu hendaklah digunakan bagi pembayaran cukai,
penalti, surcaj, fi atau wang lain dan apa-apa lebihan hendaklah diberikan
kepada pemunya dan jika pemunya tidak dapat dikesan, baki itu hendaklah
dikreditkan ke dalam Kumpulan Wang Disatukan Persekutuan. Ketua Pengarah
hendaklah melupuskan barang yang disita jika tiada pembida bagi jualan barang
itu. Fasal ini menghendaki pegawai kanan cukai barang dan perkhidmatan untuk
menyaksikan jualan barang yang disita melalui lelong dan ia membenarkan jualan
barang yang disita melalui lelong untuk dikendalikan secara elektronik.


-----

190 _Rang Undang-Undang_

_Fasal 48 bertujuan untuk menghendaki seseorang yang memegang atau_
yang berhutang wang kepada orang kena cukai untuk membayar kepada Ketua
Pengarah jika orang kena cukai berhutang cukai, penalti, surcaj, fi atau wang
lain dan permintaan bertulis telah dibuat kepada orang yang memegang atau
berhutang wang itu. Ia menyifatkan bayaran yang dibuat oleh orang yang
memegang atau berhutang wang kepada orang kena cukai sebagai pembayaran
yang dibuat oleh orang kena cukai. _Fasal ini juga mengadakan peruntukan_
bagi mana-mana orang untuk memberikan maklumat berkenaan dengan apaapa wang yang kena dibayar kepada orang kena cukai jika Ketua Pengarah
menghendaki maklumat sedemikian.

_Fasal 49 bertujuan untuk membenarkan Ketua Pengarah untuk meminta polis_
atau imigresen untuk menghalang mana-mana orang daripada meninggalkan
negara jika orang itu berhutang cukai, penalti, surcaj, fi atau wang lain. Polis
atau imigresen boleh menahan dokumen perjalanan jika suatu permintaan telah
dibuat oleh Ketua Pengarah. _Fasal ini menghendaki Ketua Pengarah untuk_
memberikan suatu notis kepada orang itu memaklumkan kepadanya bahawa dia
dihalang daripada meninggalkan negara dan apa-apa ketidakterimaan notis itu
tidaklah menghalang polis dan imigresen daripada melaksanakan kewajipannya.
Seseorang dibenarkan untuk meninggalkan negara jika dia boleh menunjukkan
bukti bahawa cukai, penalti, surcaj, fi atau wang lain yang terhutang telah
dibayar atau dia memberikan suatu jaminan yang mencukupi untuk membayar
cukai, penalti, surcaj, fi atau wang lain yang terhutang.

_Fasal 50 bertujuan untuk menghendaki seseorang untuk memberikan_
jaminan bagi pembayaran cukai jika difikirkan perlu oleh Ketua Pengarah
bagi pematuhan undang-undang dengan sewajarnya.

_Fasal 51 memberi Ketua Pengarah kuasa untuk membenarkan apa-apa_
cukai atau penalti yang belum dibayar untuk dibayar secara ansuran. Sepuluh
peratus surcaj hendaklah dikenakan ke atas amaun yang tertunggak jika terdapat
keingkaran dalam pembayaran mana-mana ansuran dan amaun tertunggak
bersama dengan surcaj itu hendaklah menjadi genap masa dan kena dibayar
pada tarikh keingkaran berlaku.

_Fasal 52 tidak membenarkan apa-apa barang yang diimport untuk dilepaskan_
daripada kawalan kastam sehingga cukai telah dibayar sepenuhnya kecuali
sebagaimana yang dibenarkan oleh Ketua Pengarah selainnya.

_Fasal 53 bertujuan untuk mengadakan peruntukan bagi tanggungan pengarah_
syarikat, perkongsian liabiliti terhad, rakan kongsi firma atau anggota jawatankuasa
pertubuhan untuk membayar apa-apa cukai, penalti, surcaj, fi atau wang lain
yang belum dibayar.

7. Bahagian VI menyatakan penubuhan Kumpulan Wang bagi Pembayaran
Balik Cukai Barang dan Perkhidmatan.

_Fasal 54 bertujuan untuk memperuntukkan penubuhan Kumpulan Wang_
bagi Pembayaran Balik Cukai Barang dan Perkhidmatan dan memberi Menteri
kuasa untuk membayar ke dalam Kumpulan Wang apa-apa amaun cukai yang
dipungut di bawah Akta yang dicadangkan. Wang dalam Kumpulan Wang
hendaklah digunakan bagi maksud pembayaran balik di bawah _fasal 38 dan_


-----

_Cukai Barang dan Perkhidmatan_ 191

Bahagian VII. Fasal ini memberi Akauntan Negara kuasa untuk mentadbirkan
Kumpulan Wang dan membenarkan pembayaran keseluruhan atau sebahagian
wang Kumpulan Wang ini ke dalam Akaun Hasil Disatukan bagi Kumpulan
Wang Disatukan Persekutuan.

_Fasal 55 bertujuan untuk mengetepikan peruntukan seksyen 14A Akta_
Tatacara Kewangan 1957 berhubung dengan pembayaran balik di bawah
_fasal_ _38 dan Bahagian VII._

8. Bahagian VII mengandungi peruntukan yang berhubungan dengan pelepasan,
pembayaran balik dan peremitan.

_Fasal 56 bertujuan untuk memberi Menteri kuasa untuk melepaskan mana-_
mana orang atau golongan orang daripada pembayaran keseluruhan atau
sebahagian cukai boleh dikenakan dan dilevi. Akibatnya, orang kena cukai
diberi pelepasan daripada mengenakan dan memungut cukai.

_Fasal 57 bertujuan untuk membenarkan seseorang yang telah terlebih bayar_
apa-apa cukai, penalti, surcaj, fi atau wang lain untuk menuntut pembayaran
balik dalam masa enam tahun dari tarikh cukai telah terlebih bayar dan selepas
tuntutan telah dibuat, Ketua Pengarah boleh membayar balik cukai, penalti,
surcaj, fi atau wang lain itu jika dia berpuas hati bahawa pembayaran lebih
telah berlaku. _Fasal ini selanjutnya memberi Ketua Pengarah kuasa untuk_
mengurangkan atau menolak apa-apa pembayaran balik jika pembayaran balik
itu boleh dengan tidak patut mengayakan orang yang membuat tuntutan itu.
Tuntutan terlebih bayar hendaklah disokong oleh keterangan jika dikehendaki
oleh Ketua Pengarah. Ketua Pengarah tidak bertanggungan untuk membuat apaapa pembayaran balik jika didapati bahawa cukai adalah tidak kena dibayar
kepada orang yang membuat tuntutan.

_Fasal 58 bertujuan untuk memperuntukkan bahawa seseorang berhak_
untuk pelepasan hutang lapuk jika dia tidak menerima pembayaran dalam
masa yang dinyatakan berhubung dengan pembekalan bercukai yang dibuat
olehnya dan dia juga telah membuat usaha yang mencukupi untuk mendapatkan
hutang itu. Seseorang yang berhak kepada pelepasan hutang lapuk hendaklah
membuat tuntutan keseluruhan amaun cukai jika dia tidak menerima apa-apa
pembayaran bagi pembekalan dan sebahagian cukai yang telah dibayar jika
dia telah menerima sebahagian pembayaran bagi pembekalan itu. _Fasal ini_
selanjutnya menghendaki orang yang telah diberi pelepasan daripada hutang
lapuk dan kemudiannya menerima pembayaran bagi pembekalan yang telah
dibenarkan pelepasan untuk membayar semula suatu amaun yang ditentukan
mengikut formula kepada Ketua Pengarah.

_Fasal 59 bertujuan untuk membenarkan mana-mana orang kena cukai untuk_
mengurangkan cukai yang boleh dikenakan ke atas pembekalan tertentu seperti
barang terpakai dan mengenakan syarat tertentu ke atas pembekalan sedemikian.
Cukai hendaklah boleh dikenakan ke atas margin harga positif antara barang
yang dibekalkan dengan barang yang diperoleh dan cukai tidak boleh dikenakan
jika terdapat margin yang negatif. _Fasal ini terpakai bagi pembekalan barang_
yang terdahulu dan pengimportan barang yang terdahulu yang berlaku sebelum
tarikh efektif dan telah dikenakan cukai jualan, suatu pembekalan yang cukai


-----

192 _Rang Undang-Undang_

tidak boleh dikenakan hendaklah termasuk pembekalan di bawah perenggan 4
Jadual Kedua atau pembekalan terdahulu adalah daripada seorang orang kena
cukai yang juga diberikan pelepasan jualan barang terpakai.

_Fasal 60 bertujuan untuk membenarkan Ketua Pengarah untuk mendapatkan_
cukai, penalti, surcaj, fi atau apa-apa wang lain yang telah dibayar balik secara
terkhilaf dalam tempoh 6 tahun dari tarikh pembayaran balik itu dibuat.

_Fasal 61 bertujuan untuk mengadakan peruntukan bagi Skim Bayar_
Balik Pelancong untuk membolehkan pelancong menuntut pembayaran balik
ke atas barang yang dibeli daripada kedai yang diluluskan di Malaysia dan
kemudiannya dibawa keluar dari Malaysia. _Fasal ini memberi kuasa kepada_
Menteri untuk melantik mana-mana orang untuk menjadi seorang ejen bayar
balik pelancong.

_Fasal 62 bertujuan untuk membenarkan Menteri untuk meremit keseluruhan_
atau mana-mana bahagian cukai yang genap masa dan kena dibayar berdasarkan
kes demi kes. _Fasal ini selanjutnya membenarkan Ketua Pengarah untuk_
meremit keseluruhan atau mana-mana bahagian penalti yang kena dibayar atau
surcaj yang terakru di bawah Akta yang dicadangkan atas alasan justifikasi dan
ekuiti. Ia mengadakan peruntukan bagi pembayaran balik cukai jika seseorang
telah diberi suatu peremitan cukai dan telah membayar cukai itu.

_Fasal 63 bertujuan untuk memberi Ketua Pengarah kuasa untuk meremit_
keseluruhan atau mana-mana bahagian cukai jika barang di bawah kawalan
kastam hilang, rosak atau musnah. Cukai hendaklah boleh dikenakan ke atas
barang yang telah dipindahkan daripada kawalan kastam walaupun barang
dikatakan telah hilang, rosak atau kurang dari segi berat, ukuran, isipadu atau
nilai melainkan jika notis bertulis diberikan kepada Ketua Pengarah sebelum
barang itu dipindahkan daripada kawalan kastam.

9. Bahagian VIII memperkatakan kes khas di bawah Akta yang
dicadangkan.

_Fasal 64 bertujuan untuk memperuntukkan ketidakpakaian Akta yang_
dicadangkan kepada Kerajaan Persekutuan dan Kerajaan Negeri dan kepada
pihak berkuasa tempatan dan badan berkanun berkenaan dengan fungsi
pengawalseliaan dan penguatkuasaannya.

_Fasal 65 bertujuan untuk menyifatkan apa-apa pembekalan yang dibuat_
oleh seseorang ejen bagi pihak seseorang prinsipal sebagai pembekalan yang
dibuat oleh prinsipal itu dan apa-apa pembekalan kepada seseorang ejen bagi
pihak seseorang prinsipal sebagai pembekalan yang dibuat kepada prinsipal
itu. Ia selanjutnya mengira apa-apa pembekalan melalui seseorang ejen yang
bertindak atas namanya sendiri sebagai pembekalan yang dibuat kepada ejen
itu dan pembekalan yang dibuat oleh ejen itu manakala pembekalan melalui
seseorang pelelong yang bertindak atas namanya sendiri bagi pihak orang
kena cukai dikira sebagai pembekalan oleh orang kena cukai dan pelelong itu
dikehendaki untuk mengakaun cukai dalam penyata cukai jika pelelong ialah
orang kena cukai dan untuk mengakaun cukai dalam borang yang ditetapkan


-----

_Cukai Barang dan Perkhidmatan_ 193

jika dia bukan orang kena cukai dan apa-apa pembekalan oleh orang kena cukai
kepada pelelong itu hendaklah tidak diambil kira. Jika seseorang itu menjual
barang yang dimiliki oleh seorang orang kena cukai bagi mendapat balik
hutang, dia adalah bertanggungan untuk mengakaun cukai tanpa mengambil
kira sama ada dia adalah seorang orang kena cukai atau tidak. _Fasal ini juga_
memperuntukkan untuk mengkehendaki seseorang prinsipal yang tidak berada
di Malaysia tetapi akan menjadi seorang orang kena cukai jika dia berada di
Malaysia untuk melantik seorang ejen, sama ada atau tidak ejen itu adalah
seorang orang kena cukai, bagi mengakaun cukai bagi pihaknya. Walau
bagaimanapun, Ketua Pengarah boleh mengarahkan prinsipal yang tempatnya
bukan Malaysia untuk melantik ejen lain untuk bertindak bagi pihaknya. Apaapa barang yang diimport oleh seseorang ejen yang ialah seorang orang kena
cukai dan bertindak atas namanya sendiri bagi seseorang yang selain orang
kena cukai dikira sebagai diimport oleh ejen itu dan kemudiannya jika dia
membekalkan barang itu, dia dikira sebagai membuat pembekalan itu. Fasal ini
mengadakan peruntukan bagi skop untuk seseorang dikira sebagai tempatnya
bukan di Malaysia.

_Fasal 66 bertujuan untuk mengadakan peruntukan bagi pemakaian fasal ini_
apabila terdapat perubahan dalam kadar cukai atau apa-apa perubahan dalam
perihalan pembekalan berkadar sifar atau pembekalan dikecualikan. Kadar
cukai lama hendaklah dikenakan ke atas apa-apa pembayaran yang diterima
atau nilai pembekalan yang dibuat sebelum perubahan dalam kadar cukai
dan pengenaan kadar cukai baru ke atas bakinya, yang mana lebih tinggi.
_Fasal ini juga memperkatakan pengenaan kadar cukai lama dan kadar cukai_
baru dalam hal jika terdapat perubahan status daripada pembekalan bercukai
kepada pembekalan dikecualikan dan pembekalan berkadar standard kepada
pembekalan berkadar sifar dan sebaliknya.

_Fasal 67 menyatakan fleksibiliti pembekal untuk mengenakan cukai tambahan_
atau mengurangkan cukai jika terdapat perubahan dalam kadar cukai selepas
membuat kontrak bagi pembekalan bercukai barang atau perkhidmatan. Perubahan
kadar cukai hendaklah termasuk perubahan status pembekalan dikecualikan
atau pembekalan berkadar sifar.

_Fasal 68 bertujuan untuk mengira pembekalan yang dibuat oleh pemindah_
sebagai pembekalan yang dibuat oleh penerima pindahan dan menghendaki
pemindah untuk memindahkan rekod cukainya kepada penerima pindahan
jika perniagaannya dipindahkan sebagai usaha berterusan. Penerima pindahan
disifatkan telah menuntut cukai input atau pembayaran baliknya jika pemindah
itu telah menuntut cukai input atau pembayaran balik. Begitu juga, jika ia
adalah tanggungan bagi pemindah untuk memberi penyata, mengakaun dan
membayar cukai, ia hendaklah juga menjadi tanggungan kepada penerima
pindahan untuk berbuat sedemikian. Jika pemindah diluluskan mengakaun
atas asas pembayaran, penerima pindahan dikehendaki meneruskan mengguna
asas pembayaran atas perniagaan yang dipindahkan kepadanya. Pemindah dan
penerima pindahan adalah berhak untuk menuntut apa-apa cukai input yang
bersampingan dengan pemindahan usaha berterusan.

_Fasal 69 bertujuan untuk mengadakan peruntukan bagi dua pengusaha atau_
lebih dalam aktiviti yang berhubungan dengan petroleum di bawah perjanjian
usaha sama untuk dikira sebagai suatu usaha sama bagi maksud cukai. Pengusaha

-----

194 _Rang Undang-Undang_

pengusaha hendaklah mencalonkan satu pengusaha untuk menjadi pengendali
usaha atau melantik syarikat pengendalian bersama untuk menjadi pengendali
usaha. Pendaftaran usaha sama hendaklah atas nama pengendali usaha dan
suatu syarikat pengendalian bersama hendaklah menjadi orang kena cukai bagi
maksud usaha sama. Ketua Pengarah boleh membatalkan pendaftaran usaha
sama bagi tujuan perlindungan hasil cukai. Ia juga memperuntukkan bahawa
semua pengusaha hendaklah bertanggungan secara bersesama dan berasingan
bagi apa-apa cukai yang kena dibayar oleh pengendali usaha.

_Fasal 70 bertujuan untuk mengadakan peruntukan bagi layanan cukai_
ke atas barang diimport yang tertakluk kepada Skim Penggudangan, nilai
barang hendaklah termasuk duti kastam atau duti eksais dan apa-apa cukai
yang kena dibayar ke atas barang itu hendaklah kena dibayar di peringkat duti
dan jika tiada duti kena dibayar, cukai hendaklah kena dibayar apabila barang
itu dipindahkan dari gudang. Barang tidak boleh dipindahkan dari gudang
melainkan jika duti kastam, duti eksais dan cukai telah dibayar atau mengikut
syarat sebagaimana yang dikenakan oleh Ketua Pengarah.

_Fasal 71 memperkatakan Skim Pedagang Diluluskan dan bertujuan untuk_
membenarkan penggantungan cukai ke atas barang diimport di bawah Skim
itu dan hendaklah diakaun dalam tempoh bercukai pada masa pengimportan
berlaku.

_Fasal 72 memperkatakan Skim Pengilang Tol Diluluskan yang dalamnya_
pembekalan perkhidmatan daripada pengilang tol kepada prinsipalnya di luar
negara hendaklah tidak diambil kira. Pelanggan tempatan prinsipal yang
menerima barang daripada pengilang tol hendaklah mengakaun dan membayar
cukai ke atas pembekalan (jika pembekalan itu ialah pembekalan bercukai)
seolah-olah dia telah memperoleh dan membekalkan barang itu sendiri. Jika
penerima barang adalah seorang orang kena cukai dia mestilah mengakaun
cukai yang genap masanya dalam penyatanya. Walau bagaimanapun, jika dia
bukan seorang orang kena cukai, dia adalah bertanggungan bagi apa-apa cukai
yang genap masanya atas pembekalan itu.

_Fasal 73 memperkatakan Skim Tukang Emas Diluluskan yang dalamnya_
cukai dikenakan atas pembekalan barang yang ditetapkan oleh mana-mana
orang kena cukai kepada tukang emas diluluskan hendaklah tidak diakaun
olehnya. Tukang emas diluluskan hendaklah mengakaun cukai dikenakan
oleh pembekal dalam penyatanya. _Fasal ini memindahkan tanggungan untuk_
mengakaun cukai daripada pembekal kepada tukang emas diluluskan.

_Fasal 74 mengadakan peruntukan bagi Skim Kadar Rata yang seorang_
orang yang diluluskan boleh menyifatkan tambahan kadar rata yang dikenakan
ke atas aktiviti yang ditetapkan kepada seorang orang berdaftar sebagai cukai
dan bertujuan untuk melarang pengenaan cukai sedemikian ke atas selain
pembekalan dan seseorang yang disebut sebelum ini. _Fasal ini selanjutnya_
mengkehendaki orang yang diluluskan mengeluarkan invois atas pembekalan
barang yang dibuat olehnya. Ia juga memperuntukkan bagi pelanggaran _fasal_
ini sebagai suatu kesalahan.


-----

_Cukai Barang dan Perkhidmatan_ 195

_Fasal 75 bertujuan untuk mengira broker saham dan remisier sebagai entiti_
tunggal bagi maksud pendaftaran untuk mengurangkan masalah pematuhan yang
dihadapi oleh remisier yang majoriti daripada mereka berada di bawah nilai
ambang dan jualan tahunan mereka adalah tidak menentu. Pendaftaran orang
kena cukai tunggal hendaklah atas nama broker saham. Fasal ini mengadakan
peruntukan bagi layanan cukai ke atas pembekalan yang dibuat, obligasi ketua
anggota dan tuntutan cukai input. Broker saham hendaklah bertanggungan
ke atas cukai yang genap masa dan kena dibayar oleh entiti tunggal itu.

10. Bahagian IX memperkatakan ketetapan CBP.

_Fasal 76 memberi Ketua Pengarah kuasa untuk membuat ketetapan umum_
tentang pemakaian mana-mana peruntukan Akta yang dicadangkan ini kepada
mana-mana orang atau golongan orang atau kepada apa-apa perkiraan dan
menarik balik apa-apa ketetapan umum yang dibuat. _Fasal ini mengadakan_
peruntukan bagi pemakaian ketetapan umum kepada seseorang dan perkiraan
dalam hal keadaan tertentu.

_Fasal 77 memberi Ketua Pengarah kuasa untuk membuat ketetapan awal_
ke atas permohonan oleh mana-mana orang dan ketetapan awal itu berkuat
kuasa dari tarikh ketetapan itu. Ketetapan awal itu hendaklah dibuat mengikut
cara dan bentuk tertentu sebagaimana yang ditentukan oleh Ketua Pengarah.
Ketetapan awal hendaklah terpakai bagi suatu jenis perkiraan tertentu dan
tidaklah terpakai bagi mana-mana jenis perkiraan lain oleh orang yang sama.
_Fasal ini selanjutnya memperuntukkan bahawa seseorang boleh memohon_
bagi suatu ketetapan daripada Ketua Pengarah tentang pemakaian mana-mana
peruntukan Akta yang dicadangkan bagi suatu jenis perkiraan tertentu tertakluk
kepada kelayakan tertentu dan ketetapan yang dikeluarkan di bawah _fasal ini_
mengikat orang itu dan Ketua Pengarah. Ketua Pengarah juga diberi kuasa
untuk menarik balik apa-apa ketetapan awal yang dikeluarkan tetapi penarikan
balik itu tidak memberi kesan terhadap ketetapan tersebut dan ia masih terpakai
sehingga tamat tempoh ketetapan sedemikian.

_Fasal 78 mengadakan peruntukan bagi kemuktamadan suatu ketetapan awal_
yang dikeluarkan kepada mana-mana orang dan tiada rayuan boleh dibuat
selepasnya.

_Fasal 79 menyatakan ketidakpakaian ketetapan awal dari tarikh peruntukan_
Akta yang dicadangkan dipinda atau dimansuhkan jika peruntukan Akta yang
dicadangkan itu terkandung dalam ketetapan awal.

11. Bahagian X mengandungi peruntukan yang berhubungan dengan
penguatkuasaan.

_Fasal 80 bertujuan untuk memperuntukkan kuasa yang diberikan ke atas_
pegawai kanan cukai barang dan perkhidmatan oleh Akta ini berhubung
dengan penguatkuasaan, pemeriksaan dan penyiasatan, Kanun Tatacara Jenayah

[Akta 593] hendaklah terpakai bagi pegawai kanan cukai barang dan perkhidmatan
sebagaimana ia terpakai bagi pegawai polis.


-----

196 _Rang Undang-Undang_

_Fasal 81 bertujuan untuk memperuntukkan bagi pegawai kanan cukai barang_
dan perkhidmatan akses kepada mana-mana tempat atau premis. _Fasal ini_
menghendaki orang yang menjalankan perniagaan dan mana-mana orang lain
yang berada di tempat atau premis itu untuk membantu pegawai kanan cukai
barang dan perkhidmatan dalam menjalankan kewajipannya.

_Fasal 82 bertujuan untuk membenarkan Majistret mengeluarkan waran_
geledah jika terdapat alasan yang munasabah untuk mempercayai bahawa satu
kesalahan telah dilakukan.

_Fasal 83 bertujuan untuk memperuntukkan penggeledahan dibuat tanpa waran_
jika terdapat alasan munasabah untuk mempercayai bahawa apa-apa barang
atau dokumen yang mana boleh memberi keterangan mungkin dialihkan atas
alasan kelengahan dalam memperoleh waran geledah.

_Fasal 84 memperkatakan kuasa untuk menahan dan menggeledah pengangkut._
Pegawai cukai barang dan perkhidmatan boleh menahan dan memeriksa apa-apa
pengangkut jika dia ada alasan untuk mempercayai bahawa suatu kesalahan
dilakukan dan meminta orang yang menjaga pengangkut itu untuk membuka
dan membenarkan pemeriksaan.

_Fasal 85 bertujuan untuk memperuntukan penyitaan barang atau dokumen_
berhubung dengan suatu kesalahan. Pegawai cukai barang dan perkhidmatan
dikehendaki untuk memberi notis bertulis atas apa-apa penyitaan kepada pemilik
barang atau dokumen itu. _Fasal ini juga menyatakan bahawa suatu penyitaan_
hendaklah terpakai bagi apa-apa benda yang terkandung di dalam bekas muatan,
bungkusan atau pengangkut yang di dalamnya barang atau dokumen dijumpai
dan apa-apa barang mudah rosak yang disita boleh dijual.

_Fasal 86 bertujuan untuk mengadakan peruntukan bagi pemulangan atau_
pelupusan barang boleh alih di bawah penyiasatan tertakluk kepada terma dan
syarat tertentu. Suatu perakuan hendaklah dikeluarkan apabila barang boleh
alih itu dipulangkan atau dilupuskan. _Fasal ini juga memberi Menteri kuasa_
untuk memberikan arahan tertentu kepada Ketua Pengarah tentang penjalanan
kuasa yang melibatkan pemulangan atau pelupusan barang boleh alih itu.

_Fasal 87 bertujuan untuk mengadakan peruntukan bagi kuasa menangkap._
Peruntukan tertentu Kanun Tatacara Jenayah terpakai dalam hal mana-mana
orang yang diperiksa oleh mana-mana pegawai cukai barang dan perkhidmatan.
Orang yang ditangkap hendaklah dibawa ke balai polis atau ditahan di bawah
jagaan pegawai cukai barang dan perkhidmatan dan diambil gambar atau
kesan jarinya. _Fasal ini menyatakan bahawa seseorang hendaklah ditangkap_
pada bila-bila masa jika dia boleh ditangkap tetapi tidak ditangkap pada masa
pelakuan kesalahan itu atau dia telah melepaskan dirinya selepas tangkapan
dibuat. Walau bagaimanapun, orang yang ditangkap boleh dilepaskan jika dia
mendepositkan suatu jumlah wang yang munasabah atau bon untuk memastikan
pelepasannya. Seseorang yang dilepaskan atas jaminan hendaklah ditangkap
semula jika ada sebab yang munasabah untuk mempercayai bahawa dia akan
mengingkari jaminan atau penjaminnya itu berhasrat untuk dilepaskan daripada
obligasinya.


-----

_Cukai Barang dan Perkhidmatan_ 197

12. Bahagian XI memperkatakan pelbagai kesalahan dan penalti bagi
ketidakpatuhan Akta yang dicadangkan.

_Fasal 88 bertujuan untuk mengadakan peruntukan bagi kesalahan membuat_
suatu penyata yang tidak betul.

_Fasal 89 bertujuan untuk mengadakan peruntukan bagi kesalahan pengelakan_
cukai. Fasal ini selanjutnya mengadakan peruntukan mengenai skop pengelakan
cukai sebagai termasuk pemerolehan kredit bagi kredit cukai input, pelepasan
bagi hutang lapuk atau tuntutan dalam Skim Bayar Balik Pelancong jika orang
itu tidak berhak kepada kredit, pelepasan atau tuntutan itu. Dalam manamana pendakwaan melibatkan pengelakan cukai, percubaan untuk melakukan
kesalahan yang boleh dihukum di bawah Akta ini atau pensubahatan, apa-apa
pengelakan hendaklah disifatkan dilakukan dengan pengetahuan orang kena
tuduh melainkan jika dibuktikan sebaliknya.

_Fasal 90 bertujuan untuk mengadakan peruntukan bagi kesalahan memperoleh_
pembayaran balik secara tidak wajar yang termasuklah juga pembayaran balik
khas.

_Fasal 91 bertujuan untuk mengadakan peruntukan bagi kesalahan berhubung_
dengan barang, invois dan resit.

_Fasal 92 bertujuan untuk mengadakan peruntukan bagi kesalahan menghalang_
pegawai cukai barang dan perkhidmatan.

_Fasal 93 bertujuan untuk mengadakan peruntukan bagi kesalahan keengganan_
untuk menjawab soalan atau memberikan maklumat palsu.

_Fasal 94 bertujuan untuk mengadakan peruntukan bagi kesalahan oleh orang_
yang diberi kuasa dan tidak diberi kuasa.

_Fasal 95 bertujuan untuk mengadakan peruntukan bagi kesalahan percubaan_
dan pensubahatan.

_Fasal 96 bertujuan untuk mengadakan peruntukan bagi penalti am._

_Fasal 97 memperkatakan kesalahan oleh kumpulan orang. Seseorang pengarah,_
pegawai pematuhan, pengurus, setiausaha atau rakan kongsi melakukan suatu
kesalahan melainkan jika dia mengambil segala langkah munasabah untuk
menghalang pelakuan kesalahan itu.

_Fasal 98 bertujuan untuk mengadakan peruntukan bagi tanggungan seseorang_
untuk membayar cukai, penalti atau surcaj yang dia bertanggungan baginya
walaupun prosiding undang-undang telah dimulakan terhadapnya.

13. Bahagian XII memperkatakan peruntukan yang berhubungan dengan
perbicaraan dan prosiding.

_Fasal 99 memperuntukkan bahawa tiada pendakwaan terhadap apa-apa_
kesalahan di bawah Akta yang dicadangkan boleh dimulakan kecuali oleh atau
dengan keizinan bertulis Pendakwa Raya.


-----

198 _Rang Undang-Undang_

_Fasal 100 bertujuan untuk memperuntukkan bahawa Mahkamah Sesyen_
mempunyai bidang kuasa untuk membicarakan kesalahan di bawah Akta yang
dicadangkan dan mengenakan hukuman bagi kesalahan.

_Fasal 101 bertujuan untuk memperuntukkan bahawa Akta yang dicadangkan_
tidak menghalang pendakwaan, pensabitan dan penghukuman seseorang
di bawah mana-mana undang-undang bertulis yang lain.

_Fasal 102 memperkatakan beban pembuktian._

_Fasal 103 memperkatakan peruntukan keterangan. Fasal ini memperuntukkan,_
antara lain bahawa—

_(a) apa-apa pernyataan yang berupa sebagai ditandatangani oleh Ketua_
Pengarah atau mana-mana pegawai yang diberi kuasa dan lampirannya
hendaklah menjadi keterangan _prima facie mengenai fakta yang_
dinyatakan dalamnya;

_(b) apa-apa transkrip bagi apa-apa butir dalam penyata atau dokumen yang_
lain yang berhubungan dengan cukai hendaklah menjadi keterangan
_prima facie mengenai fakta yang dinyatakan dalamnya jika transkrip itu_
diperakui oleh Ketua Pengarah atau pegawai yang diberi kuasa;

_(c) tiada pernyataan atau dokumen boleh tidak diterima sebagai keterangan_
terhadap seseorang dalam prosiding atas alasan bahawa pernyataan
itu dibuat di bawah dorongan, janji atau ugutan;

_(d)_ seseorang adalah dianggap membuat suatu pernyataan atau catatan
palsu, mengelak cukai atau memperoleh pembayaran balik secara
tidak wajar jika dibuktikan bahawa pernyatan atau catatan palsu itu
telah dibuat dalam suatu penyata atau bagi pihak mana-mana orang
melainkan jika dibuktikan sebaliknya.

_Fasal 104 memperkatakan nilai keterangan notis elektronik. Notis elektronik_
boleh diterima sebagai keterangan fakta yang dinyatakan dalam notis itu jika
notis elektronik itu diperakui oleh Ketua Pengarah sebagai mengandungi
semua maklumat yang dihantar melalui perkhidmatan elektronik dan disahkan
ketulenan dengan sewajarnya sebagaimana yang dinyatakan dalam Akta yang
dicadangkan atau Akta Keterangan 1950.

_Fasal 105 bertujuan untuk memperuntukkan perakuan yang ditandatangani_
oleh Ketua Pengarah tentang status pendaftaran seseorang, pengemukaan
penyata, pembayaran cukai atau pembuatan ketetapan umum atau ketetapan
awal sebagai keterangan prima facie mengenai fakta yang dinyatakan dalamnya
dan mengadakan peruntukan bagi kebolehterimaan dokumen yang dikemukakan
oleh pendakwaan dalam apa-apa prosiding sebagai keterangan jika perakuan
yang menyatakan fakta yang dipersoalkan itu ditandatangani oleh juru analisis,
pegawai kanan cukai barang dan perkhidmatan atau mana-mana orang yang
diberi kuasa untuk bertindak bagi pihak Menteri.

_Fasal 106 bertujuan untuk menghendaki lima peratus bagi setiap perihalan_
bungkusan atau bekas muatan yang mengandungi barang yang disita supaya
dibuka dan diperiksa, menghendaki maksimum lima peratus daripada barang
yang disita dalam isipadu atau berat supaya diuji dan menganggap bahawa


-----

_Cukai Barang dan Perkhidmatan_ 199

barang yang terkandung di dalam bungkusan atau bekas muatan belum dibuka
adalah serupa dengan barang yang dijumpai dalam bungkusan atau bekas
muatan yang telahpun dibuka itu.

_Fasal 107 bertujuan untuk memperuntukkan perakuan analisis yang_
ditandatangani oleh juru analisis sebagai keterangan yang mencukupi
mengenai fakta yang dinyatakan dalam perakuan itu melainkan jika tertuduh
menghendaki juru analisis itu dipanggil sebagai saksi. Suatu salinan perakuan
mesti diserahkan kepada tertuduh tidak kurang daripada sepuluh hari sebelum
permulaan perbicaraan.

_Fasal 108 bertujuan untuk memperuntukkan perakuan yang ditandatangani_
oleh pegawai yang bertanggungjawab bagi pendaftaran atau pelesenan vesel
atau pengangkut di Malaysia atau di Singapura sebagai keterangan prima facie
jika perakuan itu relevan untuk menentukan fakta sedemikian dalam prosiding
di bawah Akta yang dicadangkan.

_Fasal 109 bertujuan untuk memperuntukkan dokumen yang berupa sebagai_
perakuan yang ditandatangani oleh pegawai yang bertanggungjawab untuk
menentukan tanan atau buatan sesuatu pesawat sebagai keterangan _prima_
_facie mengenai fakta yang dinyatakan dalamnya jika dokumen itu relevan_
untuk menentukan fakta sedemikian dalam prosiding di bawah Akta yang
dicadangkan.

_Fasal 110 bertujuan untuk memperuntukkan perakuan yang ditandatangani_
oleh pegawai yang bertanggungjawab bagi ketepatan sesuatu meter atau alat
penyukatan petroleum sebagai keterangan _prima facie mengenai fakta yang_
dinyatakan dalamnya perakuan itu perlu untuk membuktikan fakta sedemikian
dalam prosiding di bawah Akta yang dicadangkan.

_Fasal 111 bertujuan untuk memperuntukkan bagi pengenaan tempoh_
pemenjaraan oleh mana-mana mahkamah berkenaan dengan ketidakbayaran
denda.

_Fasal 112 bertujuan untuk mengadakan peruntukan supaya perbicaraan_
di mahkamah atau rayuan diteruskan tanpa memeriksa tentang cara dan bentuk
penyitaan dibuat kecuali jika cara dan bentuk penyitaan itu dikemukakan
sebagai keterangan.

_Fasal 113 memperkatakan obligasi kerahsiaan berhubung dengan identiti_
pemberi maklumat.

_Fasal 114 bertujuan untuk menghendaki seseorang saksi supaya tidak_
menzahirkan maklumat yang berhubungan dengan pemberi maklumat yang
boleh membawa kepada pengesanan pemberi maklumat itu. Ia juga mengadakan
peruntukan supaya petikan dalam sesuatu buku, dokumen atau kertas
disembunyikan atau dipadam untuk melindungi pemberi maklumat daripada
dikesan semasa pemeriksaan buku, dokumen atau kertas dalam prosiding dan
membenarkan mahkamah untuk menghendaki pengemukaan aduan asal atau
penzahiran penuh pemberi maklumat itu jika mahkamah mendapati bahawa
pemberi maklumat itu telah membuat pernyataan material yang palsu selepas
pemeriksaan penuh kes itu.


-----

200 _Rang Undang-Undang_

_Fasal 115 menyatakan bahawa semua barang yang disita boleh dilucuthakkan_
atau dilepaskan dan apa-apa hasil dipungut yang kena dibayar kepada Kumpulan
Wang Disatukan Persekutuan.

_Fasal 116 bertujuan untuk menolak apa-apa kos atau ganti rugi diawardkan_
berkenaan dengan apa-apa barang yang disita melainkan jika penyitaan dibuat
tanpa sebab yang munasabah.

_Fasal 117 memperkatakan kuasa mahkamah untuk memerintahkan pelupusan_
barang yang disita. Fasal ini memberi mahkamah mandat untuk melucuthakkan
amaun yang diperoleh daripada pelupusan atau penjualan barang boleh alih
jika kesalahan telah dilakukan dan mengadakan peruntukan bagi barang yang
dilucuthakkan diserahkan kepada pegawai cukai barang dan perkhidmatan
dan dilupuskan sebagaimana yang diarahkan oleh Ketua Pengarah. Apa-apa
hasil yang dipungut yang kena dibayar kepada Kumpulan Wang Disatukan
Persekutuan.

_Fasal 118 memperkatakan pelucuthakan barang yang disita yang berkenaan_
dengannya tiada pendakwaan dan hasil jualan barang itu.

_Fasal 119 memberi mahkamah kuasa untuk memulangkan apa-apa barang_
yang dilucuthak atau membayar balik hasil jualan kepada pemunya barang
apabila permohonan bertulis diperoleh daripada Pendakwa Raya.

_Fasal 120 memperkatakan cara penyampaian saman._

_Fasal 121 memperkatakan pengkompaunan kesalahan._

_Fasal 122 bertujuan untuk mengadakan peruntukan bagi mahkamah untuk_
memerintahkan seseorang untuk membayar amaun cukai kepada Ketua Pengarah
jika dia didapati bersalah bagi suatu kesalahan dan cukai itu boleh didapatkan
dengan cara yang sama sebagai denda. Peruntukan ini juga memberikan kuasa
kepada mahkamah untuk mengarahkan suatu pembayaran balik kepada manamana orang yang telah membayar amaun cukai berkenaan dengan kesalahan
itu dan kemudiannya didapati tidak bersalah.

14. Bahagian XIII memperkatakan perkara kajian semula dan rayuan.

_Fasal 123 mengandungi takrif perkataan dan ungkapan yang digunakan_
dalam Bahagian XIII Akta yang dicadangkan.

_Fasal 124 bertujuan untuk membenarkan Ketua Pengarah untuk mengkaji_
semula keputusan yang dibuat dan membuat keputusan muktamad dalam masa
yang ditentukan.

_Fasal 125 bertujuan untuk mengadakan peruntukan bagi penubuhan Tribunal_
Rayuan Cukai Barang dan Perkhidmatan (“Tribunal”).

_Fasal 126 bertujuan untuk membenarkan mana-mana orang yang terkilan_
untuk merayu terhadap keputusan Ketua Pengarah kepada Tribunal dalam
suatu masa yang ditetapkan atau suatu perlanjutan masa oleh Tribunal berserta
dengan fi yang ditetapkan.


-----

_Cukai Barang dan Perkhidmatan_ 201

_Fasal 127 bertujuan untuk mengadakan peruntukan bagi bidang kuasa Tribunal_
untuk menentukan rayuan, yang tidak termasuk perkara yang dinyatakan dalam
Jadual Keempat.

_Fasal 128 memberi Menteri kuasa untuk melantik seorang Pengerusi, sekian_
bilangan Timbalan Pengerusi dan anggota lain Tribunal dan menentukan saraan,
terma dan syarat pelantikan anggota Tribunal. Ia juga mengadakan peruntukan
bagi tempoh pelantikan anggota Tribunal.

_Fasal 129 bertujuan untuk memberi Timbalan Pengerusi kuasa untuk_
melaksanakan fungsi Pengerusi apabila Pengerusi tidak berupaya untuk
melaksanakan kewajipannya.

_Fasal 130 bertujuan untuk memberi Menteri kuasa untuk membatalkan_
pelantikan seseorang anggota Tribunal atas apa-apa alasan yang dinyatakan.

_Fasal 131 bertujuan untuk memperuntukkan bahawa seseorang yang dilantik_
sebagai anggota Tribunal yang berhasrat untuk meletakkan jawatan mesti
membuat pemberitahuan secara bertulis kepada Menteri.

_Fasal 132 memperkatakan kekosongan jawatan anggota Tribunal. Ia juga_
memberi Menteri kuasa untuk menggantikan mana-mana anggota Tribunal
dalam hal kekosongan.

_Fasal 133 bertujuan untuk mengadakan peruntukan bagi pelantikan seorang_
Setiausaha, Penolong Setiausaha dan pegawai-pegawai untuk menjalankan
fungsi Tribunal dan menyatakan bahawa Pengerusi mempunyai kawalan am
ke atas Setiausaha, Penolong Setiausaha dan pegawai-pegawai Tribunal.

_Fasal 134 bertujuan untuk menyifatkan anggota, pegawai, Setiausaha dan_
Penolong Setiausaha Tribunal sebagai penjawat awam.

_Fasal 135 memperkatakan pendengaran rayuan. Bilangan minimum anggota_
bagi setiap panel ialah tiga orang. _Fasal ini juga mengadakan peruntukan_
bagi cara keputusan dibuat oleh panel. Ia juga membenarkan prosiding
supaya diteruskan oleh anggota panel yang tinggal dalam hal kematian atau
ketidakupayaan seorang anggota selain Pengerusi atau Timbalan Pengerusi.
_Fasal ini selanjutnya memperuntukkan bahawa prosiding rayuan hendaklah_
didengar semula dalam hal orang yang mempengerusikan sesuatu prosiding
rayuan itu tidak berupaya untuk menyelesaikan prosiding itu.

_Fasal 136 bertujuan untuk memberi Pengerusi kuasa untuk mengarahkan_
rayuan supaya didengar oleh hanya seorang anggota Tribunal.

_Fasal 137 menghendaki anggota Tribunal untuk menzahirkan kepentingannya_
sama ada secara langsung atau tidak langsung dalam rayuan yang dibawa
ke hadapannya dan untuk menjadikan dirinya tidak layak mengambil bahagian
dalam prosiding itu. _Fasal ini memberi Pengerusi kuasa untuk melantik_
anggota yang lain untuk mendengar atau membereskan rayuan itu jika dia
berpuas hati bahawa seseorang anggota mempunyai kepentingan berkenaan
dengan prosiding itu.


-----

202 _Rang Undang-Undang_

_Fasal 138 bertujuan untuk mengadakan peruntukan supaya rayuan tidak_
didengar di mana-mana mahkamah jika rayuan telah difailkan dengan Tribunal
yang rayuan itu adalah dalam bidang kuasa Tribunal melainkan jika prosiding
telah bermula di mahkamah sebelum rayuan itu difailkan di Tribunal atau
Tribunal telah menarik balik, meninggalkan atau menolak prosiding itu.

_Fasal 139 bertujuan untuk menghendaki Setiausaha untuk memberikan notis_
tentang hari, masa dan tempat pendengaran.

_Fasal 140 bertujuan untuk mengadakan peruntukan bagi Tribunal membantu_
pihak-pihak untuk merundingkan suatu penyelesaian yang dipersetujui berhubung
dengan rayuan itu. Ia menyatakan bahawa Tribunal hendaklah mengambil kira
apa-apa faktor yang berkemungkinan untuk menjejaskan keupayaan salah satu
atau kedua-dua pihak untuk merundingkan suatu penyelesaian yang dipersetujui
dalam membuat suatu taksiran. Tribunal hendaklah meluluskan dan merekodkan
penyelesaian yang dipersetujui oleh kedua-dua pihak seolah-olah keputusan itu
telah dibuat oleh Tribunal. Tribunal diberi kuasa untuk meneruskan prosiding
jika kedua-dua pihak tidak mencapai suatu penyelesaian yang dipersetujui.

_Fasal 141 bertujuan untuk membenarkan suatu pihak kepada rayuan untuk_
mengendalikan sendiri kesnya atau melantik orang lain sebagai wakilnya yang
bolehlah termasuk seorang peguam, ejen cukai, dsb., dan Ketua Pengarah akan
diwakili oleh pegawai yang diberi kuasa.

_Fasal 142 bertujuan untuk mengadakan peruntukan bagi Tribunal memperoleh,_
mendapat dan menerima keterangan dalam apa-apa cara sebagaimana yang
difikirkan patut oleh Tribunal untuk membantunya dalam membuat pertimbang
telitian semasa pendengaran sesuatu rayuan. Fasal ini selanjutnya memperuntukkan
bahawa apa-apa saman yang dikeluarkan oleh Tribunal hendaklah disampaikan dan
dikuatkuasakan seolah-olah saman itu dikeluarkan oleh Mahkamah Sesyen.

_Fasal 143 bertujuan untuk membenarkan Tribunal untuk meminta maklumat_
dalam menjalankan kuasa dan fungsinya di bawah Akta yang dicadangkan.

_Fasal 144 bertujuan untuk mengadakan peruntukan bagi Tribunal untuk_
membuat keputusannya dalam masa yang dinyatakan. _Fasal ini memberi_
Tribunal kuasa untuk mengkaji semula dan menyemak keputusan yang dibuat
oleh Ketua Pengarah atau untuk membuat keputusan baru dan juga menghendaki
Tribunal untuk memberikan alasan bagi keputusannya.

_Fasal 145 bertujuan untuk mengadakan peruntukan bagi keputusan dan_
penyelesaian Tribunal direkodkan secara bertulis.

_Fasal 146 bertujuan untuk mengadakan peruntukan bahawa keputusan_
Tribunal adalah mengikat. Keputusan Tribunal adalah disifatkan sebagai suatu
keputusan oleh Mahkamah Sesyen.

_Fasal 147 memperkatakan cara pemberesan rayuan._

_Fasal 148 bertujuan untuk mengadakan peruntukan suatu rayuan ke Mahkamah_
Tinggi berkaitan persoalan undang-undang atau persoalan fakta dan undangundang yang bercampur.


-----

_Cukai Barang dan Perkhidmatan_ 203

_Fasal 149 bertujuan untuk memperuntukkan bahawa Tribunal hendaklah_
menerima pakai apa-apa tatacara yang perlu dalam pendengaran sesuatu
rayuan.

_Fasal 150 bertujuan untuk memperuntukkan bahawa tiada prosiding boleh_
diketepikan disebabkan tidak mengikut bentuk.

_Fasal 151 memberi Tribunal kuasa untuk membuat keputusan tentang siapa_
yang patut membayar kos dan takat yang kos hendaklah dibayar.

_Fasal 152 bertujuan untuk memperuntukkan bahawa Tribunal boleh_
memerintahkan pelupusan dokumen yang dikemukakan semasa prosiding.

_Fasal 153 menyatakan bahawa tiada tindakan boleh diambil terhadap_
Tribunal bagi apa-apa yang dilakukan dalam pelaksanaan fungsinya di bawah
Akta yang dicadangkan.

15. Bahagian XIV mengandungi peruntukan khas tentang kawasan
ditetapkan.

_Fasal 154 mentakrifkan erti Malaysia supaya tidak termasuk kawasan_
ditetapkan bagi maksud Bahagian XIV Akta yang dicadangkan.

_Fasal 155 bertujuan untuk memperuntukkan tiada cukai boleh dikenakan_
ke atas pembekalan yang dibuat di dalam dan antara kawasan ditetapkan
melainkan Menteri mengarahkan selainnya.

_Fasal 156 bertujuan untuk mengadakan peruntukan bagi layanan cukai_
yang berlainan ke atas barang dan perkhidmatan diimport ke dan dieksport
dari kawasan ditetapkan atau barang dan perkhidmatan yang dibekalkan ke
atau dari kawasan ditetapkan dari atau ke Malaysia.

_Fasal 157 bertujuan untuk mengadakan peruntukan bagi layanan cukai_
ke atas barang dan perkhidmatan yang dibekalkan dalam Malaysia oleh orang kena
cukai yang tempat perniagaan utamanya terletak di kawasan ditetapkan.

_Fasal 158 bertujuan untuk menghendaki orang yang menjaga sesuatu vesel_
atau pesawat udara untuk membuat perisytiharan barang yang dibekalkan dari
kawasan ditetapkan ke Malaysia.

_Fasal 159 bertujuan untuk membolehkan pemungutan cukai dibuat di kawasan_
ditetapkan berkenaan dengan barang yang dibekalkan atau akan dibekalkan
dari kawasan ditetapkan ke Malaysia.

_Fasal 160 bertujuan untuk memberi Menteri kuasa untuk membuat perintah_
untuk menetapkan pembekalan tertentu sebagai bercukai di kawasan ditetapkan
dan berkenaan dengan barang atau perkhidmatan tertentu apabila dibekalkan
atau diimport ke dalam atau dieksport dari kawasan ditetapkan.

16. Bahagian XV mengandungi peruntukan khas tentang zon perdagangan
bebas.


-----

204 _Rang Undang-Undang_

_Fasal 161 mentakrifkan erti aktiviti perdagangan, Malaysia dan zon_
perdagangan bebas.

_Fasal 162 bertujuan untuk memperuntukkan layanan cukai yang berbeza_
ke atas pengimportan barang ke dalam zon perdagangan bebas untuk kegunaan
aktiviti perdagangan atau perdagangan runcit.

_Fasal 163 bertujuan untuk memperuntukkan tiada cukai boleh dikenakan_
ke atas pembekalan yang dibuat di dalam zon perdagangan bebas melainkan
Menteri mengarahkan selainnya.

17. Bahagian XVI memperkatakan peruntukan pelbagai.

_Fasal 164 bertujuan untuk memberi Ketua Pengarah atau mana-mana_
pegawai cukai barang dan perkhidmatan kuasa untuk mengambil sampel untuk
memastikan kebolehcukaian barang dan sampel itu boleh dilupuskan mengikut
cara yang diarahkan oleh Ketua Pengarah.

_Fasal 165 menghendaki seseorang untuk memberikan maklumat, mengemukakan_
barang atau dokumen atau menyediakan terjemahan sebagaimana yang dikehendaki
oleh pegawai cukai barang dan perkhidmatan.

_Fasal 166 bertujuan untuk membolehkan Ketua Pengarah menyediakan_
perkhidmatan eletronik bagi transaksi tertentu dan membebaskannya daripada
apa-apa liabiliti bagi apa-apa kerugian yang dialami oleh pengguna perkhidmatan
eletronik.

_Fasal 167 bertujuan untuk mengadakan peruntukan bagi kaedah dan cara_
yang berkaitan dengan penyampaian notis oleh Ketua Pengarah dan menyifatkan
notis sebagai disampaikan jika notis itu telah dialamatkan kepada orang tertentu
di alamat yang dinyatakan.

_Fasal 168 memperkatakan pengesahan notis._

_Fasal 169 bertujuan untuk mengadakan peruntukan bagi bayaran pos percuma_
bagi semua penyata dan dokumen yang berhubungan yang dihantar kepada
Ketua Pengarah.

_Fasal 170 memperkatakan ejen cukai. Hanya seseorang ejen cukai boleh_
bertindak bagi pihak mana-mana orang tentang perkara yang berhubungan
dengan cukai di bawah Akta yang dicadangkan. Seseorang itu boleh memohon
untuk menjadi ejen cukai jika dia merupakan individu yang tempat tinggal
biasanya di Malaysia. Walau bagaimanapun, fasal ini tidak menghalang manamana orang lain untuk mewakili mana-mana pihak kepada apa-apa rayuan
di bawah _fasal 135._ _Fasal ini bertujuan untuk memberi Menteri kuasa untuk_
meluluskan permohonan untuk menjadi ejen cukai dan tempoh sah pemohon
itu sebagai seorang ejen cukai.

_Fasal 171 bertujuan untuk membolehkan Ketua Pengarah untuk memberikan_
ganjaran bagi perkhidmatan yang diberikan yang membawa kepada pengesanan
kesalahan di bawah Akta yang dicadangkan.


-----

_Cukai Barang dan Perkhidmatan_ 205

_Fasal 172 bertujuan untuk menghendaki borang yang ditetapkan digunakan_
melainkan jika kebenaran diberikan oleh Ketua Pengarah untuk menggunakan
borang selain borang yang ditetapkan.

_Fasal 173 bertujuan untuk membolehkan Ketua Pengarah untuk mengenakan_
fi bagi perkhidmatan yang diberikan yang tidak dikehendaki supaya diberikan
di bawah Akta yang dicadangkan dan yang baginya tiada fi ditetapkan
di bawah mana-mana undang-undang bertulis.

_Fasal 174 bertujuan untuk mengadakan peruntukan bagi pemakaian Akta_
Kastam 1967 atau Akta Eksais 1976 berkenaan dengan pengimportan atau
pengeksportan barang. Akta yang dicadangkan hendaklah terpakai jika terdapat
perbezaan antara peruntukan Akta yang dicadangkan dengan peruntukan dalam
Akta Kastam 1967 atau Akta Eksais 1976.

_Fasal 175 bertujuan untuk melindungi Kerajaan daripada apa-apa liabiliti_
berkenaan dengan barang yang hilang disebabkan oleh kebakaran atau kecurian
atau kerosakan atau sebab yang lain semasa barang itu dalam jagaan sah
pegawai cukai barang dan perkhidmatan melainkan jika kehilangan itu berpunca
daripada kecuaian sengaja pegawai cukai barang dan perkhidmatan.

_Fasal 176 bertujuan untuk melindungi pegawai cukai barang dan perkhidmatan_
daripada apa-apa liabiliti berkenaan dengan barang yang hilang disebabkan
oleh kebakaran atau kecurian atau kerosakan atau sebab yang lain semasa
barang itu berada dalam jagaan sah pegawai cukai barang dan perkhidmatan
dalam perjalanan pelaksanaan kewajipannya di bawah Akta yang dicadangkan
melainkan jika kehilangan itu berpunca daripada kecuaian atau keingkaran
sengajanya.

_Fasal 177 bertujuan untuk memberi Menteri kuasa untuk membuat peraturan-_
peraturan.

18. Bahagian XVII memperkatakan pemansuhan dan kecualian Akta Cukai
Jualan 1972.

_Fasal 178 bertujuan untuk mengadakan peruntukan bagi pemansuhan Akta_
Cukai Jualan 1972 dan bagi kecualian peruntukan tertentu Akta Cukai Jualan
1972 untuk membolehkan pelevian, pembayaran, pentaksiran, pembayaran balik,
peremitan atau mendapatkan cukai jualan yang telah menjadi kena dibayar.

_Fasal 179 bertujuan untuk menghendaki orang yang dilesenkan di bawah_
Akta Cukai Jualan 1972 untuk mengemukakan penyata terakhir tidak lewat
daripada dua puluh lapan hari dari tarikh efektif dan menyatakan dan membayar
amaun cukai jualan yang boleh dikenakan dalam penyata terakhir itu. _Fasal_
ini juga mentakrifkan erti tempoh bercukai terakhir.

_Fasal 180 bertujuan untuk menghendaki orang yang dilesenkan di bawah_
Akta Cukai Jualan 1972 dan bukan orang berdaftar untuk mengakaun dan
membayar cukai jualan ke atas barang yang dipegang dalam tangan pada
tarikh perlaksanaan CBP yang mengandungi bahan mentah dan komponen yang


-----

206 _Rang Undang-Undang_

diperoleh tanpa cukai jualan, di bawah seksyen 9 atau dikecualikan di bawah
seksyen 10 Akta Cukai Jualan 1972, dan ke atas barang siap dan separa siap
apabila dia terhenti menjadi pemegang lesen cukai jualan. Dia mesti mengakaun
cukai jualan dan membayar cukai jualan dalam penyata cukai terakhirnya.

19. Bahagian XVIII memperkatakan pemansuhan dan kecualian Akta Cukai
Perkhidmatan 1975.

_Fasal 181 bertujuan untuk mengadakan peruntukan bagi memansuhkan Akta_
Cukai Perkhidmatan 1975 dan bagi kecualian peruntukan tertentu Akta Cukai
Perkhidmatan 1975 untuk membolehkan pelevian, pembayaran, pentaksiran,
pembayaran balik, peremitan atau mendapatkan cukai perkhidmatan yang telah
menjadi kena dibayar.

_Fasal 182 bertujuan untuk menghendaki orang yang dilesenkan di bawah_
Akta Cukai Perkhidmatan 1975 untuk mengemukakan penyata terakhir tidak
lewat daripada dua puluh lapan hari dari tarikh efektif dan menyatakan amaun
keseluruhan cukai perkhidmatan yang boleh dikenakan termasuk amaun cukai
perkhidmatan yang tidak dinyatakan dalam tempoh bercukai terdahulu dalam
penyata terakhir itu. Pembayaran cukai perkhidmatan itu hendaklah mengikut
seksyen 14 Akta Cukai Perkhidmatan 1975. _Fasal ini juga mentakrifkan erti_
tempoh cukai terakhir.

20. Bahagian XIX memperkatakan peruntukan peralihan.

_Fasal 183 bertujuan untuk mengadakan peruntukan bagi cukai yang tidak_
dikenakan dan dilevikan ke atas apa-apa pembekalan barang atau perkhidmatan
sebelum tarikh efektif. Jika sebelum tarikh efektif apa-apa bayaran diterima
berkaitan dengan pembekalan barang dan perkhidmatan yang akan dibuat pada
atau selepas tarikh efektif atau invois telah dikeluarkan yang berhubungan
dengan pembekalan barang atau perkhidmatan yang akan dibuat pada atau
selepas tarikh efektif, bagi maksud menentukan tempoh bercukai yang
cukai output atau cukai inputnya itu boleh dihubungkaitkan, pembayaran itu
dengannya diambil sebagai telah diterima atau invois itu diambil sebagai telah
dikeluarkan, semasa tempoh bercukai yang pertama selepas tarikh efektif.
Apa-apa pembayaran yang diterima atau amaun yang dinyatakan dalam suatu
invois yang dikeluarkan sebelum tarikh efektif diambil kira sebagai termasuk
cukai bagi pembekalan yang akan dibuat pada atau selepas tarikh efektif. Jika
cukai jualan atau cukai perkhidmatan telah dibayar atau suatu invois telah
dikeluarkan yang mana cukai jualan atau cukai perkhidmatan telah dikenakan,
cukai tidak akan dikenakan ke atas pembekalan yang dibuat sedemikian pada
atau selepas tarikh efektif setakat yang diliputi oleh invois. Dalam hal barang
yang tidak dilepaskan daripada kawalan kastam, masa pengimportan diambil
sebagai masa apabila barang itu dilepaskan oleh pegawai kastam.

_Fasal 184 bertujuan untuk mengadakan peruntukan mengenai tanggungan_
seseorang untuk berdaftar jika ada alasan untuk mempercayai bahawa jumlah
nilai pembekalan bercukainya dalam bulan tarikh efektif dan sebelas bulan yang
berikutnya akan melebihi ambang yang ditetapkan. Fasal ini juga menghendaki
orang itu untuk memohon kepada Ketua Pengarah supaya didaftarkan dan
permohonan itu hendaklah dibuat tiga bulan sebelum tarikh efektif.


-----

_Cukai Barang dan Perkhidmatan_ 207

_Fasal 185 bertujuan untuk memperuntukkan bahawa cukai jualan dan cukai_
perkhidmatan tidak boleh dikenakan berkuat kuasa dari tarikh efektif.

_Fasal 186 bertujuan untuk menentukan bahawa nilai pembekalan barang_
dan perkhidmatan yang dikira sebagai telah berlaku selepas tarikh efektif
hendaklah selaras dengan kehendak dalam _fasal 15._

_Fasal 187 bertujuan untuk mengadakan peruntukan bagi layanan apa-apa_
pembekalan yang dibuat menurut apa-apa kontrak tanpa peluang untuk dikaji
semula yang dibuat tidak kurang daripada dua tahun sebelum tarikh efektif.
Suatu pembekalan hendaklah dikira sebagai pembekalan berkadar sifar jika
pembekal ialah orang berdaftar, pembekalan itu ialah suatu pembekalan
bercukai, pembekalan itu mesti dibuat sebelum suatu peluang kajian semula
berbangkit atau dalam tempoh 5 tahun selepas tarikh efektif dan penerima
ialah orang berdaftar dan membuat pembekalan bercukai keseluruhan. _Fasal_
ini juga mentakrifkan “kontrak tanpa peluang kajian semula” dan “peluang
kajian semula”.

_Fasal 188 bertujuan untuk mengadakan peruntukan bagi cukai yang boleh_
dikenakan ke atas pembekalan berperingkat atau berkala yang dibuat di bawah
suatu perjanjian dalam suatu tempoh yang bermula sebelum tarikh efektif
dan berakhir pada atau selepas tarikh efektif. Hanya bahagian pembekalan
yang berhubung kait dengan bahagian tempoh pada atau selepas tarikh efektif
boleh dikenakan cukai. Dalam hal pembekalan perkhidmatan, pembekalan itu
hendaklah diambil sebagai dibuat secara berterusan dan sama rata sepanjang
tempoh perjanjian itu. Fasal ini juga menyatakan ketidakpakaian layanan cukai
ke atas jenis waranti dan perjanjian tertentu yang disebut dalam _fasal 187._

_Fasal 189 memperkatakan cukai yang boleh dikenakan ke atas pembayaran_
bagi hak yang diberikan atau yang boleh dijalankan sepanjang hayat seseorang
atau bagi tempoh yang tidak kurang daripada tiga puluh tahun. Hak yang
berkenaan itu berhubung dengan perjanjian yang dibuat oleh orang kena cukai
yang membuat suatu pembekalan perkhidmatan. Jika pembayaran bagi hak itu
dibuat sebelum tarikh efektif, pembayaran itu tidak boleh dikenakan cukai.

_Fasal 190 bertujuan untuk mengadakan peruntukan bagi kelayakan_
pembayaran balik khas yang bersamaan dengan amaun cukai jualan berkenaan
dengan barang yang dalam pegangan jika penuntut memegang invois pembekal
yang berkenaan yang membuktikan bahawa dia ialah penerima yang baginya
cukai jualan telah dibayar sebelum tarikh efektif atau dokumen import yang
membuktikan bahawa dia ialah pengimport, penerima konsain atau pemunya
yang baginya cukai jualan juga telah dibayar sebelum tarikh efektif. Bagi
penuntut yang tidak memegang invois sedemikian, pembayaran balik khas
yang baginya layak adalah berdasarkan kepada dua puluh peratus daripada
nilai belian yang ditunjukkan pada invois didarab dengan kadar cukai jualan
dan penuntut telah membayar amaun yang ditunjukkan pada invois sebelum
tarikh efektif. Fasal ini selanjutnya mengkehendaki orang itu membayar semula
amaun cukai jualan itu sebagai cukai outputnya jika dia telah menuntut bagi
pembayaran balik khas ke atas barang itu yang kemudiannya dikembalikan
kepada pembekal. Fasal ini juga menetapkan kategori barang yang tidak berhak
bagi tuntutan pembayaran balik khas.


-----

208 _Rang Undang-Undang_

_Fasal 191 menghendaki orang yang menuntut suatu pembayaran balik khas_
untuk membuat satu permohonan sahaja kepada Ketua Pengarah tidak lewat
daripada enam bulan dari tarikh efektif dan menghendaki penuntut untuk
mengesahkan amaun pembayaran balik khas oleh orang yang berkenaan. Fasal
ini juga memperuntukkan penuntut tidak berhak kepada pembayaran balik
khas jika didapati penuntut itu mendapat pembayaran balik secara tidak wajar
dan jika telah diberi pembayaran balik, Ketua Pengarah diberi kuasa untuk
mendapatkan semula pembayaran balik sedemikian.

_Fasal 192 bertujuan untuk memberi Ketua Pengarah kuasa untuk mengimbangkan_
cukai jualan yang belum dibayar atau penalti terhadap pembayaran balik khas
itu.

_Fasal 193 bertujuan untuk memperkatakan pembekalan barang atau_
perkhidmatan pembinaan yang dibekalkan kepada penerima pada atau selepas
tarikh efektif, mengikut perjanjian yang dibuat sebelum tarikh efektif. _Fasal_
ini menjelaskan bahawa nilai semua kerja dan bahan hendaklah ditentukan
setakat pada permulaan tarikh efektif dan mestilah disahkan oleh orang yang
diberi kuasa. Nilai itu juga ditentukan dengan cara yang dinyatakan oleh Ketua
Pengarah pada atau sebelum berakhirnya tempoh bercukai pertama pembekal
itu selepas tarikh efektif.

_Fasal 194 bertujuan untuk mengadakan peruntukan bagi cukai dikenakan_
ke atas pembayaran yang ditahan berkenaan dengan pembekalan yang dibuat
pada atau selepas tarikh efektif, walaupun kontrak itu dibuat sebelum tarikh
efektif.

_Fasal 195 bertujuan untuk mengadakan peruntukan bagi cukai dikenakan_
bagi penebusan baucar pada atau selepas tarikh efektif, walaupun baucar
itu telah dikeluarkan sebelum tarikh efektif. _Fasal ini juga bertujuan untuk_
menerangkan bahawa tiada cukai hendaklah dikenakan ke atas pembekalan jika
cukai jualan atau cukai perkhidmatan telah dikenakan dan dibayar sebelum
tarikh efektif.

_Fasal 196 bertujuan untuk mengadakan peruntukan bagi layanan pembekalan_
barang atau perkhidmatan daripada apa-apa mesin atau peranti yang dikendalikan
oleh syiling, token dan yang serupa dengannya. Cukai tidak dikenakan hanya
bagi pengeluaran pertama dalam tempoh minggu pertama bermula pada tarikh
efektif dan apa-apa pengeluaran yang berikutnya dalam tempoh satu minggu
bermula pada tarikh efektif hendaklah termasuk cukai. Apa-apa pengeluaran
pungutan selepas satu minggu bermula pada tarikh efektif hendaklah termasuk
cukai.

_Fasal 197 bertujuan untuk membolehkan tindakan dan perkara yang dilakukan_
oleh atau bagi pihak Ketua Pengarah dalam persediaan bagi atau dalam
menjangkakan perbuatan Akta ini dan apa-apa perbelanjaan yang ditanggung
berhubung dengannya hendaklah dianggap telah diberi kuasa di bawah Akta
ini, dengan syarat bahawa tindakan dan perkara itu dilakukan selari dengan
niat am dan maksud Akta ini, dan semua hak dan obligasi yang diperoleh
atau ditanggung akibat melakukan tindakan atau perkara itu termasuk apa-apa
perbelanjaan yang ditanggung berkaitan dengannya hendaklah apabila Akta
ini dimulakan penguatkuasaannya dianggap menjadi hak dan obligasi Ketua
Pengarah. _Fasal ini juga menyifatkan apa-apa kelulusan berkaitan dengan_


-----

_Cukai Barang dan Perkhidmatan_ 209

pendaftaran atau apa-apa pelantikan yang diberikan sebelum tarikh kuat kuasa
hendaklah disifatkan dibuat di bawah Akta ini. Walau bagaimanapun, kelulusan
atau pelantikan yang diberikan itu hendaklah hanya mula berkuat kuasa dari
tarikh efektif.

Jadual Pertama menyatakan perkara yang akan dikira sebagai suatu pembekalan
barang atau suatu pembekalan perkhidmatan.

Jadual Kedua mengandungi perkara yang akan dikira sebagai bukan suatu
pembekalan barang mahupun suatu pembekalan perkhidmatan.

Jadual Ketiga memperkatakan nilai pembekalan barang atau
perkhidmatan.

Jadual Keempat bertujuan untuk mengadakan peruntukan bagi perkara yang
tidak boleh dirayu.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U2)2873]


-----

