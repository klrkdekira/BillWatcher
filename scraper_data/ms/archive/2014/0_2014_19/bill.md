---
Year: 2014
Bill: D.R. 30/2014 - Rang Undang-Undang Teknologis Dan Juruteknik 2014 (Lulus)
Title: D.R. 30/2014 - Rang Undang-Undang Teknologis Dan Juruteknik 2014 (Lulus)
Download URL: https://www.parlimen.gov.my/files/billindex/pdf/2014/WJW003495%20BM(Baru).pdf
URL: https://www.parlimen.gov.my/files/billindex/pdf/2014/WJW003495%20BM(Baru).pdf
---
---
Reading:
D.R. 30/2014
Bacaan Pertama Pada:27/11/2014
Bacaan Kedua Pada:30/11/-0001
Dibentang Oleh:
Diluluskan Pada:02/04/2015
Dibentang Oleh:
---

_Teknologis dan Juruteknik_

**D.R. 30/2014**

RANG UNDANG-UNDANG TEKNOLOGIS DAN

JURUTEKNIK 2014

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Tafsiran

3. Ketidakpakaian

Bahagian II

LEMBAGA TEKNOLOGIS MALAYSIA

4. Penubuhan Lembaga Teknologis Malaysia

5. Fungsi Lembaga

6. Kuasa Lembaga

7. Pewakilan fungsi dan kuasa Lembaga

8. Keanggotaan Lembaga

9. Meterai perbadanan

10. Tempoh jawatan

11. Elaun

12. Pembatalan pelantikan dan peletakan jawatan

13. Pengosongan jawatan

14. Jadual

15. Penzahiran kepentingan

Bahagian III

PENDAFTARAN TEKNOLOGIS DAN JURUTEKNIK

16. Perkhidmatan teknikal dan perkhidmatan teknologi

17. Daftar

18. Pelantikan dan kewajipan Pendaftar

19. Teknologis Profesional


-----

2 _Rang Undang-Undang_

_Fasal_

20. Juruteknik Bertauliah

21. Pendaftaran Teknologis Berijazah dan Teknologis Profesional

22. Pendaftaran Juruteknik Berkelayakan dan Juruteknik Bertauliah

23. Permohonan bagi pendaftaran

24. Perakuan pendaftaran

25. Pembaharuan pendaftaran

26. Pemberitahuan pertukaran alamat

Bahagian IV

PENGGANTUNGAN, PEMBATALAN PENDAFTARAN, dsb.

27. Penggantungan dan pembatalan pendaftaran

28. Pemotongan daripada Daftar

29. Perakuan hendaklah dikembalikan

30. Kemasukan semula

Bahagian V

KEWANGAN

31. Kumpulan Wang Lembaga Teknologis Malaysia

32. Perbelanjaan yang hendaklah dipertanggungkan pada Kumpulan Wang

33. Perbelanjaan dan penyediaan anggaran

34. Pemeliharaan Kumpulan Wang

35. Akaun bank

36. Kuasa untuk meminjam

37. Pelaburan

38. Tatacara kewangan

39. Tahun kewangan

40. Akaun dan laporan

Bahagian VI

AM

41. Alasan bagi rayuan

42. Lembaga Rayuan

43. Tempoh jawatan anggota Lembaga Rayuan


-----

_Teknologis dan Juruteknik_ 3

_Fasal_

44. Rayuan

45. Jawatankuasa Penyiasat dan kuasanya

46. Penalti kerana memperoleh pendaftaran dengan dakwaan palsu, dsb.

47. Indemniti

48. Pekhidmat awam

49. Obligasi kerahsiaan

50. Kuasa untuk membuat peraturan-peraturan

Jadual


-----

_Rang Undang-Undang_


-----

_Teknologis dan Juruteknik_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penubuhan Lembaga
Teknologis Malaysia dan bagi pendaftaran dan pengiktirafan
Teknologis Profesional dan Juruteknik Bertauliah dalam memberikan
perkhidmatan teknologi dan perkhidmatan teknikal dan bagi
perkara yang berkaitan.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Teknologis dan
Juruteknik 2014.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._


-----

6 _Rang Undang-Undang_

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“Daftar” ertinya daftar yang disimpan dan disenggara di bawah
seksyen 17;

“Juruteknik Berkelayakan” ertinya seseorang yang didaftarkan
di bawah subseksyen 22(2);

“Juruteknik Bertauliah” ertinya seseorang yang didaftarkan
di bawah subseksyen 22(4);

“kemahiran” ertinya suatu kebolehan yang diperoleh dan
diamalkan untuk menjalankan sesuatu tugas atau kerja dengan
kompeten;

“Kumpulan Wang” ertinya Kumpulan Wang Lembaga Teknologis
Malaysia yang ditubuhkan di bawah seksyen 31;

“Lembaga” ertinya Lembaga Teknologis Malaysia yang ditubuhkan
di bawah subseksyen 4(1);

“Menteri” ertinya Menteri yang pada masa ini dipertanggungkan
dengan tanggungjawab bagi perkara yang berkenaan dengan sains,
teknologi dan inovasi;

“orang berdaftar” ertinya Teknologis Profesional, Teknologis
Berijazah, Juruteknik Bertauliah dan Juruteknik Berkelayakan;

“Pendaftar” ertinya Pendaftar Teknologis yang dilantik di bawah
subseksyen 18(1);

“perkhidmatan teknikal” dan “perkhidmatan teknologi” ertinya
perkhidmatan yang ditentukan oleh Lembaga di bawah seksyen 16;

“Teknologis Berijazah” ertinya seseorang yang didaftarkan
di bawah subseksyen 21(2);

“Teknologis Profesional” ertinya seseorang yang didaftarkan
di bawah subseksyen 21(4).


-----

_Teknologis dan Juruteknik_ 7

**Ketidakpakaian**

**3. (1) Peruntukan Akta ini hendaklah menjadi tambahan kepada,**
dan tidak mengurangkan, peruntukan mana-mana undang-undang
bertulis lain yang berhubungan dengan pendaftaran profesional.

(2) Walau apa pun subseksyen (1), peruntukan Akta ini tidak
terpakai bagi profesional yang berdaftar di bawah mana-mana
undang-undang bertulis lain yang berkuat kuasa pada masa
Akta ini berkuat kuasa yang berhubungan dengan pendaftaran
profesional.

Bahagian II

LEMBAGA TEKNOLOGIS MALAYSIA

**Penubuhan Lembaga Teknologis Malaysia**

**4.** (1) Suatu pertubuhan perbadanan yang dikenali sebagai
“Lembaga Teknologis Malaysia” ditubuhkan.

(2) Lembaga adalah kekal turun temurun dan mempunyai
meterai perbadanan.

(3) Lembaga boleh membawa guaman dan dibawa guaman
terhadapnya atas namanya.

(4) Tertakluk kepada dan bagi maksud Akta ini, Lembaga boleh,
atas apa-apa terma yang difikirkannya patut—

_(a) membuat kontrak;_

_(b) memperoleh, membeli, mengambil, memegang dan_

menikmati apa-apa jenis harta alih dan harta tak alih;

_(c) dari semasa ke semasa meminjam atau mendapatkan wang_

melalui overdraf bank atau selainnya bagi maksud yang
dinyatakan dalam perenggan _(b); dan_

_(d) memindahkan, menyerahhakkan, menyerahkan balik,_

memulangkan, menggadaikan, menggadaijanjikan,
mendemiskan, memajakkan, menyerahhakkan semula,
memindahkan hakmilik, atau selainnya melupuskan, atau
membuat apa-apa urusan dengan, apa-apa harta alih atau
harta tak alih atau apa-apa kepentingan yang terletak
hak pada Lembaga.


-----

8 _Rang Undang-Undang_

**Fungsi Lembaga**

**5.** Lembaga hendaklah mempunyai fungsi yang berikut:

_(a)_ untuk mengiktiraf Teknologis Profesional dan Juruteknik

Bertauliah sebagai profesional;

_(b)_ untuk menyimpan dan menyenggara Daftar di bawah

seksyen 17;

_(c)_ untuk menyediakan kemudahan bagi menggalakkan

pendidikan dan latihan dan untuk mengadakan atau
menyebabkan supaya diadakan, program pembangunan
profesional bagi orang berdaftar untuk meningkatkan lagi
pengetahuan mereka yang berhubungan dengan profesion
mereka;

_(d)_ untuk menjalankan penilaian atau menyebabkan supaya

penilaian dijalankan oleh institusi yang diluluskan oleh
Lembaga bagi maksud penerimaan masuk ke dalam
profesion;

_(e)_ untuk menentukan dan mengawal selia kelakuan dan etika

profesion teknologis dan juruteknik; dan

_(f)_ secara amnya, untuk menjalankan segala tindakan dan

melakukan segala benda sebagaimana yang didapati
perlu oleh Lembaga untuk melaksanakan peruntukan
Akta ini.

**Kuasa Lembaga**

**6. (1) Lembaga boleh melakukan segala benda yang perlu atau**
suai manfaat bagi, atau berkaitan dengan, pelaksanaan fungsinya
di bawah Akta ini.

(2) Tanpa menjejaskan keluasan subseksyen (1), Lembaga
boleh—

_(a)_ meluluskan atau menolak permohonan bagi pendaftaran

di bawah Akta ini atau meluluskan apa-apa permohonan
tertakluk kepada apa-apa syarat atau sekatan sebagaimana
yang difikirkannya patut untuk dikenakan;


-----

_Teknologis dan Juruteknik_ 9

_(b)_ mengenakan fi atau apa-apa caj lain sebagaimana yang

difikirkannya patut yang ditetapkan oleh peraturanperaturan dalam pelaksanaan fungsinya dan penjalanan
kuasanya;

_(c)_ membayar elaun dan perbelanjaan lain anggota Lembaga,

majlis dan jawatankuasa;

_(d)_ mengambil kerja apa-apa bilangan pekerja sebagaimana

yang difikirkan perlu oleh Lembaga atas apa-apa terma
dan syarat perkhidmatan sebagaimana yang ditentukan
oleh Lembaga bagi melaksanakan maksud Akta ini;

_(e)_ membayar saraan, elaun dan faedah lain kepada

pekerja;

_(f)_ melantik jawatankuasa yang terdiri daripada orang yang

ditentukan oleh Lembaga untuk membantu Lembaga
dalam menjalankan fungsinya;

_(g)_ menubuhkan majlis bagi menilai jaminan kualiti program

dalam bidang teknologi;

_(h)_ melantik mana-mana orang untuk mewakili Lembaga dalam

apa-apa jawatankuasa, panel atau institusi yang orang itu
kemudiannya membuat syor kepada Lembaga mengenai
semua perkara yang berhubungan dengan kelayakan bagi
penerimaan masuk ke dalam profesion; dan

_(i)_ membatalkan pendaftaran mana-mana orang berdaftar atau

memotong daripada Daftar, atau memasukkan semula
ke dalam Daftar, nama mana-mana orang berdaftar.

**Pewakilan fungsi dan kuasa Lembaga**

**7.** (1) Lembaga boleh, secara bertulis, mewakilkan mana-mana
fungsi dan kuasanya, selain kuasa dalam perenggan 6(2)(g)
kepada—

_(a)_ seseorang anggota Lembaga;

_(b)_ suatu jawatankuasa yang dilantik di bawah perenggan

6(2)(f); dan

_(c)_ suatu majlis yang ditubuhkan di bawah perenggan 6(2)(g).


-----

10 _Rang Undang-Undang_

(2) Mana-mana orang, jawatankuasa atau majlis yang diwakilkan
dengan fungsi atau kuasa sedemikian hendaklah terikat untuk
mematuhi dan mengambil kira semua syarat dan sekatan yang
dikenakan oleh Lembaga dan semua kehendak, tatacara dan
perkara yang dinyatakan oleh Lembaga.

(3) Mana-mana fungsi dan kuasa yang diwakilkan di bawah
seksyen ini hendaklah dilaksanakan dan dijalankan atas nama dan
bagi pihak Lembaga.

(4) Pewakilan di bawah seksyen ini tidaklah menghalang
Lembaga daripada melaksanakan atau menjalankan sendiri pada
bila-bila masa mana-mana fungsi dan kuasa yang diwakilkan
itu.

**Keanggotaan Lembaga**

**8. (1) Lembaga hendaklah terdiri daripada anggota yang berikut**
yang hendaklah dilantik oleh Menteri:

_(a) seorang Presiden yang hendaklah merupakan seorang_

Teknologis Profesional berdaftar; dan

_(b)_ tidak lebih daripada lapan belas orang anggota lain

yang—

(i) sekurang-kurangnya seorang tetapi tidak lebih

daripada lima orang yang hendaklah merupakan
Teknologis Profesional atau Juruteknik Bertauliah
berdaftar yang bekerja dalam perkhidmatan awam
Persekutuan;

(ii) sekurang-kurangnya seorang tetapi tidak lebih

daripada dua orang yang hendaklah merupakan
Teknologis Profesional atau Juruteknik Bertauliah
berdaftar yang bekerja dalam perkhidmatan manamana pihak berkuasa tempatan atau pihak berkuasa
berkanun;

(iii) sekurang-kurangnya seorang tetapi tidak lebih

daripada lima orang yang hendaklah merupakan
Teknologis Profesional atau Juruteknik Bertauliah
berdaftar yang bekerja dalam sektor swasta;


-----

_Teknologis dan Juruteknik_ 11

(iv) sekurang-kurangnya seorang tetapi tidak lebih

daripada lima orang anggota organisasi yang
mewakili bidang teknologi yang berkaitan dan
menggalakkan kemajuan bidang teknologi;

(v) sekurang-kurangnya seorang tetapi tidak lebih daripada

lima orang yang hendaklah merupakan Teknologis
Profesional berdaftar dalam perkhidmatan institusi
pengajian tinggi;

(vi) sekurang-kurangnya seorang tetapi tidak lebih

daripada lima orang yang hendaklah merupakan
Juruteknik Bertauliah berdaftar dalam perkhidmatan
institusi latihan kemahiran; dan

(vii) sekurang-kurangnya seorang tetapi tidak lebih

daripada tiga orang daripada kalangan lembaga
profesional lain yang berkaitan.

(2) Walau apa pun subseksyen (1), Lembaga yang pertama
hendaklah terdiri daripada anggota yang berikut yang hendaklah
dilantik oleh Menteri:

_(a) seorang Presiden yang hendaklah merupakan seorang yang_

layak untuk didaftarkan sebagai Teknologis Profesional
berdaftar; dan

_(b)_ tidak lebih daripada lapan belas orang anggota lain

yang—

(i) sekurang-kurangnya seorang tetapi tidak lebih

daripada lima orang yang hendaklah merupakan
seorang yang layak untuk didaftarkan sebagai
Teknologis Profesional atau Juruteknik Bertauliah
berdaftar yang bekerja dalam perkhidmatan awam
Persekutuan;

(ii) sekurang-kurangnya seorang tetapi tidak lebih

daripada dua orang yang hendaklah merupakan
seorang yang layak untuk didaftarkan sebagai
Teknologis Profesional atau Juruteknik Bertauliah
berdaftar yang bekerja dalam perkhidmatan manamana pihak berkuasa tempatan atau pihak berkuasa
berkanun;


-----

12 _Rang Undang-Undang_

(iii) sekurang-kurangnya seorang tetapi tidak lebih

daripada lima orang yang hendaklah merupakan
seorang yang layak untuk didaftarkan sebagai
Teknologis Profesional atau Juruteknik Bertauliah
berdaftar yang bekerja dalam sektor swasta;

(iv) sekurang-kurangnya seorang tetapi tidak lebih

daripada lima orang anggota organisasi yang
mewakili bidang teknologi yang berkaitan dan
menggalakkan kemajuan bidang teknologi;

(v) sekurang-kurangnya seorang tetapi tidak lebih daripada

lima orang yang hendaklah merupakan seorang
yang layak untuk didaftarkan sebagai Teknologis
Profesional berdaftar dalam perkhidmatan institusi
pengajian tinggi;

(vi) sekurang-kurangnya seorang tetapi tidak lebih

daripada lima orang yang hendaklah merupakan
seorang yang layak untuk didaftarkan sebagai
Juruteknik Bertauliah berdaftar dalam perkhidmatan
institusi latihan kemahiran; dan

(vii) sekurang-kurangnya seorang tetapi tidak lebih

daripada tiga orang daripada kalangan lembaga
profesional lain yang berkaitan.

**Meterai perbadanan**

**9.** (1) Lembaga hendaklah mempunyai suatu meterai perbadanan
yang hendaklah mengandungi suatu peranti yang diluluskan oleh
Lembaga dan meterai itu boleh dari semasa ke semasa dipecahkan,
ditukar, diubah dan dibuat baharu sebagaimana yang difikirkan
patut oleh Lembaga.

(2) Sehingga suatu meterai diadakan oleh Lembaga, suatu cap
yang mengandungi perkataan “Lembaga Teknologis Malaysia”
bolehlah digunakan dan hendaklah disifatkan sebagai meterai
perbadanan Lembaga.

(3) Meterai perbadanan itu hendaklah disimpan dalam jagaan
Presiden atau mana-mana orang lain yang diberi kuasa oleh
Lembaga, dan hendaklah ditentusahkan sama ada oleh Presiden
atau mana-mana orang yang diberi kuasa oleh Presiden secara
bertulis.


-----

_Teknologis dan Juruteknik_ 13

(4) Segala surat ikatan, dokumen dan surat cara lain yang berupa
sebagai dimeteraikan dengan meterai perbadanan Lembaga dan
ditentusahkan dengan sewajarnya hendaklah, sehingga dibuktikan
sebaliknya, disifatkan telah disempurnakan dengan sah.

(5) Apa-apa surat ikatan, dokumen atau surat cara lain yang,
jika disempurnakan oleh seseorang yang bukan suatu pertubuhan
perbadanan, tidak dikehendaki supaya dimeteraikan boleh
disempurnakan mengikut cara yang serupa oleh seorang anggota
Lembaga atau mana-mana orang lain yang diberi kuasa oleh
Presiden bagi pihak Lembaga.

(6) Meterai perbadanan Lembaga hendaklah diberi pengiktirafan
rasmi dan kehakiman.

**Tempoh jawatan**

**10.** (1) Tertakluk kepada apa-apa syarat sebagaimana yang
dinyatakan dalam surat cara pelantikannya, seseorang anggota
Lembaga hendaklah, melainkan jika dia meletakkan atau
mengosongkan jawatannya atau pelantikannya dibatalkan,
memegang jawatan bagi suatu tempoh yang tidak melebihi tiga
tahun sebagaimana yang ditentukan oleh Menteri dan hendaklah
layak untuk dilantik semula bagi suatu tempoh yang tidak melebihi
dua tahun.

(2) Jika seseorang anggota Lembaga mati atau meletakkan atau
mengosongkan jawatannya atau pelantikannya dibatalkan, seorang
anggota baru hendaklah secepat yang dapat dilaksanakan dilantik
untuk menggantikan anggota itu dan anggota yang dilantik itu
hendaklah memegang jawatan bagi baki tempoh pelantikan anggota
yang digantinya itu.

**Elaun**

**11. Presiden dan anggota Lembaga hendaklah dibayar elaun**
sebagaimana yang ditentukan oleh Menteri.

**Pembatalan pelantikan dan peletakan jawatan**

**12.** (1) Menteri boleh, pada bila-bila masa, membatalkan pelantikan
seseorang anggota Lembaga.


-----

14 _Rang Undang-Undang_

(2) Seseorang anggota Lembaga boleh, pada bila-bila masa,
meletakkan jawatannya dengan memberikan notis sekurangkurangnya tiga puluh hari secara bertulis kepada Menteri.

**Pengosongan jawatan**

**13. Jawatan seseorang anggota Lembaga hendaklah menjadi**
kosong—

_(a)_ jika dia meninggal dunia;

_(b)_ jika telah dibuktikan terhadapnya, atau dia telah disabitkan

atas, suatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak;

(ii) suatu kesalahan di bawah mana-mana undang
undang yang berhubungan dengan rasuah; atau

(iii) apa-apa kesalahan lain yang boleh dihukum dengan

pemenjaraan (sama ada pemenjaraan sahaja atau
sebagai tambahan kepada atau sebagai ganti denda)
selama lebih daripada dua tahun;

_(c)_ jika dia menjadi bankrap;

_(d)_ jika dia tidak sempurna akal atau selainnya tidak berupaya

menunaikan kewajipannya;

_(e)_ dalam hal Presiden, jika dia tidak menghadiri mesyuarat

Lembaga tiga kali berturut-turut tanpa kebenaran secara
bertulis daripada Menteri;

_(f)_ dalam hal seseorang anggota Lembaga selain Presiden,

jika dia tidak menghadiri mesyuarat Lembaga tiga kali
berturut-turut tanpa kebenaran secara bertulis daripada
Presiden;

_(g)_ jika peletakan jawatannya diterima oleh Menteri; atau

_(h)_ jika pelantikannya dibatalkan oleh Menteri.

**Jadual**

**14.** (1) Peruntukan Jadual hendaklah terpakai bagi anggota
Lembaga.


-----

_Teknologis dan Juruteknik_ 15

(2) Menteri boleh meminda Jadual melalui perintah yang
disiarkan dalam _Warta._

**Penzahiran kepentingan**

**15.** (1) Seseorang anggota Lembaga, majlis atau jawatankuasa
yang memperoleh suatu kepentingan secara langsung atau tidak
langsung sama ada dengan sendirinya, menerusi anggota keluarganya
atau menerusi sekutunya berhubung dengan apa-apa perkara yang
sedang dibincangkan oleh Lembaga, majlis atau jawatankuasa itu
hendaklah menzahirkan kepada Lembaga, majlis atau jawatankuasa
itu hakikat kepentingannya dan jenis kepentingan itu.

(2) Penzahiran di bawah subseksyen (1) hendaklah direkodkan
dalam minit mesyuarat Lembaga, majlis atau jawatankuasa,
mengikut mana-mana yang berkenaan, yang dalamnya perkara
itu dibincangkan dan, selepas penzahiran itu, anggota itu—

_(a) tidak boleh hadir atau mengambil bahagian dalam apa-_

apa perbincangan atau keputusan Lembaga, majlis atau
jawatankuasa itu, mengikut mana-mana yang berkenaan,
mengenai perkara itu; dan

_(b) tidak boleh diambil kira bagi maksud membentuk kuorum_

Lembaga, majlis atau jawatankuasa, mengikut mana-mana
yang berkenaan,

apabila perkara itu dibincangkan atau diputuskan.

(3) Seseorang anggota Lembaga yang tidak menzahirkan
kepentingannya sebagaimana yang dikehendaki di bawah
subseksyen (1) hendaklah dipecat daripada Lembaga oleh
Menteri.

(4) Seseorang anggota majlis atau jawatankuasa yang tidak
menzahirkan kepentingannya sebagaimana yang dikehendaki
di bawah subseksyen (1) hendaklah dipecat daripada majlis atau
jawatankuasa oleh Lembaga.

(5) Tiada tindakan atau prosiding Lembaga, majlis atau
jawatankuasa boleh menjadi tidak sah atas alasan bahawa manamana anggota Lembaga, majlis atau jawatankuasa telah melanggar
seksyen ini.


-----

16 _Rang Undang-Undang_

(6) Bagi maksud seksyen ini—

“anggota keluarganya”, berhubung dengan seseorang anggota
Lembaga, majlis atau jawatankuasa, termasuklah—

_(a)_ suami atau isterinya;

_(b)_ ibu atau bapanya (termasuk ibu atau bapa suami atau

isterinya);

_(c)_ anaknya (termasuk anak angkat atau anak tiri);

_(d)_ adik-beradiknya (termasuk adik-beradik suami atau

isterinya); dan

_(e)_ suami atau isteri anaknya atau adik-beradiknya; dan

“sekutu”, berhubung dengan seseorang anggota Lembaga, majlis
atau jawatankuasa, ertinya—

_(a)_ orang yang merupakan penama atau pekerja anggota

itu;

_(b)_ firma yang anggota itu atau mana-mana penamanya

merupakan seorang pekongsi;

_(c)_ pekongsi anggota itu;

_(d)_ pemegang amanah sesuatu amanah yang di bawahnya

anggota itu atau seorang anggota keluarganya ialah
seorang benefisiari; atau

_(e)_ mana-mana perbadanan mengikut pengertian Akta Syarikat

1965 [Akta 125], yang anggota itu atau mana-mana
penamanya atau seseorang anggota keluarganya ialah
seorang pengarah atau mempunyai pemegangan syer
yang substansial dalam perbadanan itu.

Bahagian III

PENDAFTARAN TEKNOLOGIS DAN JURUTEKNIK

**Perkhidmatan teknikal dan perkhidmatan teknologi**

**16. Lembaga hendaklah menentukan—**

_(a)_ perkhidmatan teknikal berkenaan dengan mana-mana

operasi yang berhubungan dengan pengujian produk,
pentauliahan produk dan penyenggaraan produk; dan


-----

_Teknologis dan Juruteknik_ 17

_(b)_ perkhidmatan teknologi berkenaan dengan mana-mana

operasi yang berhubungan dengan pembangunan produk,
pembuatan produk, pengujian produk, pentauliahan produk
dan penyenggaraan produk,

bagi maksud Akta ini.

**Daftar**

**17.** (1) Lembaga hendaklah menyimpan dan menyenggara suatu
daftar yang hendaklah terdiri daripada empat bahagian seperti
yang berikut:

_(a)_ Bahagian A — yang hendaklah mengandungi nama, alamat

dan butir-butir lain Teknologis Profesional;

_(b) Bahagian B — yang hendaklah mengandungi nama, alamat_

dan butir-butir lain Teknologis Berijazah;

_(c)_ Bahagian C — yang hendaklah mengandungi nama, alamat

dan butir-butir lain Juruteknik Bertauliah; dan

_(d)_ Bahagian D — yang hendaklah mengandungi nama, alamat

dan butir-butir lain Juruteknik Berkelayakan.

(2) Maka hendaklah ditunjukkan bersetentang dengan nama
setiap orang berdaftar di dalam Daftar bidang teknologi yang dia
layak untuk amalkan dan butir-butir tentang apa-apa syarat atau
sekatan yang dikenakan oleh Lembaga di bawah perenggan 6(2)(a).

**Pelantikan dan kewajipan Pendaftar**

**18.** (1) Menteri hendaklah melantik seorang Pendaftar Teknologis
yang hendaklah berada di bawah arahan Lembaga dan menandatangani
semua perakuan pendaftaran dan pembaharuannya, dan perintah
Lembaga, dan merekodkan semua catatan pendaftaran, penggantungan,
pembatalan, pemotongan dan kemasukan semula ke dalam
Daftar.

(2) Pendaftar hendaklah menyiarkan, melalui cara sebagaimana
yang ditentukan oleh Lembaga, dalam bahasa kebangsaan dan
bahasa Inggeris, nama, alamat, nombor pendaftaran dan butir-butir
lain orang berdaftar—


-----

18 _Rang Undang-Undang_

_(a)_ yang pendaftarannya telah melalui perintah Lembaga—

(i) digantung di bawah perenggan 27(2)(b); atau

(ii) dibatalkan di bawah perenggan 27(2)(c);

_(b)_ yang nama dan butir-butir lainnya telah dipotong daripada

Daftar di bawah subseksyen 28(1); atau

_(c)_ yang telah dimasukkan semula di bawah subseksyen

30(1).

(3) Penyiaran di bawah subseksyen (2) hendaklah dibuat—

_(a)_ dalam masa tujuh hari dari tamat tempoh rayuan dalam

subseksyen 41(1); atau

_(b)_ dalam masa tujuh hari dari tarikh pengesahan Lembaga

Rayuan mengenai perintah Lembaga di bawah subseksyen
44(4), jika terdapat rayuan difailkan terhadap perintah
Lembaga itu.

**Teknologis Profesional**

**19.** Seseorang Teknologis Profesional berhak untuk—

_(a) meluluskan dan mengesahkan cara atau perjalanan_

perkhidmatan teknologi yang hendak dijalankan;

_(b) memperihalkan atau mengemukakan dirinya di bawah_

apa-apa nama, gelaran atau jawatan—

(i) yang mengandungi perkataan “Teknologis Profesional”

atau yang setara dengannya dalam apa-apa bahasa
lain;

(ii) yang mengandungi apa-apa perkataan lain dalam

apa-apa bahasa yang boleh semunasabahnya
ditafsirkan untuk membayangkan bahawa dia ialah
seorang Teknologis Profesional;

(iii) menggunakan gelaran singkatan “Ts.” bagi Teknologis

Profesional sebelum namanya dengan kelulusan
Lembaga; atau

(iv) menggunakan singkatan “P.Tech.” bagi Teknologis

Profesional dan kepakarannya selepas namanya
dengan kelulusan Lembaga;


-----

_Teknologis dan Juruteknik_ 19

_(c) menggunakan atau mempamerkan apa-apa papan tanda, kad_

atau peranti lain yang memperkenalkan atau membayangkan
bahawa dia ialah seorang Teknologis Profesional; dan

_(d) menggunakan cap sebagaimana yang ditentukan oleh_

Lembaga.

**Juruteknik Bertauliah**

**20.** Seseorang Juruteknik Bertauliah berhak untuk—

_(a) meluluskan dan mengesahkan cara atau perjalanan_

perkhidmatan teknikal yang hendak dijalankan;

_(b) memperihalkan atau mengemukakan dirinya di bawah_

apa-apa nama, gelaran atau jawatan—

(i) yang mengandungi perkataan “Juruteknik Bertauliah”

atau yang setara dengannya dalam apa-apa bahasa
lain;

(ii) yang mengandungi apa-apa perkataan lain dalam

apa-apa bahasa yang boleh semunasabahnya
ditafsirkan untuk membayangkan bahawa dia ialah
seorang Juruteknik Bertauliah;

(iii) menggunakan gelaran singkatan “Tc.” bagi Juruteknik

Bertauliah sebelum namanya dengan kelulusan
Lembaga; atau

(iv) menggunakan singkatan “C.Tech.” bagi Juruteknik

Bertauliah dan kepakarannya selepas namanya
dengan kelulusan Lembaga;

_(c) menggunakan atau mempamerkan apa-apa papan tanda, kad_

atau peranti lain yang memperkenalkan atau membayangkan
bahawa dia ialah seorang Juruteknik Bertauliah; dan

_(d) menggunakan cap sebagaimana yang ditentukan oleh_

Lembaga.

**Pendaftaran Teknologis Berijazah dan Teknologis Profesional**

**21.** (1) Tertakluk kepada Akta ini, seseorang yang memegang
ijazah sarjana muda yang diiktiraf oleh Lembaga boleh memohon
untuk didaftarkan sebagai Teknologis Berijazah selepas pembayaran
fi yang ditetapkan.


-----

20 _Rang Undang-Undang_

(2) Selepas permohonan dibuat di bawah subseksyen (1),
dan berdasarkan kepada kriteria sebagaimana yang ditentukan
oleh Lembaga, Lembaga boleh meluluskan permohonan untuk
didaftarkan sebagai Teknologis Berijazah.

(3) Seseorang Teknologis Berijazah yang didaftarkan di bawah
subseksyen (2) yang telah—

_(a)_ memperoleh pengalaman amali sebagaimana yang ditentukan

oleh Lembaga;

_(b)_ membayar fi yang ditetapkan; dan

_(c) mematuhi semua kriteria yang ditentukan oleh_

Lembaga,

boleh memohon untuk didaftarkan sebagai Teknologis
Profesional.

(4) Selepas permohonan dibuat di bawah subseksyen (3), dan
berdasarkan kepada kriteria sebagaimana yang ditentukan oleh
Lembaga, Lembaga boleh meluluskan pendaftaran seseorang
Teknologis Berijazah sebagai Teknologis Profesional.

**Pendaftaran Juruteknik Berkelayakan dan Juruteknik**
**Bertauliah**

**22.** (1) Tertakluk kepada Akta ini, seseorang yang memegang
suatu perakuan kelayakan yang diiktiraf oleh Lembaga boleh
memohon untuk didaftarkan sebagai Juruteknik Berkelayakan
selepas pembayaran fi yang ditetapkan.

(2) Selepas permohonan dibuat di bawah subseksyen (1),
dan berdasarkan kepada kriteria sebagaimana yang ditentukan
oleh Lembaga, Lembaga boleh meluluskan permohonan untuk
didaftarkan sebagai Juruteknik Berkelayakan.

(3) Seseorang Juruteknik Berkelayakan yang didaftarkan
di bawah subseksyen (2) yang telah—

_(a) memperoleh pengalaman amali sebagaimana yang ditentukan_

oleh Lembaga;

_(b) membayar fi yang ditetapkan; dan_


-----

_Teknologis dan Juruteknik_ 21

_(c) mematuhi semua kriteria yang ditentukan oleh_

Lembaga,

boleh memohon untuk didaftarkan sebagai Juruteknik
Bertauliah.

(4) Selepas permohonan dibuat di bawah subseksyen (3), dan
berdasarkan kepada kriteria sebagaimana yang ditentukan oleh
Lembaga, Lembaga boleh meluluskan pendaftaran seseorang
Juruteknik Berkelayakan sebagai Juruteknik Bertauliah.

**Permohonan bagi pendaftaran**

**23. Suatu permohonan bagi pendaftaran hendaklah dibuat kepada**
Lembaga mengikut apa-apa cara sebagaimana yang ditentukan
oleh Lembaga dan disertakan dengan fi yang ditetapkan.

**Perakuan pendaftaran**

**24.** (1) Pendaftar hendaklah, selepas penerimaan fi yang ditetapkan,
mengeluarkan kepada orang yang permohonan bagi pendaftaran
telah diluluskan oleh Lembaga suatu perakuan pendaftaran dalam
bentuk yang akan ditentukan oleh Lembaga.

(2) Tiap-tiap perakuan pendaftaran, kecuali perakuan pendaftaran
yang dikeluarkan kepada seseorang Teknologis Berijazah atau
Juruteknik Berkelayakan, hendaklah, tertakluk kepada Akta
ini, tamat tempoh satu tahun dari tarikh pendaftaran diluluskan
di bawah subseksyen 21(4) atau 22(4), mengikut mana-mana
yang berkenaan.

(3) Dalam apa-apa prosiding, perakuan pendaftaran hendaklah
menjadi bukti muktamad bahawa orang yang dinamakan dalam
perakuan pendaftaran itu ialah orang berdaftar.

**Pembaharuan pendaftaran**

**25.** (1) Tertakluk kepada apa-apa syarat sebagaimana yang
ditentukan oleh Lembaga, perakuan pendaftaran yang dikeluarkan
kepada Teknologis Profesional atau Juruteknik Bertauliah boleh
diperbaharui setelah perakuan pendaftaran itu tamat tempoh.


-----

22 _Rang Undang-Undang_

(2) Permohonan bagi pembaharuan hendaklah dibuat kepada
Lembaga mengikut apa-apa cara sebagaimana yang ditentukan
oleh Lembaga dan disertakan dengan fi yang ditetapkan.

(3) Jika Teknologis Profesional atau Juruteknik Bertauliah
tidak membaharui pendaftarannya selepas dua belas bulan dari
tarikh tamat tempoh perakuan pendaftaran itu, dia tidak boleh
memohon bagi pembaharuan pendaftaran itu di bawah seksyen ini
tetapi sebaliknya hendaklah memohon bagi pendaftaran di bawah
seksyen 21 atau 22, mengikut mana-mana yang berkenaan.

**Pemberitahuan pertukaran alamat**

**26. Tiap-tiap orang berdaftar hendaklah memberitahu secara bertulis**
kepada Pendaftar mengenai apa-apa pertukaran alamatnya.

Bahagian IV

PENGGANTUNGAN, PEMBATALAN PENDAFTARAN, DSB.

**Penggantungan dan pembatalan pendaftaran**

**27.** (1) Tertakluk kepada subseksyen (3), Lembaga boleh membuat
apa-apa perintah yang dinyatakan dalam subseksyen (2) terhadap
orang berdaftar di bawah apa-apa hal keadaan yang berikut:

_(a)_ jika dia disabitkan atas kesalahan yang melibatkan fraud,

kecurangan atau rasuah di Malaysia atau di tempat
lain;

_(b)_ jika dia menawarkan atau menerima apa-apa komisen

yang pada pendapat Lembaga merupakan suatu komisen
haram;

_(c)_ jika semasa bertindak atas sifat profesionalnya, dia pada

masa yang sama tanpa mendedahkan fakta itu secara
bertulis kepada pelanggannya, merupakan seorang
pemilik tunggal, pekongsi, pengarah atau anggota bagi
atau pemegang syer substantial dalam atau ejen bagi
mana-mana syarikat pejanji atau pembuatan atau firma
atau perniagaan atau mempunyai apa-apa kepentingan
kewangan dalam mana-mana syarikat atau firma atau
perniagaan itu, yang dengannya dia berurusan bagi pihak
pelanggannya;


-----

_Teknologis dan Juruteknik_ 23

_(d)_ jika pendaftarannya di bawah Akta ini telah diperoleh

melalui fraud atau salah nyataan;

_(e)_ jika kelayakannya telah ditarik balik atau dibatalkan oleh

pihak berkuasa yang melaluinya kelayakan itu diperoleh
atau yang olehnya kelayakan itu diawardkan;

_(f)_ jika dia didapati tidak sempurna akal;

_(g)_ jika dia didapati tidak berupaya atau tidak mampu lagi

untuk melaksanakan kewajipan profesionalnya dengan
berkesan;

_(h)_ jika dia seorang bankrap;

_(i)_ jika dia didapati oleh Lembaga telah melanggar atau tidak

mematuhi Akta ini atau mana-mana peraturan-peraturan
yang dibuat di bawah Akta ini;

_(j)_ jika dia tidak mematuhi apa-apa syarat atau sekatan yang

kepadanya pendaftarannya tertakluk;

_(k)_ jika dia didapati bersalah oleh Lembaga atas apa-apa

perbuatan atau kelakuan yang pada pendapat Lembaga
adalah mengaibkan atau keji; atau

_(l)_ jika dia tidak menunaikan kewajipan profesionalnya dengan

kemahiran, ketelitian dan ketekunan yang sewajarnya.

(2) Perintah yang disebut dalam subseksyen (1) ialah—

_(a)_ pengeluaran suatu amaran bertulis atau teguran;

_(b)_ penggantungan pendaftaran bagi tempoh yang tidak

melebihi satu tahun; atau

_(c)_ pembatalan pendaftaran.

(3) Lembaga tidak boleh membuat apa-apa perintah di bawah
subseksyen (1) berdasarkan kepada apa-apa hal keadaan yang
dinyatakan dalam perenggan (1)(b) hingga (d) atau perenggan 1(f)
hingga (l) melainkan jika—

_(a)_ orang berdaftar yang terhadapnya Lembaga berhasrat

untuk membuat perintah itu telah diberikan suatu peluang
untuk didengar secara lisan atau secara bertulis sama
ada dengan sendiri atau melalui seseorang yang dilantik
oleh orang berdaftar itu; dan


-----

24 _Rang Undang-Undang_

_(b)_ semasa pendengaran, jika berkenaan, sekurang-kurangnya

lima orang anggota Lembaga hadir.

(4) Lembaga hendaklah memberitahu orang berdaftar secara bertulis
dalam masa tujuh hari perintah itu dibuat dalam subseksyen (1).

**Pemotongan daripada Daftar**

**28.** (1) Lembaga hendaklah memerintahkan pemotongan daripada
Daftar bagi nama dan butir-butir lain—

_(a)_ orang berdaftar yang telah meninggal dunia;

_(b)_ Teknologis Profesional atau Juruteknik Bertauliah yang

tidak membaharui pendaftarannya di bawah seksyen 25;
atau

_(c)_ orang berdaftar yang pendaftarannya telah dibatalkan.

(2) Jika pemotongan daripada Daftar dibuat di bawah
perenggan (1)(b) atau (c), Lembaga hendaklah melalui pos berdaftar
memberitahu orang berdaftar secara bertulis mengenai perintah
pemotongan itu dalam masa tujuh hari perintah itu dibuat.

**Perakuan hendaklah dikembalikan**

**29.** Orang berdaftar yang namanya dipotong daripada Daftar

hendaklah, dalam masa empat belas hari dari tarikh penerimaan
pemberitahuan pemotongan itu, menyerahkan balik kepada Lembaga
perakuan pendaftaran yang dikeluarkan kepadanya di bawah Akta
ini.

**Kemasukan semula**

**30.** (1) Jika orang berdaftar yang namanya telah diperintahkan
supaya dipotong daripada Daftar di bawah perenggan 28(1)(c)
telah merayu terhadap perintah itu dan rayuannya dibenarkan,
Lembaga Rayuan hendaklah memerintahkan kemasukan semula
namanya ke dalam Daftar dan memberi notis secara bertulis kepada
orang berdaftar dalam masa tujuh hari perintah itu dibuat.


-----

_Teknologis dan Juruteknik_ 25

(2) Selepas perintah kemasukan semula dibuat, Pendaftar
hendaklah mengeluarkan suatu perakuan pendaftaran kepada orang
berdaftar.

Bahagian V

KEWANGAN

**Kumpulan Wang Lembaga Teknologis Malaysia**

**31.** (1) Suatu kumpulan wang yang dikenali sebagai “Kumpulan
Wang Lembaga Teknologis Malaysia” ditubuhkan dan hendaklah
ditadbir dan dikawal oleh Lembaga.

(2) Kumpulan Wang hendaklah terdiri daripada—

_(a)_ wang yang diterima oleh Lembaga dalam melaksanakan

fungsinya di bawah Akta ini;

_(b)_ apa-apa jumlah wang yang diluluskan oleh Parlimen;

_(c)_ semua wang dan harta yang dengan apa-apa cara menjadi

kena dibayar kepada atau terletak hak pada Lembaga yang
berkenaan dengan apa-apa perkara yang bersampingan
dengan fungsi dan kuasanya;

_(d)_ apa-apa kos yang dibayar kepada, atau didapatkan oleh,

Lembaga dalam apa-apa penyelesaian tindakan atau
prosiding, sivil atau jenayah; dan

_(e)_ semua wang lain yang diterima secara sah oleh

Lembaga.

**Perbelanjaan yang hendaklah dipertanggungkan pada**
**Kumpulan Wang**

**32.** Kumpulan Wang hendaklah dibelanjakan bagi maksud yang
berikut:

_(a)_ membayar apa-apa perbelanjaan yang dilakukan secara

sah oleh Lembaga;

_(b)_ membayar elaun dan belanja anggota Lembaga, anggota

majlis dan anggota jawatankuasa;


-----

26 _Rang Undang-Undang_

_(c)_ membayar saraan, elaun, faedah dan belanja pekerja

Lembaga;

_(d)_ membayar apa-apa belanja, kos atau perbelanjaan lain

berhubung dengan pemerolehan barang dan perkhidmatan,
termasuk pengambilan perunding, fi dan kos guaman dan
fi dan kos lain, yang dilakukan atau diterima dengan
sepatutnya oleh Lembaga dalam pelaksanaan fungsinya
dan penjalanan kuasanya di bawah Akta ini; dan

_(e)_ secara amnya, membayar apa-apa belanja bagi melaksanakan

peruntukan Akta ini.

**Perbelanjaan dan penyediaan anggaran**

**33. (1) Perbelanjaan Lembaga setakat apa-apa amaun yang**
dibenarkan oleh Lembaga bagi mana-mana satu tahun kewangan
hendaklah dibayar daripada Kumpulan Wang.

(2) Sebelum permulaan setiap tahun kewangan, suatu anggaran
perbelanjaan bagi tahun kewangan yang berikutnya dalam apa-apa
bentuk dan yang mengandungi apa-apa butir sebagaimana yang
diarahkan oleh Menteri hendaklah dikemukakan oleh Lembaga
kepada Menteri untuk kelulusannya, dan Menteri hendaklah,
sebelum permulaan tahun kewangan yang berikutnya, memberitahu
Lembaga tentang amaun yang dibenarkan bagi perbelanjaan
pada amnya atau amaun yang dibenarkan bagi setiap perihalan
perbelanjaan.

(3) Lembaga boleh, pada bila-bila masa, mengemukakan kepada
Menteri suatu anggaran tambahan bagi mana-mana satu tahun
kewangan dan Menteri boleh membenarkan kesemua atau manamana bahagian daripada perbelanjaan tambahan yang termasuk
dalam anggaran tambahan itu.

**Pemeliharaan Kumpulan Wang**

**34. Menjadi kewajipan Lembaga untuk memelihara Kumpulan**
Wang dengan melaksanakan fungsinya dan menjalankan kuasanya
di bawah Akta ini dengan sedemikian cara supaya dapat dipastikan


-----

_Teknologis dan Juruteknik_ 27

bahawa jumlah hasil Lembaga mencukupi untuk membayar semua
jumlah wang yang boleh dipertanggungkan dengan sepatutnya
pada akaun hasilnya, termasuk susut nilai dan bunga atas modal,
dari setahun ke setahun.

**Akaun bank**

**35.** Lembaga hendaklah membuka dan menyenggara suatu
akaun atau akaun-akaun dengan mana-mana bank atau bank-bank
di Malaysia sebagaimana yang difikirkan patut oleh Lembaga;
dan tiap-tiap akaun itu hendaklah dikendalikan setakat yang dapat
dilaksanakan melalui cek yang ditandatangani oleh Presiden dan
Pendaftar atau mana-mana dua orang anggota Lembaga yang
diberi kuasa oleh Presiden secara bertulis bagi maksud itu dari
semasa ke semasa.

**Kuasa untuk meminjam**

**36. (1) Lembaga boleh, dari semasa ke semasa, dengan kelulusan**
terlebih dahulu Menteri dan Menteri Kewangan, meminjam,
pada apa-apa kadar bunga dan bagi apa-apa tempoh dan atas
apa-apa terma tentang masa dan kaedah pembayaran balik dan
selainnya sebagaimana yang diluluskan oleh Menteri dan Menteri
Kewangan, apa-apa jumlah wang yang diperlukan oleh Lembaga
bagi memenuhi mana-mana obligasinya atau bagi melaksanakan
mana-mana fungsinya di bawah Akta ini.

(2) Lembaga boleh, dari semasa ke semasa, dengan kelulusan
terlebih dahulu Menteri dan Menteri Kewangan, meminjam wang
dengan menerbitkan bon, debentur, saham debentur atau apa-apa
sekuriti lain atas apa-apa terma yang didapatinya suai manfaat
bagi memenuhi mana-mana obligasinya atau bagi melaksanakan
mana-mana fungsinya di bawah Akta ini.

**Pelaburan**

**37. Kumpulan Wang boleh, setakat yang wang itu tidak dikehendaki**
untuk dibelanjakan oleh Lembaga di bawah Akta ini, dilaburkan
mengikut apa-apa cara yang didapati patut oleh Lembaga selepas
berunding dengan Menteri.


-----

28 _Rang Undang-Undang_

**Tatacara kewangan**

**38. Tertakluk kepada Akta ini, Lembaga hendaklah menentukan**
tatacara kewangannya sendiri.

**Tahun kewangan**

**39. Tahun kewangan Lembaga hendaklah bermula pada 1 Januari**
dan berakhir pada 31 Disember setiap tahun.

**Akaun dan laporan**

**40. (1) Lembaga hendaklah menyebabkan supaya disimpan**
akaun Kumpulan Wang dan laporan yang sepatutnya tentang
aktiviti Lembaga dan hendaklah, secepat yang dapat dilaksanakan
selepas berakhirnya setiap tahun kewangan, menyebabkan supaya
disediakan bagi tahun kewangan itu—

_(a)_ suatu penyata akaun Lembaga yang hendaklah termasuk

kunci kira-kira dan akaun pendapatan dan perbelanjaan
Lembaga; dan

_(b)_ suatu penyata aktiviti Lembaga.

(2) Lembaga hendaklah, secepat yang mungkin, menghantar
suatu salinan penyata akaun dan penyata aktiviti yang disebut
dalam subseksyen (1) yang diperakui oleh Ketua Audit Negara dan
suatu salinan Laporan Ketua Audit Negara kepada Menteri yang
hendaklah menyebabkan penyata dan laporan itu dibentangkan
di hadapan kedua-dua Dewan Parlimen.

(3) Akta Badan Berkanun (Akaun dan Laporan Tahunan) 1980

[Akta 240] hendaklah terpakai bagi Lembaga.

Bahagian VI

AM

**Alasan bagi rayuan**

**41.** (1) Seseorang—

_(a)_ yang telah ditolak pendaftarannya oleh Lembaga;


-----

_Teknologis dan Juruteknik_ 29

_(b)_ yang setelah didaftarkan telah dipotong namanya daripada

Daftar menurut perintah yang dibuat oleh Lembaga
di bawah perenggan 28(1)(c); atau

_(c)_ yang terkilan dengan perintah Lembaga di bawah subseksyen

27(1),

boleh, dalam masa tiga puluh hari penerimaan pemberitahuan secara
bertulis tentang penolakan, pemotongan atau perintah itu, merayu
kepada Lembaga Rayuan yang ditubuhkan di bawah seksyen 42
dan Lembaga Rayuan itu boleh terus membuat apa-apa perintah
sebagaimana yang difikirkannya adil atau patut.

(2) Seseorang yang rayuannya di bawah perenggan (1)(a)
telah ditolak oleh Lembaga Rayuan boleh membuat permohonan
baharu di bawah seksyen 21 atau 22, mengikut mana-mana yang
berkenaan.

(3) Lembaga hendaklah menguatkuasakan apa-apa perintah
yang dibuat oleh Lembaga Rayuan dengan serta-merta.

**Lembaga Rayuan**

**42.** Bagi maksud Bahagian ini, maka hendaklah ditubuhkan
suatu Lembaga Rayuan yang terdiri daripada seorang Pengerusi
dan dua orang lain yang setiap seorang mempunyai minimum
sepuluh tahun pengalaman dalam bidang teknologi yang dilantik
oleh Menteri.

**Tempoh jawatan anggota Lembaga Rayuan**

**43.** Seseorang anggota Lembaga Rayuan hendaklah, melainkan jika
dia meletakkan atau mengosongkan jawatannya atau pelantikannya
dibatalkan, memegang jawatan bagi tempoh sebagaimana yang
dinyatakan dalam surat cara yang melantiknya dan hendaklah
layak untuk dilantik semula.

**Rayuan**

**44.** (1) Rayuan terhadap perintah Lembaga hendaklah dibuat
melalui notis secara bertulis kepada Lembaga Rayuan dan suatu
salinan notis itu hendaklah dihantar kepada Presiden Lembaga.


-----

30 _Rang Undang-Undang_

(2) Selepas menerima salinan notis rayuan itu, Presiden Lembaga
atau semasa ketiadaan Presiden, anggota yang diwakilkan oleh
Presiden hendaklah menyebabkan supaya disediakan dan dihantarkan
kepada Pengerusi Lembaga Rayuan rekod atau ringkasan rekod
prosiding Lembaga dan suatu penyata yang menyatakan alasan
yang berdasarkannya Lembaga membuat keputusannya.

(3) Selepas menerima rekod atau ringkasan rekod dan penyataan
alasan bagi keputusan Lembaga, Pengerusi Lembaga Rayuan
hendaklah mengadakan mesyuarat Lembaga Rayuan untuk
mendengar rayuan.

(4) Lembaga Rayuan selepas mendengar rayuan boleh mengesahkan,
mengubah atau mengakaskan keputusan Lembaga.

(5) Keputusan Lembaga Rayuan adalah muktamad.

**Jawatankuasa Penyiasat dan kuasanya**

**45.** (1) Bagi maksud seksyen 27, Lembaga hendaklah melantik
suatu Jawatankuasa Penyiasat yang terdiri daripada—

_(a)_ seorang Pengerusi, yang merupakan Teknologis

Profesional;

_(b)_ dua orang daripada kalangan Teknologis Profesional atau

Teknologis Berijazah; dan

_(c)_ dua orang daripada kalangan Juruteknik Bertauliah atau

Juruteknik Berkelayakan,

untuk menjalankan penyiasatan.

(2) Jika Pengerusi Jawatankuasa Penyiasat merupakan anggota
Lembaga, dia tidak boleh menjadi anggota Lembaga apabila
Lembaga menjalankan pendengaran atau membuat perintah
di bawah subseksyen 27(1) berkenaan dengan orang berdaftar yang
telah diperiksa oleh Jawatankuasa Penyiasat yang dia merupakan
Pengerusi.

(3) Jawatankuasa Penyiasat yang dilantik di bawah subseksyen (1)
boleh, bagi maksud sesuatu penyiasatan—

_(a)_ menghendaki mana-mana orang supaya hadir di hadapannya

dan memberikan keterangan secara bersumpah atau


-----

_Teknologis dan Juruteknik_ 31

ikrar, dan Pengerusi Jawatankuasa Penyiasat yang
mempengerusikan penyiasatan itu boleh mengendalikan
sumpah itu; dan

_(b)_ menghendaki mana-mana orang untuk mengemukakan

apa-apa buku, dokumen atau kertas yang berhubungan
dengan hal perkara penyiasatan yang berada dalam jagaan
orang itu atau di bawah kawalannya.

(4) Selepas penyiasatannya selesai, Jawatankuasa Penyiasat
hendaklah mengemukakan suatu laporan berserta dengan syornya,
jika ada, kepada Lembaga bagi pertimbangannya.

(5) Seseorang hendaklah—

_(a)_ hadir dan memberikan keterangan apabila dikehendaki

untuk berbuat demikian oleh Jawatankuasa Penyiasat;

_(b)_ menjawab dengan benar dan sepenuhnya apa-apa soalan

yang dikemukakan kepadanya oleh mana-mana anggota
Jawatankuasa Penyiasat; dan

_(c)_ mengemukakan kepada Jawatankuasa Penyiasat apa-apa buku,

dokumen atau kertas yang dikehendaki daripadanya.

(6) Lembaga boleh, jika difikirkannya patut, menggantung
pendaftaran orang berdaftar bagi tempoh tidak melebihi enam
bulan sementara selesai penyiasatan oleh Jawatankuasa Penyiasat
di bawah Akta ini dan semasa tempoh penggantungan itu, dia
tidak boleh menjalankan apa-apa hak atau keistimewaan yang
diberikan kepadanya di bawah Akta ini.

**Penalti kerana memperoleh pendaftaran dengan dakwaan**
**palsu, dsb.**

**46. Seseorang yang—**

_(a)_ memperoleh atau cuba untuk memperoleh pendaftaran atau

perakuan pendaftaran di bawah Akta ini dengan secara
sedar membuat atau menghasilkan atau menyebabkan
supaya dibuat atau dihasilkan apa-apa akuan, perakuan,
permohonan atau representasi palsu atau tipuan sama
ada secara bertulis atau selainnya;

_(b)_ dengan sengaja membuat atau menyebabkan supaya dibuat

apa-apa catatan palsu dalam Daftar;


-----

32 _Rang Undang-Undang_

_(c)_ memalsukan, mengubah atau melancung apa-apa perakuan

pendaftaran di bawah Akta ini;

_(d)_ menggunakan apa-apa perakuan pendaftaran yang

dipalsukan, diubah atau dilancung di bawah Akta ini
dengan mengetahui bahawa perakuan itu telah dipalsukan,
diubah atau dilancung;

_(e)_ menyamar sebagai orang berdaftar;

_(f)_ membeli atau secara fraud memperoleh suatu perakuan

pendaftaran di bawah Akta ini yang dikeluarkan kepada
orang lain;

_(g)_ menjual apa-apa perakuan pendaftaran yang dikeluarkan

di bawah Akta ini; atau

_(h)_ melanggar seksyen 19 atau 20,

melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya.

**Indemniti**

**47.** Tiada tindakan atau prosiding boleh dimulakan atau dikekalkan
di mana-mana mahkamah terhadap Lembaga, Lembaga Rayuan,
Jawatankuasa Penyiasat, majlis atau jawatankuasa yang dilantik
oleh Lembaga atau mana-mana anggota Lembaga, Lembaga
Rayuan, Jawatankuasa Penyiasat, majlis atau jawatankuasa atau
mana-mana orang yang diberi kuasa untuk bertindak bagi atau
bagi pihak Lembaga bagi apa-apa perbuatan atau peninggalan
yang dilakukan dengan suci hati dalam menunaikan mana-mana
fungsi, kuasa dan kewajipannya di bawah Akta ini atau manamana peraturan-peraturan yang dibuat di bawah Akta ini.

**Pekhidmat awam**

**48. Semua anggota Lembaga, Lembaga Rayuan, Jawatankuasa**
Penyiasat dan anggota majlis, jawatankuasa dan mana-mana
pekerja dan ejen Lembaga semasa menunaikan kewajipan mereka
di bawah Akta ini sebagai anggota, pekerja atau ejen sedemikian,
hendaklah disifatkan sebagai pekhidmat awam mengikut pengertian
Kanun Keseksaan [Akta 574].


-----

_Teknologis dan Juruteknik_ 33

**Obligasi kerahsiaan**

**49.** Kecuali bagi mana-mana maksud Akta ini atau bagi maksud
apa-apa prosiding sivil atau jenayah di bawah mana-mana undangundang bertulis atau jika selainnya dibenarkan oleh Lembaga—

_(a)_ tiada anggota Lembaga atau mana-mana jawatankuasa atau

majlisnya atau mana-mana pekerja atau ejen Lembaga atau
mana-mana orang yang menghadiri mana-mana mesyuarat
Lembaga atau mana-mana jawatankuasa atau majlisnya,
sama ada semasa atau selepas tempoh memegang jawatan
atau pekerjaannya, boleh menzahirkan apa-apa maklumat
yang didapatinya dalam penjalanan kewajipannya; dan

_(b)_ tiada seorang lain pun yang melalui apa-apa cara

mempunyai akses kepada apa-apa maklumat atau dokumen
yang berhubungan dengan hal ehwal Lembaga boleh
menzahirkan maklumat atau dokumen itu.

**Kuasa untuk membuat peraturan-peraturan**

**50.** (1) Lembaga boleh, dengan kelulusan Menteri, membuat
peraturan-peraturan yang suai manfaat atau perlu bagi memberikan
kuat kuasa sepenuhnya atau bagi melaksanakan peruntukan Akta
ini dengan lebih baik.

(2) Peraturan-Peraturan yang dibuat di bawah seksyen ini
boleh termasuk peruntukan bagi menetapkan fi atau caj bagi
apa-apa perkhidmatan yang disediakan dalam pelaksanaan fungsi
Lembaga.

Jadual

[Seksyen 14]

**Kekerapan dan tempat mesyuarat**

**1. (1) Presiden hendaklah mempengerusikan mesyuarat Lembaga.**

(2) Lembaga hendaklah mengadakan seberapa banyak mesyuarat yang

perlu bagi melaksanakan fungsinya dengan cekap dan mesyuarat itu hendaklah
diadakan di tempat dan pada masa yang diputuskan oleh Presiden, dengan
syarat bahawa mesyuarat diadakan sekurang-kurangnya dua kali setahun.

(3) Presiden hendaklah memanggil mesyuarat jika diminta berbuat demikian

secara bertulis oleh Menteri.


-----

34 _Rang Undang-Undang_

(4) Semasa ketiadaan Presiden, anggota hendaklah memilih seorang daripada

kalangan mereka untuk mempengerusikan mesyuarat.

**Kuorum**

**2.** Presiden dan sekurang-kurangnya satu per tiga daripada anggota Lembaga
yang lain hendaklah membentuk kuorum pada mesyuarat Lembaga.

**Undi pemutus**

**3.** Jika mengenai apa-apa persoalan yang hendak ditentukan oleh Lembaga
terdapat bilangan undi yang sama banyak, Presiden hendaklah mempunyai
undi pemutus sebagai tambahan kepada undi biasanya.

**Lembaga boleh mengundang orang lain untuk menghadiri mesyuarat**

**4.** (1) Lembaga boleh mengundang mana-mana orang untuk menghadiri manamana mesyuarat atau pertimbangtelitian Lembaga bagi maksud menasihatinya
tentang apa-apa perkara yang sedang dibincangkan, tetapi mana-mana orang yang
hadir itu tidak berhak untuk mengundi pada mesyuarat atau pertimbangtelitian
itu.

(2) Seseorang yang diundang di bawah subperenggan (1) hendaklah dibayar

apa-apa elaun sebagaimana yang ditentukan oleh Lembaga.

**Minit**

**5.** (1) Lembaga hendaklah menyebabkan supaya minit kesemua mesyuaratnya
disenggarakan dan disimpan dalam bentuk yang sepatutnya.

(2) Minit mesyuarat Lembaga, jika ditandatangani dengan sewajarnya,

hendaklah, dalam mana-mana prosiding undang-undang, diterima sebagai
keterangan prima facie mengenai fakta yang dinyatakan dalam minit itu tanpa
bukti selanjutnya.

(3) Tiap-tiap mesyuarat Lembaga yang minit berkenaan dengannya telah

dibuat mengikut subperenggan (1) dan (2) hendaklah disifatkan telah dipanggil
dan diadakan dengan sewajarnya dan semua anggota dalam mesyuarat itu layak
dengan sewajarnya untuk bertindak.

**Tatacara**

**6.** Lembaga boleh mengawal selia tatacaranya sendiri.


-----

_Teknologis dan Juruteknik_ 35

**Kesahan perbuatan dan prosiding**

**7.** Tiada perbuatan yang dilakukan atau prosiding yang diambil di bawah
Akta ini boleh dipersoalkan atas alasan bahawa—

_(a)_ terdapat apa-apa kekosongan dalam keanggotaan, atau terdapat apa-apa

kecacatan dalam penubuhan Lembaga; atau

_(b)_ terdapat apa-apa peninggalan, kecacatan atau ketidakteraturan yang

tidak menyentuh merit kes itu.

**Anggota hendaklah menumpukan masa kepada urusan Lembaga**

**8.** Anggota Lembaga hendaklah menumpukan masa kepada urusan Lembaga
sebagaimana yang perlu untuk menunaikan kewajipan mereka dengan
berkesan.

HURAIAN

Akta Teknologis dan Juruteknik 2014 (“Akta”) sebagaimana yang dicadangkan
oleh Rang Undang-Undang ini bertujuan untuk menubuhkan suatu pertubuhan
perbadanan dengan nama “Lembaga Teknologis Malaysia” (“Lembaga”) untuk
mengadakan peruntukan bagi pendaftaran teknologis dan juruteknik dan bagi
perkara yang berkaitan.

Bahagian I

2. Bahagian I Akta memperkatakan perkara permulaan.

_Fasal 1 mengandungi tajuk ringkas Akta dan bertujuan untuk membenarkan_

Menteri untuk menetapkan tarikh permulaan kuat kuasa Akta.

_Fasal 2 mengandungi takrif perkataan dan ungkapan tertentu yang digunakan_

dalam Akta.

_Fasal 3_ menyatakan bahawa peruntukan Akta ini hendaklah menjadi

tambahan kepada, dan tidak mengurangkan, peruntukan mana-mana undangundang bertulis lain yang berhubungan dengan pendaftaran profesional.

Bahagian II

3. Bahagian II mengandungi peruntukan yang berhubungan dengan penubuhan
Lembaga.

_Fasal 4_ mengadakan peruntukan bagi penubuhan Lembaga.

_Fasal 5_ dan _6_ menyatakan fungsi dan kuasa Lembaga.

_Fasal 7_ membenarkan Lembaga untuk mewakilkan fungsi dan kuasanya

kepada seseorang anggota Lembaga, jawatankuasa Lembaga dan majlis
Lembaga.


-----

36 _Rang Undang-Undang_

_Fasal 8_ mengandungi peruntukan mengenai keanggotaan Lembaga.

_Fasal 9_ membenarkan Lembaga untuk mempunyai suatu meterai

perbadanan.

_Fasal 10_ bertujuan untuk mengadakan peruntukan bagi tempoh jawatan

anggota Lembaga.

_Fasal 11_ mengadakan peruntukan bagi pembayaran apa-apa elaun kepada

anggota Lembaga sebagaimana yang ditentukan oleh Menteri.

_Fasal 12_ mengadakan peruntukan bagi pembatalan pelantikan anggota

Lembaga dan peletakan jawatan mereka.

_Fasal 13 menyatakan keadaan apabila jawatan seseorang anggota Lembaga_

itu dikosongkan.

_Fasal 14_ mengadakan peruntukan bagi tatacara yang hendaklah dipatuhi

oleh anggota Lembaga yang dinyatakan dalam Jadual.

_Fasal 15 menghendaki seseorang anggota Lembaga dan anggota majlis atau_

jawatankuasa yang ditubuhkan oleh Lembaga untuk menzahirkan kepentingannya
dalam mana-mana perkara yang sedang dibincangkan oleh Lembaga, majlis
atau jawatankuasa.

Bahagian III

4. Bahagian III mengandungi peruntukan yang berhubungan dengan pendaftaran
teknologis dan juruteknik.

_Fasal 16_ memperuntukkan bahawa Lembaga hendaklah menentukan

perkhidmatan teknikal dan perkhidmatan teknologi.

_Fasal 17_ memperuntukkan bahawa Lembaga hendaklah menyimpan dan

menyenggara suatu Daftar.

_Fasal 18_ mengadakan peruntukan bagi pelantikan dan kewajipan

Pendaftar.

_Fasal 19_ menyatakan kuasa dan kewajipan Teknologis Profesional.

_Fasal 20_ menyatakan kuasa dan kewajipan Juruteknik Bertauliah.

_Fasal 21 memperkatakan pendaftaran Teknologis Berijazah dan Teknologis_

Profesional.

_Fasal 22 memperkatakan pendaftaran Juruteknik Berkelayakan dan Juruteknik_

Bertauliah.

_Fasal 23_ memperkatakan permohonan bagi pendaftaran.


-----

_Teknologis dan Juruteknik_ 37

_Fasal 24_ mengadakan peruntukan bagi pengeluaran perakuan pendaftaran

oleh Pendaftar.

_Fasal 25 mengadakan peruntukan bagi pembaharuan pendaftaran Teknologis_

Profesional dan Juruteknik Bertauliah.

_Fasal 26 menghendaki orang berdaftar untuk memberitahu Pendaftar mengenai_

apa-apa pertukaran alamatnya.

Bahagian IV

5. Bahagian IV mengandungi peruntukan yang berhubungan dengan
penggantungan dan pembatalan pendaftaran, pemotongan daripada dan kemasukan
semula ke dalam Daftar.

_Fasal 27_ menyatakan keadaan di mana Lembaga boleh membuat perintah

penggantungan atau pembatalan terhadap orang berdaftar.

_Fasal 28 mengadakan peruntukan bagi pemotongan orang berdaftar daripada_

Daftar.

_Fasal 29 mengadakan peruntukan bagi penyerahan balik perakuan pendaftaran_

yang dikeluarkan di bawah Akta.

_Fasal 30_ mengadakan peruntukan bagi kemasukan semula orang berdaftar

ke dalam Daftar.

Bahagian V

6. Bahagian V mengandungi peruntukan kewangan.

_Fasal 31 mengadakan peruntukan bagi penubuhan “Kumpulan Wang Lembaga_

Teknologis Malaysia” (“Kumpulan Wang”).

_Fasal 32_ menyatakan perbelanjaan yang boleh dipertanggungkan pada

Kumpulan Wang.

_Fasal 33_ memperkatakan perbelanjaan dan penyediaan anggaran.

_Fasal 34 meletakkan kewajipan pada Lembaga untuk memelihara Kumpulan_

Wang.

_Fasal 35_ membenarkan Lembaga untuk membuka dan menyenggara akaun

bank.

_Fasal 36_ membolehkan Lembaga meminjam wang.

_Fasal 37_ membenarkan Lembaga untuk melaburkan wang Lembaga.

_Fasal 38_ membenarkan Lembaga untuk menentukan tatacara kewangannya

sendiri.


-----

38 _Rang Undang-Undang_

_Fasal 39 menyatakan bahawa tahun kewangan Lembaga hendaklah bermula_

pada 1 Januari dan berakhir pada 31 Disember setiap tahun.

_Fasal 40 menghendaki Lembaga untuk menyimpan akaun Kumpulan Wang_

dan laporan aktiviti Lembaga yang sepatutnya. Lembaga dikehendaki untuk
mengemukakan penyata akaun dan penyata aktiviti untuk disahkan oleh Ketua
Audit Negara dan suatu salinan Laporan Ketua Audit Negara bagi tahun kewangan
hendaklah dihantar kepada Menteri yang kemudiannya akan menyebabkan
penyata dan laporan itu dibentangkan di hadapan kedua-dua Dewan Parlimen.
_Fasal ini juga memperuntukkan bahawa Akta Badan Berkanun (Akaun dan_
Laporan Tahunan) 1980 [Akta 240] hendaklah terpakai bagi Lembaga.

Bahagian VI

7. Bahagian VI mengandungi peruntukan am.

_Fasal 41_ memperkatakan alasan bagi rayuan kepada Lembaga Rayuan.

_Fasal 42 bertujuan untuk mengadakan peruntukan bagi penubuhan Lembaga_

Rayuan.

_Fasal 43_ bertujuan untuk mengadakan peruntukan bagi tempoh jawatan

anggota Lembaga Rayuan.

_Fasal 44_ memperkatakan mengenai rayuan.

_Fasal 45 memperkatakan Jawatankuasa Penyiasat yang dilantik oleh Lembaga_

dan kuasanya.

_Fasal 46 bertujuan untuk mengadakan penalti kerana memperoleh pendaftaran_

dengan dakwaan palsu, dsb.

_Fasal 47_ bertujuan untuk mengadakan peruntukan indemniti bagi apa-apa

perbuatan atau peninggalan yang dilakukan dengan suci hati dalam menunaikan
fungsi, kuasa dan kewajipan di bawah Akta.

_Fasal 48 menyatakan bahawa anggota Lembaga, pekerja dan ejen Lembaga_

disifatkan sebagai pekhidmat awam mengikut pengertian Kanun Keseksaan.

_Fasal 49 memperkatakan peruntukan yang berhubungan dengan kewajipan_

untuk mengekalkan kerahsiaan.

_Fasal 50_ bertujuan untuk memberi Lembaga kuasa, dengan kelulusan

Menteri, untuk membuat peraturan-peraturan di bawah Akta.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U2)2812]


-----

