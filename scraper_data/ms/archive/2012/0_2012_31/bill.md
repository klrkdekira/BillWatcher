---
Year: 2012
Bill: D.R.32/2012 - Rang Undang-Undang Pengurusan Strata 2012 ( Bacaan Kali Kedua dan Ketiga)
Title: D.R.32/2012 - Rang Undang-Undang Pengurusan Strata 2012 ( Bacaan Kali Kedua dan Ketiga)
Download URL: https://www.parlimen.gov.my/files/billindex/pdf/2012/BM%20DR%2032_2012.pdf
URL: https://www.parlimen.gov.my/files/billindex/pdf/2012/BM%20DR%2032_2012.pdf
---
---
Reading:
---

_Pengurusan Strata_ 1

**D.R. 32/2012**

RANG UNDANG-UNDANG PENGURUSAN STRATA 2012

SUSUNAN FASAL

Bahagian I

PERMULAAN

_Fasal_

1. Tajuk ringkas, pemakaian dan permulaan kuat kuasa

2. Tafsiran

3. Pentafsiran Akta

Bahagian II

PENTADBIRAN AKTA

4. Pelantikan Pesuruhjaya Bangunan, timbalan dan pegawai lain

Bahagian III

URUSAN DI DALAM BANGUNAN ATAU TANAH YANG DICADANGKAN

UNTUK DIPECAH BAHAGI KEPADA PETAK-PETAK

5. Pemakaian Bahagian ini

6. Jadual petak hendaklah difailkan dengan Pesuruhjaya sebelum penjualan
mana-mana petak

Bahagian IV

PENGURUSAN STRATA SEBELUM KEWUJUDAN PERBADANAN

PENGURUSAN

Bab 1

_Am_

_7._ Pemakaian Bahagian ini

8. Unit syer yang diumpukkan

Bab 2

_Pengurusan oleh pemaju sebelum badan pengurusan bersama_

_ditubuhkan_

9. Kewajipan dan kuasa pemaju semasa tempoh pengurusan pemaju

10. Pemaju hendaklah menubuhkan akaun penyenggaraan


-----

_Rang Undang-Undang_

_Fasal_

11. Pemaju hendaklah menubuhkan akaun kumpulan wang penjelas

12. Pembeli dan pemaju hendaklah membayar Caj, dan caruman kepada
kumpulan wang penjelas

13. Larangan pemungutan wang sebelum akaun dibuka

14. Kewajipan pemaju berhubung dengan akaun

15. Penyerahan oleh pemaju kepada badan pengurusan bersama

16. Baki yang tidak dipindahkan hendaklah terletak hak pada badan pengurusan
bersama

Bab 3

_Pengurusan oleh badan pengurusan bersama_

17. Penubuhan badan pengurusan bersama

18. Kewajipan pemaju untuk mengadakan mesyuarat agung tahunan pertama
bagi badan pengurusan bersama

19. Mesyuarat agung tahunan pertama bagi badan pengurusan bersama

20. Kewajipan badan pengurusan bersama untuk memaklumkan namanya
kepada Pesuruhjaya

21. Kewajipan dan kuasa badan pengurusan bersama

22. Jawatankuasa pengurusan bersama

23. Badan pengurusan bersama hendaklah menubuhkan akaun
penyenggaraan

24. Badan pengurusan bersama hendaklah menubuhkan akaun kumpulan wang
penjelas

25. Pemunya petak hendaklah membayar Caj, dan caruman kepada kumpulan
wang penjelas, kepada badan pengurusan bersama

26. Kewajipan badan pengurusan bersama berhubung dengan akaun

27. Pembubaran badan pengurusan bersama

28. Baki yang tidak dipindahkan hendaklah terletak hak pada perbadanan
pengurusan

Bab 4

_Peruntukan pelbagai yang terpakai bagi Bahagian ini_

29. Kewajipan pemaju berkenaan dengan Caj bagi bangunan atau tanah yang
dicadangkan untuk dipecah bahagi kepada petak-petak yang disiapkan
sebelum permulaan kuat kuasa Akta ini

30. Daftar pemunya petak


-----

_Pengurusan Strata_ 3

_Fasal_

31. Hak pemunya petak atau bakal pembeli

32. Undang-undang kecil bagi bangunan atau tanah yang dicadangkan untuk
dipecah bahagi kepada petak-petak

33. Mendapatkan jumlah wang sebagai hutang yang kena dibayar kepada
badan pengurusan bersama

34. Tatacara mendapatkan jumlah wang yang kena dibayar

35. Mendapatkan jumlah wang melalui penahanan harta alih

36. Wang yang tidak dikehendaki untuk kegunaan segera

Bab 5

_Peruntukan peralihan dan kecualian yang disebabkan oleh_

_pemansuhan Akta Bangunan dan Harta Bersama (Penyenggaraan_

_dan Pengurusan) 2007_

37. Sebutan mengenai Akta yang dimansuhkan dan peruntukan kecualian

38. Badan dan jawatankuasa yang sedia ada

39. Ejen pengurusan yang sedia ada

40. Akaun atau kumpulan wang yang sedia ada

41. Pesuruhjaya Bangunan dan pegawai lain yang sedia ada

42. Notis, perintah, dsb. yang sedia ada

43. Permohonan, dsb. yang belum selesai

44. Rayuan yang belum selesai

45. Peraturan-peraturan yang sedia ada

Bahagian V

PENGURUSAN STRATA SELEPAS KEWUJUDAN PERBADANAN PENGURUSAN

Bab 1

_Am_

46. Pemakaian Bahagian ini

Bab 2

_Pengurusan oleh pemaju sebelum mesyuarat agung tahunan pertama_

_perbadanan pengurusan_

47. Pemakaian

48. Kewajipan dan kuasa pemaju untuk menyenggara dan mengurus


-----

_Rang Undang-Undang_

_Fasal_

49. Sekatan semasa tempoh pengurusan permulaan

50. Pemaju hendaklah menubuhkan akaun penyenggaraan atas nama perbadanan
pengurusan

51. Pemaju hendaklah menubuhkan akaun kumpulan wang penjelas atas nama
perbadanan pengurusan

52. Pemilik hendaklah membayar Caj, dan caruman kepada kumpulan wang
penjelas

53. Larangan pemungutan wang bagi penyenggaraan daripada pemilik

54. Kewajipan pemaju berhubung dengan akaun

55. Penyerahan kawalan kepada perbadanan pengurusan

Bab 3

_Pengurusan selepas mesyuarat agung tahunan pertama_

_perbadanan pengurusan_

56. Jawatankuasa pengurusan

57. Kewajipan pemaju untuk mengadakan mesyuarat agung tahunan
pertama

58. Mesyuarat agung tahunan pertama bagi perbadanan pengurusan

59. Kewajipan dan kuasa perbadanan pengurusan

60. Akaun penyenggaraan perbadanan pengurusan

61. Akaun kumpulan wang penjelas perbadanan pengurusan

62. Kewajipan perbadanan pengurusan berhubung dengan akaun

Bab 4

_Perbadanan pengurusan subsidiari dan harta bersama terhad_

63. Pentadbiran perbadanan pengurusan subsidiari

64. Kewajipan dan kuasa perbadanan pengurusan subsidiari

65. Perbelanjaan perbadanan pengurusan subsidiari

66. Akaun penyenggaraan perbadanan pengurusan subsidiari

67. Akaun kumpulan wang penjelas perbadanan pengurusan subsidiari

68. Pemilik hendaklah membayar Caj, dan caruman kepada kumpulan wang
penjelas, kepada perbadanan pengurusan subsidiari

69. Penghakiman terhadap perbadanan pengurusan yang berhubungan dengan
harta bersama terhad


-----

_Pengurusan Strata_ 5

Bab 5

_Peruntukan pelbagai yang terpakai bagi Bahagian ini_

_Fasal_

70. Undang-undang kecil bagi mengawal selia bangunan atau tanah yang
dipecah bahagi

71. Undang-undang kecil bagi harta bersama terhad

72. Daftar strata

73. Hak pemilik atau bakal pemilik

74. Pemerolehan tanah tambahan, pemberian dan penerimaan isemen, dsb.

75. Perkadaran

76. Pelantikan pentadbir bagi perbadanan pengurusan

77. Mendapatkan jumlah wang sebagai hutang yang kena dibayar kepada
perbadanan pengurusan atau perbadanan pengurusan subsidiari

78. Tatacara mendapatkan jumlah wang yang kena dibayar

79. Mendapatkan jumlah wang melalui penahanan harta alih

80. Wang yang tidak dikehendaki untuk kegunaan segera

Bab 6

_Peruntukan peralihan dan kecualian yang disebabkan oleh pindaan_

_berbangkit kepada Akta Hakmilik Strata 1985_

81. Ejen pengurusan yang sedia ada

82. Kumpulan wang penyenggaraan atau akaun khas yang sedia ada

83. Notis, perintah, dsb. yang sedia ada

84. Permohonan, dsb. yang belum selesai

85. Kaedah-kaedah yang sedia ada

Bahagian VI

EJEN PENGURUSAN

86. Pelantikan ejen pengurusan oleh Pesuruhjaya

87. Kebebasan ejen pengurusan

88. Ejen pengurusan hendaklah menyerah simpan bon

89. Kuasa dan kewajipan ejen pengurusan

90. Pemaju tidak dilepaskan daripada obligasinya untuk menjalankan pembaikan,
dsb.

91. Penamatan perjanjian pengurusan


-----

6 _Rang Undang-Undang_

Bahagian VII

DEPOSIT UNTUK MEMBAIKI KECACATAN

_Fasal_

92. Pemaju hendaklah membayar deposit untuk membaiki kecacatan pada
harta bersama

Bahagian VIII

INSURANS

93. Kewajipan untuk menginsuranskan bangunan

94. Jumlah yang perlu diinsuranskan

95. Insurans jika kawasan tidak boleh diasingkan daripada premis utama
bangunan

96. Insurans jika kawasan boleh diasingkan daripada premis utama
bangunan

97. Petak tanah

98. Insurans lain

99. Kepentingan yang boleh diinsuranskan

100. Obligasi untuk membina semula

Bahagian IX

PERTIKAIAN DAN TRIBUNAL PENGURUSAN STRATA

Bab 1

_Am_

101. Tafsiran

Bab 2

_Penubuhan dan organisasi_

102. Penubuhan Tribunal

103. Anggota, tempoh jawatan dan elaun

104. Setiausaha, pegawai dan kakitangan

Bab 3

_Bidang kuasa Tribunal_

105. Bidang kuasa Tribunal

106. Pengecualian bidang kuasa mahkamah

107. Orang yang berhak untuk memfailkan suatu tuntutan


-----

_Pengurusan Strata_ 7

Bab 4

_Penjalanan prosiding_

_Fasal_

108. Tuntutan hendaklah dalam borang yang ditetapkan

109. Persidangan Tribunal

110. Hak untuk hadir pada perbicaraan

111. Prosiding hendaklah terbuka

112. Rundingan penyelesaian

113. Layanan sama rata kepada pihak-pihak

114. Penentuan kaedah-kaedah dan tatacara

115. Perbicaraan

116. Pelantikan pakar oleh Tribunal

Bab 5

_Award Tribunal_

117. Award Tribunal

118. Rujukan kepada Hakim Mahkamah Tinggi mengenai persoalan undangundang

119. Award dan penyelesaian hendaklah direkodkan secara bertulis

120. Keputusan Tribunal adalah muktamad

121. Mencabar award atas alasan ketidakteraturan yang serius

122. Pelupusan dokumen, dsb.

Bab 6

_Peruntukan pelbagai yang terpakai bagi Bahagian ini_

123. Penalti jenayah kerana kegagalan untuk mematuhi

124. Peraturan-peraturan berkenaan dengan Tribunal

Bahagian X

PENGUATKUASAAN

125. Kuasa penyiasatan

126. Penggeledahan dan penyitaan dengan waran

127. Penggeledahan dan penyitaan tanpa waran


-----

8 _Rang Undang-Undang_

_Fasal_

128. Capaian kepada data berkomputer

129. Senarai benda yang disita

130. Pelepasan benda yang disita

131. Kuasa untuk menghendaki kehadiran orang yang mempunyai pengetahuan
tentang kes

132. Pemeriksaan orang yang mempunyai pengetahuan tentang kes

133. Halangan

134. Kehendak supaya menyediakan terjemahan

135. Pengkompaunan kesalahan

136. Pendakwaan

137. Bidang kuasa Mahkamah Majistret

138. Percantuman kesalahan

139. Perlindungan pemberi maklumat

140. Kesalahan oleh pertubuhan perbadanan

141. Kesalahan berterusan

Bahagian XI

PELBAGAI

142. Peruntukan keterangan

143. Perwakilan dalam prosiding

144. Penyampaian notis atau perintah

145. Perlindungan terhadap guaman dan prosiding undang-undang

146. Akta Perlindungan Pihak Berkuasa Awam 1948

147. Pekhidmat awam

148. Ketidakpakaian undang-undang bertulis lain, kontrak dan surat ikatan

149. Berkontrak keluar dilarang

150. Peraturan-peraturan

151. Kuasa untuk mengecualikan

152. Pindaan Jadual

153. Pemansuhan

Jadual Pertama

Jadual Kedua

Jadual Ketiga

Jadual Keempat


-----

_Pengurusan Strata_ 9

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penyenggaraan
dan pengurusan bangunan dan harta bersama yang sepatutnya,
dan bagi perkara yang berkaitan.

[ ]

Bahawasanya adalah suai manfaat hanya bagi maksud
memastikan keseragaman undang-undang dan dasar berkenaan
dengan kerajaan tempatan untuk membuat undang-undang yang
berhubungan dengan penyenggaraan dan pengurusan bangunan
dan harta bersama di dalam Semenanjung Malaysia dan Wilayah
Persekutuan Labuan:

Maka, oleh yang Demikian, menurut Fasal (4) Perkara 76
Perlembagaan Persekutuan, DIPERBUAT oleh Parlimen Malaysia
seperti yang berikut:

Bahagian I

PERMULAAN

**Tajuk ringkas, pemakaian dan permulaan kuat kuasa**

**1. (1) Akta ini bolehlah dinamakan Akta Pengurusan Strata**
2012.

(2) Akta ini hanya terpakai bagi Semenanjung Malaysia dan
Wilayah Persekutuan Labuan.


-----

10 _Rang Undang-Undang_

(3) Akta ini hendaklah mula berkuat kuasa di setiap Negeri pada
tarikh yang ditetapkan oleh Menteri, selepas berunding dengan
Pihak Berkuasa Negeri bagi Negeri itu, melalui pemberitahuan
dalam Warta, dan Menteri boleh, selepas berunding dengan Pihak
Berkuasa Negeri, menetapkan tarikh yang berlainan—

_(a) bagi permulaan kuat kuasa Akta ini di kawasan pihak_

berkuasa tempatan atau bahagian-bahagian kawasan
pihak berkuasa tempatan yang berlainan; dan

_(b) bagi permulaan kuat kuasa peruntukan-peruntukan yang_

berlainan dalam Akta ini di kawasan pihak berkuasa
tempatan atau bahagian-bahagian kawasan pihak berkuasa
tempatan yang berlainan.

(4) Akta ini hendaklah mula berkuat kuasa di Wilayah
Persekutuan Kuala Lumpur, Wilayah Persekutuan Labuan dan
Wilayah Persekutuan Putrajaya pada tarikh yang ditetapkan oleh
Menteri yang bertanggungjawab bagi Wilayah Persekutuan Kuala
Lumpur, Wilayah Persekutuan Labuan dan Wilayah Persekutuan
Putrajaya melalui pemberitahuan dalam _Warta._

(5) Walau apa pun subseksyen (3), Pihak Berkuasa Negeri
boleh, melalui pemberitahuan dalam _Warta, memperluas mana-_
mana peruntukan Akta ini supaya terpakai bagi keseluruhan atau
mana-mana bahagian mana-mana kawasan di dalam Negeri itu
yang tidak berada di bawah mana-mana kawasan pihak berkuasa
tempatan, dan boleh membuat apa-apa ubah suaian, pindaan atau
pengubahan kepada peruntukan Akta ini sebagaimana yang perlu
bagi maksud pemakaiannya bagi kawasan itu.

(6) Walau apa pun subseksyen (3), Pihak Berkuasa Negeri boleh,
melalui pemberitahuan dalam _Warta, mengecualikan mana-mana_
bahagian mana-mana kawasan pihak berkuasa tempatan daripada
mana-mana atau kesemua peruntukan Akta ini atau mana-mana
peraturan yang dibuat di bawah Akta ini.

(7) Pihak Berkuasa Negeri boleh, jika pada pendapatnya ia
tidak akan berlawanan dengan kepentingan awam dan kepentingan
pembeli untuk berbuat demikian, menggantung kuat kuasa Akta
ini atau mana-mana peruntukan Akta ini di dalam mana-mana
kawasan pihak berkuasa tempatan atau mana-mana bahagian
mana-mana kawasan pihak berkuasa tempatan atau mana-mana
kawasan lain selama apa-apa tempoh yang difikirkannya patut.


-----

_Pengurusan Strata_ 11

(8) Dalam Akta ini, sebutan mengenai Pihak Berkuasa Negeri
berhubung dengan Wilayah Persekutuan Kuala Lumpur, Wilayah
Persekutuan Labuan dan Wilayah Persekutuan Putrajaya hendaklah
ditafsirkan sebagai sebutan mengenai Menteri yang bertanggungjawab
bagi Wilayah Persekutuan Kuala Lumpur, Wilayah Persekutuan
Labuan dan Wilayah Persekutuan Putrajaya.

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“akaun kumpulan wang penjelas” ertinya suatu akaun yang
dikehendaki untuk dibuka dan disenggarakan oleh pemaju, badan
pengurusan bersama, perbadanan pengurusan atau perbadanan
pengurusan subsidiari di bawah seksyen 11, 24, 51, 61 atau 67,
mengikut mana-mana yang berkenaan;

“akaun penyenggaraan” ertinya suatu akaun yang dikehendaki
untuk dibuka dan disenggarakan oleh pemaju, badan pengurusan
bersama, perbadanan pengurusan atau perbadanan pengurusan
subsidiari di bawah seksyen 10, 23, 50, 60 atau 66, mengikut
mana-mana yang berkenaan;

“Akta yang dimansuhkan” ertinya Akta Bangunan dan Harta
Bersama (Penyenggaraan dan Pengurusan) 2007 [Akta 663];

“badan pengurusan bersama” ertinya badan yang ditubuhkan
di bawah seksyen 17;

“bangunan” termasuklah sebahagian daripada sesuatu
bangunan;

“bangunan atau tanah yang dicadangkan untuk dipecah bahagi
kepada petak-petak” ertinya—

_(a) mana-mana bangunan atau bangunan-bangunan yang_

mempunyai dua tingkat atau lebih di dalam suatu kawasan
pemajuan dan dicadangkan untuk dipecah bahagi kepada
petak-petak dan mana-mana tanah atas lot yang sama
yang dicadangkan untuk dipecah bahagi kepada petakpetak yang akan dipegang di bawah suatu hakmilik strata
yang berasingan; atau


-----

12 _Rang Undang-Undang_

_(b) mana-mana kawasan pemajuan yang mempunyai dua_

bangunan atau lebih yang dicadangkan untuk dipecah
bahagi kepada petak-petak tanah sebagaimana yang
ditakrifkan dalam Akta Hakmilik Strata 1985 [Akta 318];

“bangunan atau tanah yang dipecah bahagi” ertinya suatu
bangunan atau tanah sebagaimana yang dipecah bahagi di bawah
Akta Hakmilik Strata 1985;

“bank atau institusi kewangan” ertinya suatu bank atau institusi
kewangan yang dilesenkan di bawah Akta Bank dan Institusi
Kewangan 1989 [Akta 372] atau Akta Perbankan Islam 1983

[Akta 276], atau dikawal selia oleh Bank Negara di bawah manamana undang-undang bertulis;

“Bank Negara” ertinya Bank Negara Malaysia yang ditubuhkan
di bawah Akta Bank Negara Malaysia 2009 [Akta 701];

“blok sementara” mempunyai erti yang diberikan kepadanya
dalam seksyen 4 Akta Hakmilik Strata 1985;

“Caj” ertinya apa-apa wang yang dipungut untuk didepositkan
ke dalam akaun penyenggaraan;

“ejen pengurusan” ertinya seorang yang dilantik oleh Pesuruhjaya
di bawah seksyen 86;

“harta bersama”—

_(a) berhubung dengan suatu bangunan atau tanah yang_

dicadangkan untuk dipecah bahagi kepada petak-petak,
ertinya sebahagian daripada kawasan pemajuan—

(i) yang tidak terkandung dalam mana-mana petak

atau petak yang dicadangkan; dan

(ii) yang digunakan atau boleh digunakan atau dinikmati

oleh penghuni dua atau lebih petak atau petak
yang dicadangkan; atau

_(b) berhubung dengan suatu bangunan atau tanah yang dipecah_

bahagi, ertinya sebahagian daripada lot—

(i) yang tidak terkandung dalam mana-mana petak,

termasuk mana-mana petak aksesori, atau manamana blok sementara yang ditunjukkan dalam
pelan strata yang diperakui; dan


-----

_Pengurusan Strata_ 13

(ii) yang digunakan atau boleh digunakan atau dinikmati

oleh penghuni dua petak atau lebih;

“harta bersama terhad” ertinya mana-mana bahagian harta
bersama dalam suatu lot—

_(a) yang dikhaskan dalam suatu ketetapan komprehensif yang_

disebut dalam seksyen 17a Akta Hakmilik Strata 1985
untuk manfaat eksklusif pemilik dua petak atau lebih,
tetapi bukan semua petak; dan

_(b) yang baginya suatu perakuan telah dikeluarkan oleh_

Pengarah yang memperakui bahawa perbadanan pengurusan
subsidiari telah ditubuhkan di bawah Akta Hakmilik
Strata 1985;

“jawatankuasa pengurusan”, berhubung dengan suatu perbadanan
pengurusan, ertinya jawatankuasa perbadanan pengurusan yang
dipilih di bawah seksyen 56;

“jawatankuasa pengurusan bersama”, berhubung dengan suatu
badan pengurusan bersama, ertinya jawatankuasa badan pengurusan
bersama yang dipilih di bawah seksyen 22;

“jawatankuasa pengurusan subsidiari”, berhubung dengan suatu
perbadanan pengurusan subsidiari, ertinya jawatankuasa perbadanan
pengurusan subsidiari yang dipilih di bawah seksyen 63;

“juruaudit syarikat yang diluluskan” mempunyai erti yang
diberikan kepadanya dalam Akta Syarikat 1965 [Akta 125];

“juruukur tanah berlesen” ertinya seseorang juruukur yang
dilesenkan di bawah Akta Juruukur Tanah Berlesen 1958

[Akta 458];

“kawasan pemajuan”—

_(a) berhubung dengan suatu bangunan atau tanah yang_

dicadangkan untuk dipecah bahagi kepada petak-petak,
ertinya mana-mana tanah yang di atasnya bangunan atau
tanah yang dicadangkan untuk dipecah bahagi kepada
petak-petak itu dimajukan atau sedang dalam pemajuan
atau dicadangkan untuk dimajukan; dan


-----

14 _Rang Undang-Undang_

_(b) berhubung dengan suatu bangunan atau tanah yang dipecah_

bahagi, ertinya mana-mana tanah beri hakmilik yang
dipegang sebagai satu lot di bawah hakmilik muktamad
(sama ada hakmilik Pejabat Pendaftar atau Pejabat Tanah)
yang di atasnya bangunan atau tanah yang dipecah bahagi
itu dimajukan;

“kawasan pihak berkuasa tempatan” ertinya mana-mana kawasan
di dalam suatu Negeri yang diisytiharkan oleh Pihak Berkuasa
Negeri sebagai kawasan pihak berkuasa tempatan mengikut seksyen 3
Akta Kerajaan Tempatan 1976 [Akta 171];

“Kerajaan” ertinya Kerajaan Persekutuan atau Kerajaan
Negeri;

“ketetapan khas” ertinya suatu ketetapan yang diluluskan dalam
suatu mesyuarat agung yang diadakan dengan sewajarnya yang
mengenainya notis sekurang-kurangnya dua puluh satu hari yang
menyatakan ketetapan yang dicadangkan itu telah diberikan, dan
diputuskan oleh suatu majoriti yang terdiri daripada tidak kurang
daripada tiga perempat daripada undi yang sah yang dibuat pada
mesyuarat agung itu secara mengangkat tangan, atau sekiranya
suatu pengundian dituntut dan diambil, oleh suatu majoriti yang
terdiri daripada tidak kurang daripada tiga perempat undi yang
sah yang dibuang pada pengundian itu;

“ketetapan komprehensif” ertinya suatu ketetapan yang—
_(a) dipertimbangkan dalam suatu mesyuarat agung perbadanan_

pengurusan yang diadakan dengan sewajarnya yang
mengenainya notis sekurang-kurangnya tiga puluh hari
yang menyatakan ketetapan itu telah diberikan; dan

_(b) pada akhir tempoh enam puluh hari selepas mesyuarat agung_

dalam perenggan (a) itu diadakan, pada suatu pengundian,
jumlah unit syer bagi petak yang baginya undi yang sah
dikira untuk ketetapan itu adalah sekurang-kurangnya
dua pertiga daripada unit syer agregat petak-petak semua
pemilik yang membentuk perbadanan pengurusan itu
pada akhir tempoh itu;

“ketetapan sebulat suara” ertinya suatu ketetapan yang diluluskan
dalam suatu mesyuarat agung yang diadakan dengan sewajarnya
yang mengenainya notis sekurang-kurangnya dua puluh satu hari
yang menyatakan ketetapan yang dicadangkan itu telah diberikan,
dan diputuskan oleh tiap-tiap undi yang sah yang dibuat pada
mesyuarat agung itu secara mengangkat tangan, atau sekiranya
suatu pengundian dituntut dan diambil, oleh tiap-tiap undi yang
dibuang pada pengundian itu;


-----

_Pengurusan Strata_ 15

“manfaat eksklusif”, berhubung dengan suatu harta bersama
terhad, termasuklah tetapi tidak terhad kepada penggunaan atau
penikmatan eksklusif, dan hak caruman dan pendapatan berkenaan
dengan, harta bersama terhad itu tetapi tidak termasuk mana-mana
kepentingan ketuanpunyaan;

“Menteri” ertinya Menteri yang dipertanggungkan dengan
tanggungjawab bagi kerajaan tempatan;

“pelan strata yang diperakui” mempunyai erti yang diberikan
kepadanya dalam seksyen 4 Akta Hakmilik Strata 1985;

“pemaju”—

_(a) berhubung dengan suatu kawasan pemajuan, ertinya_

mana-mana orang atau kumpulan orang, dengan apa jua
nama yang diperihalkan, yang memajukan mana-mana
tanah bagi maksud kegunaan kediaman, komersial atau
perindustrian, atau suatu kombinasi bagi kegunaankegunaan itu; dan

_(b) berhubung dengan suatu bangunan atau tanah yang dipecah_

bahagi, termasuk pemilik asal lot itu sebelum pecah
bahagi itu,

dan termasuk wasi, pentadbir dan pengganti dalam hakmilik dan
pemegang serah hak yang dibenarkan orang atau kumpulan orang
itu, dan dalam hal jika orang atau kumpulan orang itu sedang
dilikuidasikan, termasuk orang atau kumpulan orang yang dilantik
oleh mahkamah yang mempunyai bidang kuasa berwibawa untuk
menjadi pelikuidasi sementara atau pelikuidasi;

“pembeli” ertinya pembeli sesuatu petak dan termasuk manamana orang atau badan yang telah memperoleh suatu kepentingan
sebagai pembeli dalam petak itu atau mana-mana orang atau badan
yang pada masa itu didaftarkan sebagai pemunya petak dalam
daftar pemunya petak di bawah subseksyen 30(1);

“pemilik” mempunyai erti yang diberikan kepadanya dalam
seksyen 4 Akta Hakmilik Strata 1985;

“pemilik asal” mempunyai erti yang diberikan kepadanya dalam
seksyen 4 Akta Hakmilik Strata 1985;


-----

16 _Rang Undang-Undang_

“pemunya petak” ertinya pembeli atau pemaju berkenaan dengan
petak di dalam kawasan pemajuan yang belum dijual oleh pemaju
itu;

“Pendaftar” mempunyai erti yang diberikan kepadanya dalam
seksyen 4 Akta Hakmilik Strata 1985;

“Pengarah” mempunyai erti yang diberikan kepadanya dalam
seksyen 4 Akta Hakmilik Strata 1985;

“penghuni” ertinya orang yang sebenarnya menduduki atau
mengawal petak atau petak tanah, tetapi, dalam hal premis bagi
maksud penginapan, tidak termasuk penginap;

“pengurus harta berdaftar” ertinya seseorang pengurus harta
yang didaftarkan di bawah Akta Penilai, Pentaksir dan Ejen Harta
Tanah 1981 [Akta 242];

“perbadanan pengurusan” ertinya perbadanan pengurusan yang
wujud di bawah Akta Hakmilik Strata 1985;

“perbadanan pengurusan subsidiari” ertinya perbadanan
pengurusan subsidiari yang diwujudkan di bawah Akta Hakmilik
Strata 1985;

“Pesuruhjaya” ertinya Pesuruhjaya Bangunan yang dilantik
di bawah subseksyen 4(1), dan termasuk mana-mana Timbalan
Pesuruhjaya dan pegawai lain yang dilantik di bawah subseksyen
4(1) untuk menjalankan kuasa atau melaksanakan kewajipan yang
dikenakan ke atas Pesuruhjaya;

“petak”—

_(a) berhubung dengan suatu bangunan yang dicadangkan_

untuk dipecah bahagi, ertinya satu daripada unit individu
yang terkandung di dalam bangunan itu, yang (kecuali
dalam hal suatu petak aksesori) akan dipegang di bawah
hakmilik strata yang berasingan;

_(b) berhubung dengan suatu tanah yang dicadangkan untuk_

dipecah bahagi, ertinya satu daripada unit individu petak
tanah yang akan dipegang di bawah hakmilik strata yang
berasingan;


-----

_Pengurusan Strata_ 17

_(c) berhubung dengan suatu bangunan yang dipecah bahagi,_

ertinya satu daripada unit individu yang terkandung
di dalam bangunan itu, yang (kecuali dalam hal suatu
petak aksesori) dipegang di bawah hakmilik strata yang
berasingan; dan

_(d) berhubung dengan suatu tanah yang dipecah bahagi, ertinya_

satu daripada unit individu petak tanah yang dipegang
di bawah hakmilik strata yang berasingan;

“petak aksesori” mempunyai erti yang diberikan kepadanya
dalam seksyen 4 Akta Hakmilik Strata 1985;

“petak tanah” mempunyai erti yang diberikan kepadanya dalam
seksyen 4 Akta Hakmilik Strata 1985;

“pihak berkuasa tempatan”—

_(a) ertinya mana-mana pihak berkuasa tempatan yang ditubuhkan_

atau disifatkan telah ditubuhkan di bawah Akta Kerajaan
Tempatan 1976;

_(b) berhubung dengan Wilayah Persekutuan Putrajaya, ertinya_

Perbadanan Putrajaya yang ditubuhkan di bawah Akta
Perbadanan Putrajaya 1995 [Akta 536];

_(c) berhubung dengan Wilayah Persekutuan Labuan, ertinya_

Perbadanan Labuan yang ditubuhkan di bawah Akta
Perbadanan Labuan 2001 [Akta 609];

_(d) berhubung dengan Wilayah Persekutuan Kuala Lumpur,_

ertinya Datuk Bandar Kuala Lumpur yang dilantik
di bawah seksyen 4 Akta Ibu Kota Persekutuan 1960

[Akta 190]; dan

_(e) termasuk mana-mana orang atau kumpulan orang yang_

dilantik atau diberi kuasa di bawah mana-mana undangundang bertulis untuk menjalankan dan melaksanakan
kuasa dan fungsi yang diberikan dan dikenakan ke atas
pihak berkuasa tempatan di bawah mana-mana undangundang bertulis;

“Tribunal” ertinya Tribunal Pengurusan Strata yang ditubuhkan
di bawah Bahagian IX;


-----

18 _Rang Undang-Undang_

“undang-undang kecil” ertinya undang-undang kecil yang berkuat
kuasa berkenaan dengan bangunan atau tanah yang dicadangkan
untuk dipecah bahagi kepada petak-petak atau bangunan atau tanah
yang dipecah bahagi, dan harta bersama sebagaimana yang—

_(a) ditetapkan oleh peraturan-peraturan yang dibuat di bawah_

seksyen 150 bagi mengawal selia kawalan, pengurusan,
pentadbiran, penggunaan dan penikmatan bangunan atau
tanah yang dicadangkan untuk dipecah bahagi kepada
petak-petak atau bangunan atau tanah yang dipecah
bahagi, dan harta bersama; atau

_(b) diperuntukkan dalam mana-mana undang-undang kecil_

tambahan yang dibuat di bawah seksyen 32, 70 atau 71;

“unit syer” mempunyai erti yang diberikan kepadanya dalam
seksyen 4 Akta Hakmilik Strata 1985;

“unit syer agregat” ertinya—

_(a) berhubung dengan suatu bangunan atau tanah yang dicadangkan_

untuk dipecah bahagi kepada petak-petak, jumlah unit
syer yang diumpukkan bagi petak-petak atau petak-petak
yang dicadangkan, termasuk suatu blok sementara,
di dalam suatu kawasan pemajuan; atau

_(b) berhubung dengan suatu bangunan atau tanah yang dipecah_

bahagi, jumlah unit syer bagi petak-petak, termasuk
suatu blok sementara, sebagaimana yang ditunjukkan
dalam daftar strata yang disediakan dan disenggarakan
oleh Pendaftar di bawah Akta Hakmilik Strata 1985;

“unit syer sementara” mempunyai erti yang diberikan kepadanya
dalam seksyen 4 Akta Hakmilik Strata 1985;

“unit syer yang diumpukkan” ertinya unit syer yang diuntukkan
kepada setiap petak yang dicadangkan untuk dipecah bahagi oleh
juruukur tanah berlesen pemaju atau dalam hal apabila unit syer
tidak diuntukkan sedemikian, ertinya unit syer yang diuntukkan
di bawah seksyen 8.


-----

_Pengurusan Strata_ 19

**Pentafsiran Akta**

**3.** Akta ini hendaklah dibaca dan ditafsirkan dengan Akta Hakmilik
Strata 1985 dan perundangan subsidiari yang dibuat di bawah
Akta itu setakat yang Akta dan perundangan subsidiari itu selaras
dengan peruntukan-peruntukan Akta ini atau peraturan-peraturan
yang dibuat di bawah Akta ini.

Bahagian II

PENTADBIRAN AKTA

**Pelantikan Pesuruhjaya Bangunan, timbalan dan pegawai**
**lain**

**4. (1) Pihak Berkuasa Negeri boleh, berkenaan dengan sesuatu**
kawasan pihak berkuasa tempatan atau mana-mana kawasan
lain, melantik seorang pegawai yang hendaklah dikenali sebagai
Pesuruhjaya Bangunan dan apa-apa bilangan Timbalan Pesuruhjaya
Bangunan dan pegawai lain yang perlu bagi maksud mentadbirkan
dan menjalankan peruntukan Akta ini.

(2) Pelantikan Pesuruhjaya Bangunan, mana-mana Timbalan
Pesuruhjaya Bangunan dan pegawai lain di bawah subseksyen (1)
hendaklah dibuat melalui pemberitahuan dalam _Warta._

(3) Tertakluk kepada apa-apa arahan am atau khas Pihak Berkuasa
Negeri yang selaras dengan peruntukan Akta ini, Pesuruhjaya
hendaklah menjaga pentadbiran Akta ini dan boleh melaksanakan
apa-apa kewajipan yang dikenakan dan boleh menjalankan apa-apa
kuasa yang diberikan kepadanya oleh Akta ini atau mana-mana
undang-undang bertulis yang lain.

(4) Tertakluk kepada apa-apa arahan am atau khas Pesuruhjaya
yang selaras dengan peruntukan Akta ini, apa-apa kuasa yang
diberikan dan kewajipan yang akan dilaksanakan oleh Pesuruhjaya
di bawah Akta ini atau mana-mana undang-undang bertulis yang
lain boleh dijalankan atau dilaksanakan oleh mana-mana Timbalan
Pesuruhjaya atau pegawai lain yang dilantik di bawah subseksyen (1).

(5) Pesuruhjaya boleh, berhubung dengan apa-apa perkara tertentu,
mewakilkan secara bertulis semua atau mana-mana kuasanya
atau fungsinya di bawah Akta ini, kecuali kuasa pewakilannya,
kepada mana-mana pegawai awam atau pegawai mana-mana pihak
berkuasa tempatan.


-----

20 _Rang Undang-Undang_

(6) Mana-mana pewakilan di bawah subseksyen (5) boleh
dibatalkan pada bila-bila masa oleh Pesuruhjaya dan tidak
boleh menghalang Pesuruhjaya daripada menjalankan kuasa atau
melaksanakan fungsi yang diwakilkan itu.

Bahagian III

URUSAN DI DALAM BANGUNAN ATAU TANAH YANG

DICADANGKAN UNTUK DIPECAH BAHAGI

KEPADA PETAK-PETAK

**Pemakaian Bahagian ini**

**5.** (1) Bahagian ini hendaklah terpakai bagi mana-mana penjualan
sesuatu petak oleh pemaju pada atau selepas permulaan kuat kuasa
Akta ini.

(2) Bagi maksud Bahagian ini, pemaju hendaklah disifatkan
telah menjual sesuatu petak atau petak yang dicadangkan di
dalam suatu kawasan pemajuan jika melalui suatu perjanjian
secara bertulis atau melalui apa-apa surat ikatan atau surat cara,
bersyarat atau selainnya, pemaju itu telah bersetuju untuk menjual,
memindahhakkan, memindahkan hakmilik, menyerahhakkan atau
selainnya melupuskan kepentingannya dalam petak atau petak
yang dicadangkan itu kepada seseorang yang lain untuk balasan
berharga atau selainnya.

**Jadual petak hendaklah difailkan dengan Pesuruhjaya sebelum**
**penjualan mana-mana petak**

**6. (1) Pemaju mana-mana bangunan atau tanah yang dicadangkan**
untuk dipecah bahagi kepada petak-petak di dalam suatu kawasan
pemajuan tidak boleh menjual mana-mana petak atau petak yang
dicadangkan melainkan jika—

_(a) suatu jadual petak yang menunjukkan unit syer yang_

dicadangkan bagi setiap petak atau petak yang dicadangkan
dan jumlah unit syer bagi semua petak telah difailkan
dengan Pesuruhjaya di bawah Bahagian ini; dan

_(b) dalam hal mana-mana pemajuan berperingkat, jadual petak_

yang difailkan dengan Pesuruhjaya menunjukkan kuantum
yang dicadangkan bagi unit syer sementara bagi setiap
blok sementara.


-----

_Pengurusan Strata_ 21

(2) Dalam hal mana-mana pemajuan berperingkat, pemaju juga
tidak boleh menjual mana-mana petak atau petak yang dicadangkan
di dalam mana-mana blok sementara melainkan jika pemaju itu telah
memfailkan dengan Pesuruhjaya suatu jadual petak yang dipinda
yang menunjukkan pengumpukan yang dicadangkan bagi unit
syer sementara di kalangan petak baru dalam blok sementara itu.

(3) Suatu jadual petak yang difailkan di bawah subseksyen (1) atau
jadual petak yang dipinda yang difailkan di bawah subseksyen (2)
hendaklah—

_(a) mengandungi suatu pelan lokasi, pelan tingkat dan pelan_

tandaan yang disebut dalam seksyen 10 Akta Hakmilik
Strata 1985;

_(b) menunjukkan petunjuk bagi semua petak, semua harta_

bersama dan semua petak aksesori, dan dalam hal petak
aksesori, menyatakan dalam petunjuk itu petak yang
petak aksesori itu telah dihubungkaitkan;

_(c) mengandungi suatu perakuan oleh juruukur tanah berlesen_

pemaju bahawa bangunan atau petak tanah yang
ditunjukkan dalam jadual petak atau jadual petak yang
dipinda, mengikut mana-mana yang berkenaan, boleh
dipecah bahagi di bawah peruntukan Akta Hakmilik
Strata 1985;

_(d) mengandungi suatu perakuan oleh arkitek atau jurutera_

pemaju bahawa bangunan atau petak tanah yang akan
dibina mengikut pelan dan spesifikasi yang diluluskan
dan mana-mana pindaan kepada pelan dan spesifikasi di
bawah Akta Jalan, Parit dan Bangunan 1974 [Akta 133]
dan mana-mana undang-undang kecil yang dibuat di
bawah Akta itu, yang disediakan oleh arkitek atau jurutera
pemaju, boleh dipecah bahagi di bawah peruntukan Akta
Hakmilik Strata 1985; dan

_(e) mengandungi apa-apa butiran lain sebagaimana yang_

ditentukan oleh Pesuruhjaya.

(4) Unit syer yang dicadangkan bagi setiap petak atau petak yang
dicadangkan yang ditunjukkan dalam jadual petak yang difailkan
dengan Pesuruhjaya di bawah subseksyen (1), dan pengumpukan


-----

22 _Rang Undang-Undang_

yang dicadangkan bagi unit syer sementara di kalangan petak dalam
suatu blok sementara yang ditunjukkan dalam jadual petak yang
dipinda yang difailkan dengan Pesuruhjaya di bawah subseksyen (2)
hendaklah disifatkan sebagai unit syer yang diumpukkan yang
diuntukkan kepada setiap petak bagi maksud Bahagian IV Akta ini,
sehinggalah unit syer bagi setiap petak diluluskan oleh Pengarah
menurut seksyen 18 Akta Hakmilik Strata 1985.

(5) Suatu salinan jadual petak atau jadual petak yang dipinda,
mengikut mana-mana yang berkenaan, yang difailkan dengan
Pesuruhjaya di bawah Bahagian ini hendaklah—

_(a) dipamerkan pada setiap masa di suatu kedudukan yang_

mudah dilihat di dalam mana-mana pejabat dan cawangan
pejabat pemaju dan di mana-mana tempat sesuatu penjualan
petak dijalankan; dan

_(b) dikemukakan kepada Pengarah dalam apa-apa permohonan_

bagi pecah bahagi bangunan atau tanah di bawah
peruntukan Akta Hakmilik Strata 1985.

(6) Mana-mana pemaju yang tidak mematuhi subseksyen (1), (2)
atau (5) melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit atau dipenjarakan
selama tempoh tidak melebihi lima tahun atau kedua-duanya.

(7) Mana-mana orang yang—

_(a) dengan diketahuinya membuat atau menghasilkan atau_

menyebabkan dibuat atau dihasilkan apa-apa perakuan
palsu atau fraud yang berupa sebagai mematuhi kehendak
perenggan (3)(c) atau _(d); atau_

_(b) secara cuai membuat atau menghasilkan atau menyebabkan_

dibuat atau dihasilkan apa-apa perakuan palsu yang berupa
sebagai mematuhi kehendak perenggan (3)(c) atau _(d),_

melakukan suatu kesalahan dan boleh, apabila disabitkan,
dipenjarakan selama tempoh tidak melebihi tiga tahun atau
didenda tidak melebihi dua ratus lima puluh ribu ringgit atau
kedua-duanya.


-----

_Pengurusan Strata_ 23

Bahagian IV

PENGURUSAN STRATA SEBELUM KEWUJUDAN

PERBADANAN PENGURUSAN

Bab 1

_Am_

**Pemakaian Bahagian ini**

**7.** (1) Tertakluk kepada Bahagian V, Bahagian ini hendaklah
terpakai bagi suatu kawasan pemajuan jika sebelum atau selepas
permulaan kuat kuasa Akta ini—

_(a) milikan kosong bagi sesuatu petak di dalam bangunan_

atau tanah yang dicadangkan untuk dipecah bahagi
kepada petak-petak telah diserahkan oleh pemaju kepada
seseorang pembeli; dan

_(b) pada masa serahan milikan kosong petak itu, perbadanan_

pengurusan belum wujud.

(2) Dalam Bahagian ini, “tempoh pengurusan pemaju” ertinya
tempoh yang bermula dari tarikh penyerahan milikan kosong
sesuatu petak kepada seseorang pembeli oleh pemaju sehingga satu
bulan selepas penubuhan badan pengurusan bersama atau apa-apa
masa lain sebagaimana yang dilanjutkan oleh Pesuruhjaya.

**Unit syer yang diumpukkan**

**8.** (1) Jika penjualan sesuatu petak oleh pemaju telah dibuat sebelum
permulaan kuat kuasa Akta ini dan tiada unit syer diuntukkan
kepada setiap petak oleh juruukur tanah berlesen pemaju, unit syer
bagi setiap petak hendaklah diuntukkan oleh mana-mana orang
atau badan yang mempunyai kewajipan atau bertanggungjawab
di bawah Bahagian ini untuk menyenggarakan dan menguruskan
mana-mana bangunan atau tanah yang dicadangkan untuk dipecah
bahagi kepada petak-petak dan harta bersama mengikut formula
yang dinyatakan dalam Jadual Pertama, dan penguntukan itu
hendaklah disifatkan sebagai unit syer yang diumpukkan bagi setiap
petak apabila penguntukan itu difailkan dengan Pesuruhjaya.


-----

24 _Rang Undang-Undang_

(2) Unit syer yang diumpukkan yang diuntukkan kepada setiap
petak oleh juruukur tanah berlesen pemaju atau unit syer bagi
setiap petak yang diuntukkan menurut subseksyen (1) hendaklah
disifatkan sebagai unit syer yang diumpukkan yang diuntukkan
kepada setiap petak bagi maksud Bahagian ini sehinggalah unit
syer bagi setiap petak diluluskan oleh Pengarah menurut seksyen
18 Akta Hakmilik Strata 1985.

Bab 2

_Pengurusan oleh pemaju sebelum badan pengurusan_

_bersama ditubuhkan_

**Kewajipan dan kuasa pemaju semasa tempoh pengurusan**
**pemaju**

**9.** (1) Tertakluk kepada peruntukan Akta ini, pemaju hendaklah,
semasa tempoh pengurusan pemaju, bertanggungjawab untuk
menyenggara dan menguruskan dengan sepatutnya mana-mana
bangunan atau tanah yang dicadangkan untuk dipecah bahagi
kepada petak-petak dan harta bersama.

(2) Tanpa menjejaskan keluasan subseksyen (1), kewajipan
pemaju semasa tempoh pengurusan pemaju adalah seperti yang
berikut:

_(a) untuk menentukan dan mengenakan Caj yang hendaklah_

didepositkan ke dalam akaun penyenggaraan;

_(b) untuk menentukan dan mengenakan caruman kepada_

kumpulan wang penjelas yang hendaklah didepositkan
ke dalam akaun kumpulan wang penjelas;

_(c) untuk mengambil insurans mengikut Akta ini;_

_(d) untuk mematuhi apa-apa notis atau perintah yang dibuat_

oleh pihak berkuasa tempatan atau mana-mana pihak
berkuasa awam yang berwibawa yang menghendaki
pemberhentian apa-apa kacau ganggu ke atas harta
bersama, atau memerintahkan pembaikan atau kerja
lain yang hendaklah dilakukan berkenaan dengan harta
bersama itu atau penambahbaikan lain kepada harta
bersama itu;


-----

_Pengurusan Strata_ 25

_(e) untuk menyediakan dan menyenggarakan suatu daftar_

bagi kesemua pemunya petak bangunan atau tanah
yang dicadangkan untuk dipecah bahagi kepada petakpetak;

_(f) untuk memastikan akaun-akaun yang dikehendaki untuk_

disenggarakan oleh pemaju di bawah Akta ini diaudit
dan untuk menyediakan penyata kewangan teraudit bagi
makluman kepada semua pembeli;

_(g) untuk menguatkuasakan undang-undang kecil; dan_

_(h) untuk melakukan apa-apa benda lain yang suai manfaat_

atau perlu bagi penyenggaraan dan pengurusan yang
patut bagi bangunan atau tanah yang dicadangkan untuk
dipecah bahagi kepada petak-petak dan harta bersama.

(3) Kuasa pemaju semasa tempoh pengurusan pemaju adalah
seperti yang berikut:

_(a) untuk memungut Caj daripada pemunya petak mengikut_

kadar unit syer yang diumpukkan bagi petak mereka
masing-masing;

_(b) untuk memungut caruman kepada kumpulan wang penjelas_

daripada pemunya petak;

_(c) untuk membenarkan perbelanjaan bagi menjalankan_

penyenggaraan dan pengurusan bangunan atau tanah yang
dicadangkan untuk dipecah bahagi kepada petak-petak
dan harta bersama;

_(d) untuk mendapatkan daripada mana-mana pemunya petak_

apa-apa jumlah wang yang dibelanjakan oleh pemaju
berkenaan dengan petak itu dalam mematuhi apa-apa
notis atau perintah yang disebut di bawah perenggan
(2)(d); dan

_(e) untuk melakukan segala perkara yang semunasabahnya_

perlu bagi melaksanakan kewajipannya di bawah Akta
ini.

(4) Semasa tempoh pengurusan pemaju—

_(a) pemaju hendaklah memastikan bahawa suatu kawasan_

yang berasingan dan berlainan dikhaskan daripada harta
bersama kawasan pemajuan itu semata-mata bagi maksud
suatu pejabat pentadbiran untuk menjalankan kewajipan
pemaju di bawah Akta ini; dan


-----

26 _Rang Undang-Undang_

_(b) pemaju tidak boleh membuat apa-apa kontrak yang_

berhubungan dengan penyenggaraan dan pengurusan
sesuatu bangunan atau tanah yang dicadangkan untuk
dipecah bahagi kepada petak-petak dan harta bersama
di dalam kawasan pemajuan itu bagi apa-apa tempoh
selepas habisnya tempoh pengurusan pemaju.

(5) Mana-mana pemaju yang tidak mematuhi subseksyen
(1), (2) atau (4) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

**Pemaju hendaklah menubuhkan akaun penyenggaraan**

**10.** (1) Pemaju hendaklah membuka satu akaun penyenggaraan
berkenaan dengan setiap kawasan pemajuan dengan suatu bank
atau institusi kewangan—

_(a) jika milikan kosong sesuatu petak telah diserahkan sebelum_

permulaan kuat kuasa Akta ini, pada tarikh permulaan
kuat kuasa Akta ini; atau

_(b) jika milikan kosong sesuatu petak diserahkan selepas_

permulaan kuat kuasa Akta ini, pada bila-bila masa
sebelum penyerahan milikan kosong,

tetapi dalam mana-mana hal, sebelum Caj dipungut daripada pembeli
bagi mana-mana petak di dalam kawasan pemajuan itu.

(2) Setiap akaun penyenggaraan hendaklah dikendalikan dan
disenggarakan oleh pemaju sehingga habis tempoh pengurusan
pemaju.

(3) Pemaju hendaklah mendepositkan ke dalam akaun
penyenggaraan—

_(a) Caj yang diterima oleh pemaju daripada pembeli di dalam_

kawasan pemajuan; dan

_(b) Caj yang hendaklah dibayar oleh pemaju berkenaan_

dengan petak di dalam kawasan pemajuan itu yang belum
dijual,


-----

_Pengurusan Strata_ 27

dan semua wang itu hendaklah didepositkan ke dalam akaun
penyenggaraan dalam masa tiga hari bekerja daripada penerimaan
wang itu.

(4) Walau apa pun mana-mana undang-undang bertulis lain
yang berlawanan, semua wang dalam akaun penyenggaraan
hendaklah—

_(a) tidak menjadi sebahagian daripada harta pemaju;_

_(b) dipegang dalam amanah bagi pembeli; dan_

_(c) hanya digunakan oleh pemaju semata-mata bagi maksud_

membayar perbelanjaan am atau lazim yang sebenar atau
yang dijangkakan yang perlu berkenaan dengan perkara
yang berikut:

(i) menyenggarakan harta bersama dalam keadaan

yang baik secara hari ke hari;

(ii) membayar perbelanjaan yang dilakukan dalam

menyediakan perkhidmatan pembersihan bagi
harta bersama, perkhidmatan keselamatan dan
kemudahan bagi penghuni bangunan;

(iii) membayar apa-apa premium bagi insurans yang

diambil di bawah Akta ini;

(iv) mematuhi apa-apa notis atau perintah yang diberikan

atau dibuat oleh pihak berkuasa tempatan berkenaan
dengan pemeriksaan berkala bagi mana-mana
bangunan di dalam kawasan pemajuan mengikut
cara yang dinyatakan dalam Akta Jalan, Parit dan
Bangunan 1974;

(v) kerja pengecatan yang kecil pada premis harta

bersama;

(vi) menjalankan pemeriksaan bagi semua sistem

pendawaian elektrik bagi harta bersama dan
menggantikan atau membaiki mana-mana sistem
pendawaian yang rosak, jika ada;

(vii) menjalankan pemeriksaan, penyenggaraan dan

pembaikan tangki air utama;

(viii) membayar sewa dan kadar, jika ada;


-----

28 _Rang Undang-Undang_

(ix) membayar apa-apa fi yang dilakukan bagi pengauditan

akaun yang dikehendaki untuk disenggarakan oleh
pemaju di bawah Akta ini;

(x) membayar semua caj yang semunasabahnya dilakukan

bagi pentadbiran akaun yang dikehendaki untuk
disenggarakan oleh pemaju di bawah Akta ini
sebagaimana yang ditentukan oleh Pesuruhjaya;

(xi) membayar saraan atau fi bagi ejen pengurusan

yang dilantik di bawah Bahagian VI;

(xii) membayar apa-apa belanja, kos atau perbelanjaan

berhubung dengan pemerolehan perkhidmatan,
termasuk pengambilan khidmat pakar runding,
fi atau kos guaman dan fi dan kos lain, yang
dilakukan dengan sepatutnya atau diterima oleh
pemaju dalam pelaksanaan fungsinya dan penjalanan
kuasanya di bawah Akta ini; atau

(xiii) membayar perbelanjaan lain yang bersifat am atau

lazim yang berhubungan dengan penyenggaraan dan
pengurusan bangunan atau tanah yang dicadangkan
untuk dipecah bahagi kepada petak-petak dan
harta bersama.

(5) Sekiranya—

_(a) pemaju membuat apa-apa komposisi atau perkiraan dengan_

pemiutangnya atau mempunyai perintah penerimaan atau
perintah penghukuman yang dibuat terhadapnya; atau

_(b) pemaju, sebagai suatu syarikat, dilikuidasikan secara_

sukarela atau wajib,

wang dalam akaun penyenggaraan hendaklah terletak hak pada
pentadbir, pegawai penerima, pemegang amanah dalam kebankrapan
atau pelikuidasi, mengikut mana-mana yang berkenaan, yang
hendaklah digunakan bagi semua atau mana-mana maksud yang
baginya wang dalam akaun penyenggaraan itu dibenarkan untuk
digunakan di bawah Akta ini.

(6) Apa-apa wang yang masih berada dalam akaun penyenggaraan,
selepas semua pembayaran telah dibuat dengan sepatutnya di bawah
Akta ini, hendaklah dipegang oleh pentadbir, pegawai penerima,
pemegang amanah dalam kebankrapan atau pelikuidasi, mengikut
mana-mana yang berkenaan, dan hendaklah dipindahkan ke dalam
akaun penyenggaraan atas nama badan pengurusan bersama.


-----

_Pengurusan Strata_ 29

(7) Mana-mana orang yang tidak mematuhi subseksyen (1),
(2), (3), (4), (5) atau (6) melakukan suatu kesalahan dan boleh,
apabila disabitkan, didenda tidak melebihi dua ratus lima puluh
ribu ringgit atau dipenjarakan selama tempoh tidak melebihi tiga
tahun atau kedua-duanya.

**Pemaju hendaklah menubuhkan akaun kumpulan wang**
**penjelas**

**11.** (1) Pemaju hendaklah membuka satu akaun kumpulan wang
penjelas berkenaan dengan setiap kawasan pemajuan dengan suatu
bank atau institusi kewangan—

_(a) jika milikan kosong sesuatu petak telah diserahkan sebelum_

permulaan kuat kuasa Akta ini, pada tarikh permulaan
kuat kuasa Akta ini; atau

_(b) jika milikan kosong sesuatu petak diserahkan selepas_

permulaan kuat kuasa Akta ini, pada bila-bila masa
sebelum penyerahan milikan kosong,

tetapi dalam mana-mana hal, sebelum caruman kepada kumpulan
wang penjelas dipungut daripada pembeli bagi mana-mana petak
di dalam kawasan pemajuan itu.

(2) Setiap akaun kumpulan wang penjelas hendaklah dikendalikan
dan disenggarakan oleh pemaju sehingga habis tempoh pengurusan
pemaju.

(3) Pemaju hendaklah mendepositkan ke dalam akaun kumpulan
wang penjelas—

_(a) caruman kepada kumpulan wang penjelas yang diterima_

oleh pemaju daripada pembeli di dalam kawasan pemajuan;
dan

_(b) caruman kepada kumpulan wang penjelas yang hendaklah_

dibayar oleh pemaju berkenaan dengan petak di dalam
kawasan pemajuan yang belum dijual oleh pemaju itu,

dan semua wang itu hendaklah didepositkan ke dalam akaun
kumpulan wang penjelas dalam masa tiga hari bekerja daripada
penerimaan wang itu.


-----

30 _Rang Undang-Undang_

(4) Walau apa pun mana-mana undang-undang bertulis lain yang
berlawanan, semua wang dalam akaun kumpulan wang penjelas
hendaklah—

_(a) tidak menjadi sebahagian daripada harta pemaju;_

_(b) dipegang dalam amanah bagi pembeli; dan_

_(c) digunakan oleh pemaju semata-mata bagi maksud membayar_

perbelanjaan modal yang sebenar atau yang dijangkakan
yang perlu berkenaan dengan perkara yang berikut:

(i) pengecatan atau pengecatan semula mana-mana

bahagian harta bersama;

(ii) pemerolehan apa-apa harta alih bagi kegunaan

berhubung dengan harta bersama; atau

(iii) pembaharuan atau penggantian apa-apa lekapan

atau lengkapan yang terdapat di dalam mana-mana
harta bersama.

(5) Sekiranya—

_(a) pemaju membuat apa-apa komposisi atau perkiraan dengan_

pemiutangnya atau mempunyai perintah penerimaan atau
perintah penghukuman yang dibuat terhadapnya; atau

_(b) pemaju itu, sebagai suatu syarikat, dilikuidasikan secara_

sukarela atau wajib,

wang dalam akaun kumpulan wang penjelas hendaklah terletak
hak pada pentadbir, pegawai penerima, pemegang amanah dalam
kebankrapan atau pelikuidasi, mengikut mana-mana yang berkenaan,
yang hendaklah digunakan bagi semua atau mana-mana maksud
yang baginya wang dalam akaun kumpulan wang penjelas itu
dibenarkan untuk digunakan di bawah Akta ini.

(6) Apa-apa wang yang masih berada dalam akaun kumpulan
wang penjelas, selepas semua pembayaran telah dibuat dengan
sepatutnya di bawah Akta ini, hendaklah dipegang oleh pentadbir,
pegawai penerima, pemegang amanah dalam kebankrapan atau
pelikuidasi, mengikut mana-mana yang berkenaan, dan hendaklah
dipindahkan ke dalam akaun kumpulan wang penjelas atas nama
badan pengurusan bersama.


-----

_Pengurusan Strata_ 31

(7) Mana-mana orang yang tidak mematuhi subseksyen (1),
(2), (3), (4), (5) atau (6) melakukan suatu kesalahan dan boleh,
apabila disabitkan, didenda tidak melebihi dua ratus lima puluh
ribu ringgit atau dipenjarakan selama tempoh tidak melebihi tiga
tahun atau kedua-duanya.

**Pembeli dan pemaju hendaklah membayar Caj, dan caruman**
**kepada kumpulan wang penjelas**

**12.** (1) Setiap pembeli hendaklah membayar Caj, dan caruman
kepada kumpulan wang penjelas, berkenaan dengan petaknya
kepada pemaju bagi penyenggaraan dan pengurusan bangunan atau
tanah yang dicadangkan untuk dipecah bahagi kepada petak-petak
dan harta bersama di dalam suatu kawasan pemajuan.

(2) Pemaju hendaklah membayar Caj, dan caruman kepada
kumpulan wang penjelas, berkenaan dengan petak di dalam
kawasan pemajuan yang belum dijual, yang merupakan suatu
jumlah wang yang bersamaan dengan Caj, dan caruman kepada
kumpulan wang penjelas, yang kena dibayar oleh pembeli kepada
pemaju sekiranya petak itu telah dijual.

(3) Jumlah Caj yang kena dibayar di bawah subseksyen (1)
dan (2) hendaklah ditentukan oleh pemaju mengikut kadar unit
syer yang diumpukkan kepada setiap petak.

(4) Jumlah caruman kepada kumpulan wang penjelas yang kena
dibayar di bawah subseksyen (1) dan (2) hendaklah suatu jumlah
wang yang bersamaan dengan sepuluh peratus daripada Caj.

(5) Pembeli hendaklah, dalam masa empat belas hari dari
penerimaan notis daripada pemaju, membayar Caj, dan caruman
kepada kumpulan wang penjelas, kepada pemaju dan jika apaapa jumlah wang masih tidak dibayar oleh pembeli itu berkenaan
dengan petaknya apabila habis tempoh empat belas hari itu,
pemaju boleh mendapatkan jumlah wang itu mengikut cara yang
dinyatakan dalam seksyen 34.

(6) Jika apa-apa jumlah wang masih tidak dibayar oleh pembeli
berkenaan dengan petaknya apabila habis tempoh empat belas hari
yang dinyatakan dalam subseksyen (5), pembeli itu hendaklah
membayar bunga pada kadar sepuluh peratus setahun atas dasar
harian.


-----

32 _Rang Undang-Undang_

(7) Mana-mana pembeli yang tidak berpuas hati dengan jumlah
wang yang ditentukan oleh pemaju di bawah subseksyen (3) atau
(4) boleh memohon kepada Pesuruhjaya untuk suatu kajian semula
dan Pesuruhjaya boleh—

_(a) menentukan jumlah wang yang kena dibayar sebagai_

Caj, atau caruman kepada kumpulan wang penjelas itu;
atau

_(b) mengarahkan pemaju untuk melantik, atas kos dan_

perbelanjaan pemaju sendiri, seorang pengurus harta
berdaftar untuk mengesyorkan jumlah wang yang kena
dibayar sebagai Caj, atau caruman kepada kumpulan
wang penjelas, dan mengemukakan suatu salinan laporan
pengurus harta berdaftar itu kepada Pesuruhjaya.

(8) Apabila menerima laporan di bawah perenggan (7)(b),
Pesuruhjaya hendaklah menentukan jumlah wang yang kena dibayar
sebagaimana yang difikirkannya adil dan munasabah, dan apaapa jumlah wang yang ditentukan oleh Pesuruhjaya sedemikian
hendaklah disifatkan sebagai jumlah wang yang kena dibayar
sebagai Caj, atau caruman kepada kumpulan wang penjelas.

(9) Mana-mana pemaju yang tidak mematuhi subseksyen (2)
melakukan suatu kesalahan dan boleh, apabila disabitkan, didenda
tidak melebihi dua puluh ribu ringgit atau dipenjarakan selama
tempoh tidak melebihi tiga tahun atau kedua-duanya dan, dalam
hal suatu kesalahan berterusan, didenda selanjutnya tidak melebihi
lima ribu ringgit bagi tiap-tiap hari atau sebahagiannya kesalahan
itu berterusan selepas disabitkan.

**Larangan pemungutan wang sebelum akaun dibuka**

**13.** (1) Tiada seorang pun boleh pada bila-bila masa memungut
apa-apa Caj atau caruman kepada kumpulan wang penjelas
daripada mana-mana pembeli bagi penyenggaraan dan pengurusan
mana-mana bangunan atau tanah yang dicadangkan untuk dipecah
bahagi kepada petak-petak dan harta bersama melainkan jika—

_(a) suatu akaun penyenggaraan dan suatu akaun kumpulan_

wang penjelas telah dibuka berkenaan dengan kawasan
pemajuan itu; dan

_(b) milikan kosong petak yang dibeli oleh pembeli telah_

diserahkan kepada pembeli itu.


-----

_Pengurusan Strata_ 33

(2) Walau apa pun subseksyen (1), mana-mana pemaju sesuatu
kawasan pemajuan yang telah disiapkan pada atau sebelum
permulaan kuat kuasa Akta ini dan telah, sebaik sebelum tarikh
itu, memungut wang daripada pembeli bagi penyenggaraan dan
pengurusan mana-mana bangunan atau tanah yang dicadangkan
untuk dipecah bahagi kepada petak-petak dan harta bersama yang
terdapat di dalam kawasan pemajuan itu, boleh terus berbuat
demikian sehingga badan pengurusan bersama ditubuhkan, dengan
syarat bahawa semua wang hendaklah dipungut dan diuruskan
oleh pemaju mengikut Akta ini.

(3) Mana-mana orang yang tidak mematuhi subseksyen (1)
atau (2) melakukan suatu kesalahan dan boleh, apabila disabitkan,
didenda tidak melebihi dua ratus lima puluh ribu ringgit atau
dipenjarakan selama tempoh tidak melebihi tiga tahun atau keduaduanya.

**Kewajipan pemaju berhubung dengan akaun**

**14.** (1) Pemaju hendaklah, berkenaan dengan akaun penyenggaraan
dan akaun kumpulan wang penjelas—

_(a) menyebabkan akaun dan rekod akaun disediakan yang_

akan menjelaskan transaksi akaun dengan secukupnya
dan membolehkan kunci kira-kira, penyata pendapatan
dan perbelanjaan dan penyata untung rugi yang benar
dan adil disediakan bagi tempoh bermula dari permulaan
tempoh pengurusan pemaju;

_(b) melantik seorang juruaudit syarikat yang diluluskan untuk_

menjalankan audit ke atas akaun pada setiap tahun dan
akaun itu hendaklah—

(i) dalam hal jika wang dipindahkan di bawah perenggan

15(1)(a), diaudit sehingga tarikh pemindahan yang
sebenar; dan

(ii) dalam hal jika akaun itu akan dibentangkan pada

mesyuarat agung tahunan pertama bagi badan
pengurusan bersama, diaudit sehingga suatu tarikh
yang tidak lebih awal daripada tiga bulan sebelum
mesyuarat itu;


-----

34 _Rang Undang-Undang_

_(c) memfailkan dengan Pesuruhjaya suatu salinan akaun_

teraudit yang diperakui benar bersama dengan laporan
juruaudit dalam masa empat belas hari dari pengauditan
akaun itu; dan

_(d) membenarkan Pesuruhjaya atau mana-mana orang yang_

diberi kuasa oleh Pesuruhjaya secara bertulis untuk
bertindak bagi pihaknya akses yang penuh dan bebas
kepada akaun dan rekod akaun dan untuk membuat
salinan atau cabutan bagi akaun dan rekod akaun itu.

(2) Walau apa pun subseksyen (1), Pesuruhjaya hendaklah
mempunyai, pada bila-bila masa, hak untuk melantik seorang
juruaudit syarikat yang diluluskan untuk menyiasat akaun dan
rekod akaun yang dinyatakan dalam subseksyen (1), dan pemaju
hendaklah membayar semua perbelanjaan yang dilakukan bagi
maksud itu.

(3) Pemaju hendaklah memberi Pesuruhjaya atau mana-mana
pihak berkuasa awam apa-apa penyata, laporan, akaun dan maklumat
berkenaan dengan aktiviti dan kewangannya sebagaimana yang
dikehendaki atau diarahkan oleh Pesuruhjaya dari semasa ke
semasa.

(4) Penyata, laporan, akaun dan maklumat yang disebut dalam
subseksyen (3) hendaklah dalam apa-apa bentuk yang ditentukan
oleh Pesuruhjaya dari semasa ke semasa.

(5) Mana-mana pemaju yang tidak mematuhi subseksyen (1),
(2), (3) atau (4) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

**Penyerahan oleh pemaju kepada badan pengurusan**
**bersama**

**15.** (1) Pemaju hendaklah, sebelum habis tempoh pengurusan
pemaju—

_(a) memindahkan semua baki wang dalam akaun penyenggaraan_

dan akaun kumpulan wang penjelas, selepas pembayaran
semua perbelanjaan yang telah dipertanggungkan pada
akaun itu dengan sepatutnya, kepada badan pengurusan
bersama;


-----

_Pengurusan Strata_ 35

_(b) menyerahkan kepada badan pengurusan bersama—_

(i) pejabat pentadbiran yang ditubuhkan oleh pemaju

di bawah perenggan 9(4)(a);

(ii) akaun teraudit bagi akaun penyenggaraan dan akaun

kumpulan wang penjelas atau, jika akaun itu
belum diaudit, akaun yang belum diaudit itu;

(iii) semua aset bagi kawasan pemajuan itu;

(iv) semua rekod yang berhubungan dengan dan perlu

bagi penyenggaraan dan pengurusan bangunan
atau tanah yang dicadangkan untuk dipecah
bahagi kepada petak-petak dan harta bersama
bagi kawasan pemajuan itu; dan

(v) semua invois, resit dan baucer pembayaran berkenaan

dengan akaun penyenggaraan dan akaun kumpulan
wang penjelas.

(2) Jika hanya akaun yang belum diaudit telah diserahkan di
bawah subperenggan (1)(b)(ii), pemaju hendaklah, tidak lebih
daripada tiga bulan selepas habis tempoh pengurusan pemaju,
menyerahkan kepada badan pengurusan bersama itu akaun teraudit
sehingga tarikh pemindahan baki wang yang disebut dalam
perenggan (1)(a).

(3) Tanpa menjejaskan keluasan subperenggan (1)(b)(iv), pemaju
hendaklah menyerahkan kepada badan pengurusan bersama salinan
bagi semua dokumen yang berikut:

_(a) semua pelan yang diluluskan bagi bangunan atau tanah_

yang dicadangkan untuk dipecah bahagi kepada petakpetak yang berhubungan dengan kawasan pemajuan;

_(b) apa-apa dokumen dalam milikan pemaju yang menunjukkan,_

setakat yang dapat dilaksanakan, lokasi sebenar apa-apa
paip, wayar, kabel, pelongsor, saluran atau kemudahan lain
bagi laluan atau penyediaan sistem atau perkhidmatan,
jika pemaju itu mempunyai sebab untuk mempercayai
bahawa paip, wayar, kabel, pelongsor, saluran atau
kemudahan lain itu tidak terletak sebagaimana yang
ditunjukkan dalam pelan yang diluluskan atau pelan
dipinda yang diluluskan;


-----

36 _Rang Undang-Undang_

_(c) semua kontrak yang dibuat oleh pemaju berkenaan dengan_

penyenggaraan atau pengurusan mana-mana bangunan atau
tanah yang dicadangkan untuk dipecah bahagi kepada
petak-petak dan harta bersama yang terdapat di dalam
kawasan pemajuan;

_(d) suatu salinan jadual petak atau jadual petak yang dipinda_

yang difailkan dengan Pesuruhjaya di bawah subseksyen
6(1) atau (2), jika terpakai, atau suatu salinan pelan
strata yang dicadangkan yang difailkan dengan Pengarah
di bawah peruntukan Akta Hakmilik Strata 1985, jika
ada;

_(e) nama dan alamat mana-mana kontraktor, subkontraktor dan_

orang yang membekalkan tenaga kerja atau bahan-bahan
bagi kawasan pemajuan semasa pembinaan mana-mana
bangunan atau tanah yang dicadangkan untuk dipecah
bahagi kepada petak-petak dan harta bersama yang
terdapat di dalam kawasan pemajuan itu;

_(f) semua waranti, manual, lukisan skematik, arahan operasi,_

panduan perkhidmatan, dokumentasi pembuat dan
maklumat serupa yang lain berkenaan dengan pembinaan,
pemasangan, pengendalian, penyenggaraan, pembaikan
dan servis mana-mana harta bersama, termasuk apa-apa
waranti atau maklumat yang diberikan kepada pemaju
oleh mana-mana orang yang disebut dalam perenggan (e);

_(g) daftar semua pemunya petak bagi bangunan atau tanah_

yang dicadangkan untuk dipecah bahagi kepada petakpetak; dan

_(h) salinan asal semua polisi insurans yang diambil di bawah_

Akta ini.

(4) Mana-mana pemaju yang tidak mematuhi subseksyen
(1), (2) atau (3) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya dan, dalam hal suatu kesalahan berterusan, didenda
selanjutnya tidak melebihi lima ribu ringgit bagi tiap-tiap hari
atau sebahagiannya kesalahan itu berterusan selepas disabitkan.


-----

_Pengurusan Strata_ 37

**Baki yang tidak dipindahkan hendaklah terletak hak pada**
**badan pengurusan bersama**

**16.** (1) Jika apa-apa baki wang dalam akaun penyenggaraan dan
dalam akaun kumpulan wang penjelas tidak dipindahkan oleh
pemaju di bawah perenggan 15(1)(a), wang itu hendaklah terletak
hak pada badan pengurusan bersama pada tarikh habis tempoh
pengurusan pemaju.

(2) Apa-apa hak, kuasa atau remedi yang diberikan kepada
pemaju di bawah Bahagian ini berkenaan dengan Caj, caruman
kepada kumpulan wang penjelas, dan apa-apa aset lain bagi akaun
penyenggaraan dan akaun kumpulan wang penjelas, hendaklah
terletak hak pada badan pengurusan bersama pada tarikh habis
tempoh pengurusan pemaju, dan badan pengurusan bersama itu
hendaklah mempunyai hak, kuasa dan remedi yang sama seolaholah ia telah pada setiap masa menjadi suatu hak, kuasa atau
remedi badan pengurusan bersama itu, termasuk hak berkenaan
dengan apa-apa prosiding undang-undang atau permohonan kepada
mana-mana pihak berkuasa oleh pemaju yang belum selesai sebaik
sebelum habis tempoh pengurusan pemaju.

(3) Apa-apa penghakiman atau award mana-mana timbang tara
atau tribunal lain yang diperoleh oleh pemaju berkenaan dengan
Caj, caruman kepada kumpulan wang penjelas dan apa-apa aset
lain bagi akaun penyenggaraan dan akaun kumpulan wang penjelas,
dan tidak dilaksanakan dengan sepenuhnya sebelum habis tempoh
pengurusan pemaju boleh dikuatkuasakan oleh badan pengurusan
bersama.

Bab 3

_Pengurusan oleh badan pengurusan bersama_

**Penubuhan badan pengurusan bersama**

**17.** (1) Suatu badan pengurusan bersama hendaklah ditubuhkan
apabila mesyuarat agung tahunan pertama bagi badan pengurusan
bersama itu diadakan—

_(a) jika milikan kosong telah diserahkan sebelum permulaan_

kuat kuasa Akta ini, tidak lewat daripada dua belas bulan
dari permulaan kuat kuasa Akta ini; atau


-----

38 _Rang Undang-Undang_

_(b) jika milikan kosong diserahkan selepas permulaan kuat_

kuasa Akta ini, tidak lewat daripada dua belas bulan dari
tarikh penyerahan milikan kosong sesuatu petak kepada
pembeli.

(2) Badan pengurusan bersama yang ditubuhkan di bawah
subseksyen (1) hendaklah merupakan suatu pertubuhan perbadanan
yang kekal turun-temurun dan mempunyai meterai perbadanan.

(3) Badan pengurusan bersama boleh membawa guaman dan
dibawa guaman terhadapnya atas namanya.

(4) Badan pengurusan bersama hendaklah terdiri daripada
pemaju dan pembeli.

(5) Jika perbadanan pengurusan wujud sebelum mesyuarat
agung tahunan pertama bagi badan pengurusan bersama yang
dinyatakan dalam subseksyen (1) diadakan—

_(a) mesyuarat agung tahunan pertama itu tidak dikehendaki_

untuk diadakan dan tiada badan pengurusan bersama
hendaklah ditubuhkan bagi kawasan pemajuan itu; dan

_(b) peruntukan dalam Bahagian V Akta ini hendaklah terpakai_

bagi kawasan pemajuan itu.

**Kewajipan pemaju untuk mengadakan mesyuarat agung**
**tahunan pertama bagi badan pengurusan bersama**

**18.** (1) Hendaklah menjadi kewajipan pemaju untuk mengadakan
mesyuarat agung tahunan pertama bagi badan pengurusan bersama
dalam tempoh yang dinyatakan dalam subseksyen 17(1).

(2) Mana-mana pemaju yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.

(3) Pemaju hendaklah memberikan suatu notis bertulis mengenai
mesyuarat agung tahunan pertama bagi badan pengurusan bersama
itu kepada semua pembeli tidak kurang daripada empat belas
hari sebelum mesyuarat itu, dan suatu salinan notis bertulis itu
hendaklah dipamerkan di suatu bahagian kawasan pemajuan itu
yang mudah dilihat.


-----

_Pengurusan Strata_ 39

(4) Pemaju hendaklah menyediakan dan membentangkan dalam
mesyuarat agung tahunan pertama bagi badan pengurusan bersama
untuk pertimbangan suatu belanjawan tahunan yang menyatakan
dengan secukupnya perbelanjaan yang dijangkakan dan dianggarkan
yang dikehendaki untuk menyenggarakan dan menguruskan dengan
sepatutnya bangunan atau tanah yang dicadangkan untuk dipecah
bahagi kepada petak-petak dan harta bersama yang hendaklah bagi
suatu tempoh selama dua belas bulan bermula dari hari pertama
bagi bulan berikutan tarikh mesyuarat agung tahunan pertama
itu.

(5) Jika pemaju tidak mengadakan mesyuarat agung tahunan
pertama bagi badan pengurusan bersama dalam tempoh yang
dinyatakan dalam subseksyen 17(1), Pesuruhjaya boleh melantik
mana-mana orang untuk mengadakan mesyuarat agung tahunan
pertama bagi badan pengurusan bersama itu dalam masa sebagaimana
yang ditentukan oleh Pesuruhjaya, dan pemaju hendaklah membayar
semua belanja yang dilakukan bagi maksud itu.

**Mesyuarat agung tahunan pertama bagi badan pengurusan**
**bersama**

**19.** (1) Agenda bagi mesyuarat agung tahunan pertama bagi badan
pengurusan bersama hendaklah termasuk perkara yang berikut:

_(a)_ untuk menentukan bilangan anggota jawatankuasa pengurusan

bersama dan untuk memilih anggota jawatankuasa
pengurusan bersama;

_(b) untuk menimbangkan belanjawan tahunan yang disediakan_

oleh pemaju di bawah subseksyen 18(4);

_(c) tertakluk kepada subseksyen 25(2) dan (3), untuk menentukan_

jumlah yang kena dibayar oleh pemunya petak sebagai
Caj, dan caruman kepada kumpulan wang penjelas;

_(d) untuk menentukan kadar bunga yang kena dibayar oleh_

seseorang pemunya petak berkenaan dengan apa-apa
pembayaran lewat bagi Caj, atau caruman kepada
kumpulan wang penjelas, oleh pemunya petak itu;

_(e) untuk menimbangkan akaun teraudit yang dinyatakan_

dalam subperenggan 14(1)(b)(ii);


-----

40 _Rang Undang-Undang_

_(f) untuk mengesahkan pengambilalihan insurans yang diambil_

oleh pemaju di bawah Akta ini oleh badan pengurusan
bersama;

_(g) untuk membuat undang-undang kecil tambahan; dan_

_(h) untuk menimbangkan apa-apa perkara lain yang berkaitan_

dengan penyenggaraan dan pengurusan harta bersama
bangunan atau tanah yang dicadangkan untuk dipecah
bahagi kepada petak-petak.

(2) Jika dalam masa setengah jam selepas masa yang ditetapkan
untuk mesyuarat itu tiada pembeli yang berhak untuk mengundi
hadir atau semua pembeli yang hadir, kerana apa-apa sebab, enggan
menjadi anggota jawatankuasa pengurusan bersama, pemaju atau
orang yang dilantik oleh Pesuruhjaya untuk mengadakan mesyuarat
itu hendaklah, dalam masa tujuh hari dari tarikh mesyuarat itu
memaklumkan kepada Pesuruhjaya mengenai hakikat itu dan
Pesuruhjaya boleh—

_(a) menetapkan suatu tarikh baru bagi pemilihan jawatankuasa_

pengurusan bersama itu; atau

_(b) melantik seorang ejen pengurusan di bawah Bahagian VI_

untuk menyenggarakan atau menguruskan bangunan atau
tanah yang dicadangkan untuk dipecah bahagi kepada
petak-petak dan harta bersama yang terdapat di dalam
kawasan pemajuan itu.

**Kewajipan badan pengurusan bersama untuk memaklumkan**
**namanya kepada Pesuruhjaya**

**20.** (1) Badan pengurusan bersama hendaklah memaklumkan
dan mendaftarkan nama badan pengurusan bersama itu dengan
Pesuruhjaya dalam masa tiga puluh hari dari tarikh mesyuarat
agung tahunan pertama.

(2) Pesuruhjaya boleh, apabila dipohon oleh badan pengurusan
bersama, mengeluarkan suatu perakuan yang memperakui bahawa
badan pengurusan bersama itu telah ditubuhkan dengan sewajarnya
di bawah Akta ini pada hari apabila mesyuarat agung tahunan
pertama diadakan.


-----

_Pengurusan Strata_ 41

(3) Penubuhan badan pengurusan bersama di bawah Akta ini
tidak terjejas sekiranya mesyuarat agung tahunan pertama itu
kemudiannya menjadi tidak sah atau peruntukan subseksyen
19(1) tidak dipatuhi atau keadaan di bawah subseksyen 19(2)
berlaku.

**Kewajipan dan kuasa badan pengurusan bersama**

**21.** (1) Kewajipan badan pengurusan bersama adalah seperti
yang berikut:

_(a) untuk menyenggarakan dan menguruskan dengan sepatutnya_

bangunan atau tanah yang dicadangkan untuk dipecah
bahagi kepada petak-petak dan harta bersama, dan
menjaganya dalam keadaan yang baik dan pembaikan
yang dapat digunakan;

_(b) untuk menentukan dan mengenakan Caj yang kena_

didepositkan ke dalam akaun penyenggaraan bagi
maksud penyenggaraan dan pengurusan yang patut bagi
bangunan atau tanah yang dicadangkan untuk dipecah
bahagi kepada petak-petak dan harta bersama;

_(c) untuk menentukan dan mengenakan caruman kepada_

kumpulan wang penjelas yang kena didepositkan ke dalam
akaun kumpulan wang penjelas bagi maksud membayar
perbelanjaan yang sebenar atau yang dijangkakan yang
dinyatakan di bawah subseksyen 24(2);

_(d) untuk mengambil insurans mengikut Akta ini atau_

menginsuranskan terhadap apa-apa risiko lain sebagaimana
yang diarahkan oleh pemunya petak melalui ketetapan
khas;

_(e) untuk mematuhi apa-apa notis atau perintah yang diberikan_

atau dibuat oleh pihak berkuasa tempatan atau manamana pihak berkuasa awam yang berwibawa yang
menghendaki pemberhentian apa-apa kacau ganggu ke
atas harta bersama, atau yang memerintahkan pembaikan
atau kerja lain yang hendaklah dilakukan berkenaan
dengan harta bersama itu atau penambahbaikan lain
kepada harta bersama itu;

_(f) untuk menyediakan dan menyenggarakan suatu daftar_

bagi kesemua pemunya petak bangunan atau tanah
yang dicadangkan untuk dipecah bahagi kepada petak

-----

42 _Rang Undang-Undang_

petak;

_(g) untuk memastikan bahawa akaun yang dikehendaki untuk_

disenggarakan oleh badan pengurusan bersama di bawah
Akta ini diaudit dan untuk menyediakan penyata kewangan
teraudit bagi makluman kepada anggotanya;

_(h) untuk menguatkuasakan undang-undang kecil; dan_

_(i) untuk melakukan apa-apa benda lain yang suai manfaat_

atau perlu bagi penyenggaraan dan pengurusan yang
patut bagi bangunan atau tanah yang dicadangkan untuk
dipecah bahagi kepada petak-petak dan harta bersama.

(2) Kuasa badan pengurusan bersama adalah seperti yang
berikut:

_(a) untuk memungut Caj daripada pemunya petak mengikut_

kadar unit syer yang diumpukkan bagi petak mereka
masing-masing;

_(b) untuk memungut caruman kepada kumpulan wang penjelas_

daripada pemunya petak;

_(c) untuk membenarkan perbelanjaan bagi menjalankan_

penyenggaraan dan pengurusan bangunan atau tanah yang
dicadangkan untuk dipecah bahagi kepada petak-petak
dan harta bersama;

_(d) untuk mendapatkan daripada mana-mana pemunya petak_

apa-apa jumlah wang yang dibelanjakan oleh badan
pengurusan bersama berkenaan dengan petak itu dalam
mematuhi apa-apa notis atau perintah yang disebut dalam
perenggan (1)(e);

_(e) untuk membeli, menyewa atau selainnya memperoleh_

harta alih bagi kegunaan pemunya petak yang berkaitan
dengan penikmatan harta bersama mereka;

_(f) untuk mengambil atau mengatur dan mendapatkan_

perkhidmatan mana-mana orang atau ejen untuk
mengusahakan penyenggaraan dan pengurusan harta
bersama bagi bangunan atau tanah yang dicadangkan
untuk dipecah bahagi kepada petak-petak dengan syarat
bahawa jika orang atau ejen itu adalah seseorang pihak
ketiga yang bebas, dia hendaklah merupakan seseorang


-----

_Pengurusan Strata_ 43

pengurus harta berdaftar;

_(g) tertakluk kepada subseksyen 32(3), untuk membuat_

undang-undang kecil tambahan bagi penyenggaraan dan
pengurusan yang patut bagi bangunan atau tanah yang
dicadangkan untuk dipecah bahagi kepada petak-petak
dan harta bersama; dan

_(h) untuk melakukan segala perkara yang semunasabahnya_

perlu bagi pelaksanaan kewajipannya di bawah Akta ini
dan bagi penguatkuasaan undang-undang kecil.

(3) Walau apa pun mana-mana peruntukan lain dalam Akta ini,
badan pengurusan bersama tidak boleh membuat apa-apa kontrak
yang berhubungan dengan penyenggaraan dan pengurusan manamana bangunan atau tanah yang dicadangkan untuk dipecah bahagi
kepada petak-petak dan harta bersama di dalam kawasan pemajuan
itu bagi apa-apa tempoh yang melebihi dua belas bulan.

(4) Jika—

_(a) badan pengurusan bersama melakukan apa-apa perbelanjaan_

atau melaksanakan apa-apa pembaikan, kerja atau perbuatan
yang badan pengurusan bersama itu dikehendaki atau
dibenarkan oleh atau di bawah Bahagian ini atau oleh
atau di bawah mana-mana undang-undang bertulis lain
untuk melaksanakan, tanpa mengira sama ada atau tidak
perbelanjaan itu dilakukan atau pembaikan, kerja atau
perbuatan itu dilaksanakan berikutan daripada penyampaian
apa-apa notis atau perintah kepadanya oleh mana-mana
Kerajaan atau pihak berkuasa berkanun; dan

_(b) perbelanjaan atau pembaikan, kerja atau perbuatan yang_

disebut dalam perenggan (a) dijadikan perlu oleh sebab
apa-apa perbuatan yang sengaja atau cuai atau peninggalan
oleh pihak, atau pelanggaran mana-mana peruntukan
undang-undang kecilnya oleh, mana-mana pemunya petak
atau penyewanya, penerima pajak, pemegang lesen atau
jemputan,

jumlah perbelanjaan apa-apa wang yang dibelanjakan oleh badan
pengurusan bersama itu dalam melaksanakan pembaikan, kerja
atau perbuatan itu boleh didapatkan olehnya daripada pemunya
petak itu sebagai suatu hutang melalui suatu tindakan dalam
mana-mana mahkamah yang mempunyai bidang kuasa berwibawa
atau di hadapan Tribunal.


-----

44 _Rang Undang-Undang_

(5) Keluasan seksyen ini tidak boleh dijejaskan oleh manamana peruntukan lain dalam Bahagian ini yang memberikan kuasa
kepada atau mengenakan kewajipan ke atas badan pengurusan
bersama.

**Jawatankuasa pengurusan bersama**

**22.** (1) Badan pengurusan bersama hendaklah memilih jawatankuasa
pengurusan bersama yang hendaklah, tertakluk kepada apa-apa
sekatan yang dikenakan atau arahan yang diberikan oleh badan
pengurusan bersama itu pada mesyuarat agung, melaksanakan
kewajipan badan pengurusan bersama itu dan menjalankan urusan
badan pengurusan bersama itu bagi pihaknya, dan boleh bagi
maksud itu menjalankan apa-apa kuasa badan pengurusan bersama
itu.

(2) Peruntukan Jadual Kedua hendaklah terpakai bagi badan
pengurusan bersama dan jawatankuasa pengurusan bersama dengan
ubah suaian, termasuklah yang berikut:

_(a) sebutan mengenai “perbadanan pengurusan” hendaklah_

ditafsirkan sebagai sebutan mengenai badan pengurusan
bersama itu;

_(b) sebutan mengenai “jawatankuasa pengurusan” hendaklah_

ditafsirkan sebagai sebutan mengenai jawatankuasa
pengurusan bersama;

_(c) sebutan mengenai “pemilik” hendaklah ditafsirkan sebagai_

sebutan mengenai pemunya petak;

_(d) sebutan mengenai “unit syer” hendaklah ditafsirkan sebagai_

sebutan mengenai unit syer yang diumpukkan;

_(e) penubuhan badan pengurusan bersama dan jawatankuasa_

pengurusan bersama hendaklah termasuk pemaju;

_(f) pada mana-mana mesyuarat agung, termasuk mesyuarat_

agung tahunan pertama, dan bagi maksud menentukan
kuorum, pemaju hendaklah dikira sebagai satu orang,
tanpa mengira bilangan petak di dalam kawasan pemajuan
yang belum dijual; dan


-----

_Pengurusan Strata_ 45

_(g) pada mana-mana mesyuarat agung, termasuk mesyuarat_

agung tahunan pertama, dan bagi maksud menentukan
hak mengundi, pemaju, berkenaan dengan petak di
dalam kawasan pemajuan yang belum dijual, hendaklah
mempunyai hak mengundi yang sama sebagaimana hak
mengundi seseorang pembeli.

**Badan pengurusan bersama hendaklah menubuhkan akaun**
**penyenggaraan**

**23.** (1) Badan pengurusan bersama hendaklah membuka dan
menyenggarakan suatu akaun penyenggaraan dengan suatu bank
atau institusi kewangan bagi maksud yang dinyatakan dalam
subseksyen (3).

(2) Akaun penyenggaraan hendaklah ditadbirkan dan dikawal oleh
badan pengurusan bersama dan hendaklah terdiri daripada—

_(a) semua baki wang dalam akaun penyenggaraan yang_

dipindahkan oleh pemaju kepada badan pengurusan
bersama itu di bawah perenggan 15(1)(a);

_(b) semua atau mana-mana bahagian Caj yang dikenakan oleh_

atau kena dibayar kepada badan pengurusan bersama itu
di bawah Akta ini;

_(c) semua wang yang diperoleh daripada pajakan, sewa atau_

penggunaan mana-mana harta yang boleh dicaj dengan
sah oleh badan pengurusan bersama itu;

_(d) semua wang dan harta lain yang boleh mengikut apa-_

apa cara menjadi kena dibayar kepada atau terletak hak
pada badan pengurusan bersama itu berkenaan dengan
apa-apa perkara yang bersampingan dengan fungsi dan
kuasanya; dan

_(e) semua wang lain yang diterima dengan sah oleh badan_

pengurusan bersama itu, termasuk bunga, derma dan
amanah.

(3) Akaun penyenggaraan yang disebut dalam subseksyen (1)
hendaklah digunakan semata-mata bagi maksud membayar
perbelanjaan am atau lazim yang sebenar atau yang dijangkakan
yang perlu berkenaan dengan perkara yang berikut:

_(a) menyenggarakan harta bersama dalam keadaan yang baik_

secara hari ke hari;


-----

46 _Rang Undang-Undang_

_(b) membayar perbelanjaan yang dilakukan dalam menyediakan_

perkhidmatan pembersihan bagi harta bersama,
perkhidmatan keselamatan dan kemudahan bagi penghuni
bangunan;

_(c) membayar apa-apa premium bagi insurans yang diambil di_

bawah Akta ini atau apa-apa insurans lain yang diluluskan
oleh suatu ketetapan khas pada mesyuarat agung;

_(d) mematuhi apa-apa notis atau perintah yang diberikan atau_

dibuat oleh pihak berkuasa tempatan berkenaan dengan
pemeriksaan berkala bagi mana-mana bangunan di dalam
kawasan pemajuan mengikut cara yang dinyatakan dalam
Akta Jalan, Parit dan Bangunan 1974;

_(e) kerja pengecatan yang kecil pada premis harta bersama;_

_(f) menjalankan pemeriksaan bagi semua sistem pendawaian_

elektrik harta bersama itu dan menggantikan atau membaiki
mana-mana sistem pendawaian yang rosak, jika ada;

_(g) menjalankan pemeriksaan, penyenggaraan dan pembaikan_

tangki air utama;

_(h) membayar sewa dan kadar, jika ada;_

_(i) membayar apa-apa fi yang dilakukan bagi pengauditan_

akaun yang dikehendaki untuk disenggarakan oleh badan
pengurusan bersama di bawah Akta ini;

_(j) membayar semua caj yang semunasabahnya dilakukan bagi_

pentadbiran akaun yang dikehendaki untuk disenggarakan
oleh badan pengurusan bersama di bawah Akta ini
sebagaimana yang ditentukan oleh Pesuruhjaya;

_(k)_ membayar saraan atau fi bagi ejen pengurusan yang

dilantik di bawah Bahagian VI;

_(l) membayar elaun dan belanja lain bagi anggota badan_

pengurusan bersama dan anggota jawatankuasa pengurusan
bersama mengikut apa-apa kadar yang diluluskan oleh
Pesuruhjaya;

_(m) membayar apa-apa belanja, kos atau perbelanjaan berhubung_

dengan pemerolehan perkhidmatan, termasuk pengambilan
khidmat pakar runding, fi atau kos guaman dan fi dan
kos lain, yang dilakukan dengan sepatutnya atau diterima
oleh badan pengurusan bersama dalam pelaksanaan
fungsinya dan penjalanan kuasanya di bawah Akta ini;
atau


-----

_Pengurusan Strata_ 47

_(n)_ membayar perbelanjaan lain yang bersifat am atau lazim

yang berhubungan dengan penyenggaraan dan pengurusan
bangunan atau tanah yang dicadangkan untuk dipecah
bahagi kepada petak-petak dan harta bersama.

**Badan pengurusan bersama hendaklah menubuhkan akaun**
**kumpulan wang penjelas**

**24.** (1) Badan pengurusan bersama hendaklah membuka dan
menyenggarakan suatu akaun kumpulan wang penjelas dengan
suatu bank atau institusi kewangan, yang ke dalamnya hendaklah
didepositkan semua baki wang dalam akaun kumpulan wang
penjelas yang dipindahkan oleh pemaju kepada badan pengurusan
bersama itu di bawah perenggan 15(1)(a), dan semua caruman
kepada kumpulan wang penjelas yang dibayar oleh pemunya petak
kepada badan pengurusan bersama itu.

(2) Akaun kumpulan wang penjelas hendaklah digunakan
semata-mata bagi maksud membayar perbelanjaan modal yang
sebenar atau yang dijangkakan berkenaan dengan perkara yang
berikut:

_(a) pengecatan atau pengecatan semula mana-mana bahagian_

harta bersama;

_(b) pemerolehan apa-apa harta alih bagi kegunaan yang_

berhubungan dengan harta bersama;

_(c) pembaharuan atau penggantian apa-apa lekapan atau_

lengkapan yang terdapat dalam mana-mana harta
bersama;

_(d) menaik taraf dan mengelokkan harta bersama; atau_

_(e) apa-apa perbelanjaan modal lain sebagaimana yang_

difikirkan perlu oleh badan pengurusan bersama.

**Pemunya petak hendaklah membayar Caj, dan caruman**
**kepada kumpulan wang penjelas, kepada badan pengurusan**
**bersama**

**25.** (1) Setiap pembeli hendaklah membayar Caj, dan caruman
kepada kumpulan wang penjelas, berkenaan dengan petaknya kepada
badan pengurusan bersama bagi penyenggaraan dan pengurusan


-----

48 _Rang Undang-Undang_

bangunan atau tanah yang dicadangkan untuk dipecah bahagi
kepada petak-petak dan harta bersama di dalam suatu kawasan
pemajuan.

(2) Pemaju hendaklah membayar Caj, dan caruman kepada
kumpulan wang penjelas, kepada badan pengurusan bersama
berkenaan dengan petak di dalam kawasan pemajuan yang belum
dijual, yang merupakan suatu jumlah wang yang bersamaan
dengan Caj, dan caruman kepada kumpulan wang penjelas, yang
kena dibayar oleh pembeli kepada badan pengurusan bersama itu
sekiranya petak itu dijual.

(3) Jumlah Caj yang kena dibayar di bawah subseksyen (1)
dan (2) hendaklah ditentukan oleh badan pengurusan bersama dari
semasa ke semasa mengikut kadar unit syer yang diumpukkan
bagi setiap petak.

(4) Jumlah caruman kepada kumpulan wang penjelas yang
kena dibayar di bawah subseksyen (1) dan (2) hendaklah suatu
jumlah wang yang bersamaan dengan sepuluh peratus daripada
Caj melainkan jika ditentukan selainnya oleh badan pengurusan
bersama dari semasa ke semasa pada suatu mesyuarat agung yang
tidak boleh kurang daripada sepuluh peratus daripada Caj.

(5) Pemunya petak hendaklah, dalam masa empat belas hari
daripada penerimaan notis daripada badan pengurusan bersama,
membayar Caj, dan caruman kepada kumpulan wang penjelas,
kepada badan pengurusan bersama itu.

(6) Jika apa-apa jumlah wang itu masih tidak dibayar oleh
pemunya petak berkenaan dengan petaknya apabila habis tempoh
empat belas hari yang dinyatakan dalam subseksyen (5)—

_(a) badan pengurusan bersama itu boleh mendapatkan jumlah_

wang itu mengikut cara yang dinyatakan dalam seksyen 34;
dan

_(b) pemunya petak itu hendaklah membayar bunga pada kadar_

yang ditentukan oleh badan pengurusan bersama itu
di bawah perenggan 19(1)(d) tetapi bunga itu tidak boleh
melebihi sepuluh peratus setahun.


-----

_Pengurusan Strata_ 49

**Kewajipan badan pengurusan bersama berhubung dengan**
**akaun**

**26.** (1) Badan pengurusan bersama hendaklah berkenaan dengan
akaun penyenggaraan dan akaun kumpulan wang penjelas—

_(a) menyebabkan apa-apa akaun dan rekod akaun disediakan_

yang akan menjelaskan transaksi akaun dengan secukupnya
dan membolehkan kunci kira-kira, penyata pendapatan
dan perbelanjaan dan penyata untung rugi yang benar
dan adil disediakan bagi tempoh bermula dari mesyuarat
agung tahunan pertamanya;

_(b) melantik seorang juruaudit syarikat yang diluluskan untuk_

menjalankan audit ke atas akaun pada setiap tahun dan
akaun itu hendaklah—

(i) dalam hal jika wang dipindahkan di bawah perenggan

27(2)(a), diaudit sehingga tarikh pemindahan yang
sebenar; dan

(ii) dalam hal jika akaun itu akan dibentangkan pada

mesyuarat agung tahunan pertama bagi perbadanan
pengurusan, diaudit sehingga suatu tarikh yang
tidak lebih awal daripada tiga bulan sebelum
mesyuarat itu;

_(c) memfailkan dengan Pesuruhjaya suatu salinan akaun teraudit_

yang diperakui benar bersama dengan laporan juruaudit
dalam masa empat belas hari daripada pengauditan akaun
itu; dan

_(d) membenarkan Pesuruhjaya atau mana-mana orang yang_

diberi kuasa oleh Pesuruhjaya secara bertulis untuk
bertindak bagi pihaknya akses yang penuh dan bebas
kepada akaun dan rekod akaun dan untuk membuat
salinan atau cabutan bagi akaun dan rekod akaun itu.

(2) Walau apa pun subseksyen (1), Pesuruhjaya hendaklah
mempunyai, pada bila-bila masa, hak untuk melantik seorang
juruaudit syarikat yang diluluskan untuk menyiasat akaun dan
rekod akaun yang dinyatakan dalam subseksyen (1), dan badan
pengurusan bersama hendaklah membayar semua perbelanjaan
yang dilakukan bagi maksud itu.


-----

50 _Rang Undang-Undang_

(3) Badan pengurusan bersama hendaklah memberi Pesuruhjaya
atau mana-mana pihak berkuasa awam apa-apa penyata, laporan,
akaun dan maklumat berkenaan dengan aktiviti dan kewangannya
sebagaimana yang dikehendaki atau diarahkan oleh Pesuruhjaya
dari semasa ke semasa.

(4) Penyata, laporan, akaun dan maklumat yang disebut dalam
subseksyen (3) hendaklah dalam apa-apa bentuk sebagaimana
yang dinyatakan oleh Pesuruhjaya dari semasa ke semasa.

(5) Jika badan pengurusan bersama tidak mematuhi subseksyen
(1), (2), (3) atau (4), tiap-tiap anggota jawatankuasa pengurusan
bersama melakukan suatu kesalahan dan boleh, apabila disabitkan,
didenda tidak melebihi dua ratus lima puluh ribu ringgit atau
dipenjarakan selama tempoh tidak melebihi tiga tahun atau keduaduanya.

(6) Dalam prosiding terhadap anggota jawatankuasa pengurusan
bersama bagi suatu kesalahan di bawah subseksyen (5), adalah menjadi
suatu pembelaan jika anggota itu membuktikan bahawa—

_(a) kesalahan itu telah dilakukan tanpa pengetahuannya,_

persetujuannya atau pembiarannya; dan

_(b) dia telah mengambil segala langkah yang munasabah_

dan telah menjalankan segala usaha yang wajar untuk
mencegah pelakuan kesalahan itu.

**Pembubaran badan pengurusan bersama**

**27.** (1) Badan pengurusan bersama hendaklah terbubar tiga
bulan dari tarikh mesyuarat agung tahunan pertama perbadanan
pengurusan bagi kawasan pemajuan itu.

(2) Badan pengurusan bersama hendaklah, tidak lebih daripada
satu bulan dari tarikh mesyuarat agung tahunan pertama bagi
perbadanan pengurusan—

_(a) memindahkan semua baki wang dalam akaun penyenggaraan_

dan dalam akaun kumpulan wang penjelas, selepas
pembayaran semua perbelanjaan yang dipertanggungkan
dengan sepatutnya pada akaun itu, kepada perbadanan
pengurusan;


-----

_Pengurusan Strata_ 51

_(b) menyerahkan kepada perbadanan pengurusan—_

(i) apa-apa undang-undang kecil tambahan;

(ii) akaun teraudit bagi akaun penyenggaraan dan

akaun kumpulan wang penjelas atau, jika akaun
itu belum diaudit, akaun yang belum diaudit;

(iii) semua aset dan liabiliti badan pengurusan bersama

itu;

(iv) semua dokumen yang diserahkan oleh pemaju

kepada badan pengurusan bersama itu di bawah
subseksyen 15(3); dan

(v) semua rekod yang berhubungan dengan dan perlu

bagi penyenggaraan dan pengurusan bangunan
atau tanah yang dicadangkan untuk dipecah bahagi
kepada petak-petak dan harta bersama.

(3) Jika hanya akaun yang belum diaudit diserahkan di bawah
subperenggan (2)(b)(ii), badan pengurusan bersama itu hendaklah
menyerahkan kepada perbadanan pengurusan akaun teraudit badan
pengurusan bersama itu tidak lebih daripada tiga bulan dari tarikh
mesyuarat agung tahunan pertama bagi perbadanan pengurusan itu.

(4) Jika badan pengurusan bersama tidak mematuhi subseksyen
(2) atau (3), tiap-tiap anggota jawatankuasa pengurusan bersama
melakukan suatu kesalahan dan boleh, apabila disabitkan, didenda
tidak melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.

(5) Dalam prosiding terhadap anggota jawatankuasa pengurusan
bersama bagi suatu kesalahan di bawah subseksyen (4), adalah menjadi
suatu pembelaan jika anggota itu membuktikan bahawa—

_(a) kesalahan itu telah dilakukan tanpa pengetahuannya,_

persetujuannya atau pembiarannya; dan

_(b) dia telah mengambil segala langkah yang munasabah_

dan telah menjalankan segala usaha yang wajar untuk
mencegah pelakuan kesalahan itu.


-----

52 _Rang Undang-Undang_

**Baki yang tidak dipindahkan hendaklah terletak hak pada**
**perbadanan pengurusan**

**28.** (1) Jika apa-apa baki wang dalam akaun penyenggaraan dan
dalam akaun kumpulan wang penjelas tidak dipindahkan oleh
badan pengurusan bersama di bawah perenggan 27(2)(a), wang itu
hendaklah terletak hak pada perbadanan pengurusan pada tarikh
habisnya tempoh yang dinyatakan dalam subseksyen 27(2).

(2) Apa-apa hak, kuasa atau remedi yang diberikan kepada, atau
apa-apa liabiliti yang dikenakan ke atas, badan pengurusan bersama
di bawah Bahagian ini berkenaan dengan kawasan pemajuan,
termasuk Caj, caruman kepada kumpulan wang penjelas, dan apaapa aset lain bagi akaun penyenggaraan dan akaun kumpulan wang
penjelas, hendaklah terletak hak pada perbadanan pengurusan pada
tarikh habisnya tempoh yang dinyatakan dalam subseksyen 27(2),
dan perbadanan pengurusan itu hendaklah mempunyai hak, kuasa,
remedi atau liabiliti yang sama seolah-olah ia telah pada setiap
masa menjadi suatu hak, kuasa, remedi atau liabiliti perbadanan
pengurusan itu, termasuklah hak yang berkenaan dengan apa-apa
prosiding undang-undang atau permohonan kepada mana-mana
pihak berkuasa oleh atau terhadap badan pengurusan bersama itu
yang belum selesai sebaik sebelum tarikh habisnya tempoh yang
dinyatakan dalam subseksyen 27(2).

(3) Apa-apa penghakiman atau award mana-mana timbang tara
atau tribunal lain yang diperoleh oleh badan pengurusan bersama
berkenaan dengan kawasan pemajuan, termasuklah Caj, caruman
kepada kumpulan wang penjelas dan apa-apa aset lain bagi akaun
penyenggaraan dan akaun kumpulan wang penjelas, dan tidak
dilaksanakan dengan sepenuhnya sebelum habisnya tempoh yang
dinyatakan dalam subseksyen 27(2), boleh dikuatkuasakan oleh
perbadanan pengurusan.

Bab 4

_Peruntukan pelbagai yang terpakai bagi Bahagian ini_

**Kewajipan pemaju berkenaan dengan Caj bagi bangunan**
**atau tanah yang dicadangkan untuk dipecah bahagi kepada**
**petak-petak** **yang disiapkan sebelum permulaan kuat kuasa**
**Akta ini**

**29.** (1) Mana-mana pemaju bagi sesuatu kawasan pemajuan yang
telah disiapkan sebelum permulaan kuat kuasa Akta ini, tetapi
yang baginya suatu perbadanan pengurusan belum ditubuhkan
hendaklah, tidak lewat daripada enam bulan berikutan daripada


-----

_Pengurusan Strata_ 53

penubuhan badan pengurusan bersama, mengemukakan kepada
Pesuruhjaya suatu akaun yang diaudit oleh juruaudit syarikat yang
diluluskan mengenai segala wang yang dipungut dan dibelanjakan
bagi maksud penyenggaraan dan pengurusan harta bersama dan
kumpulan wang penjelas, sebelum penubuhan badan pengurusan
bersama itu.

(2) Pesuruhjaya boleh, apabila diminta oleh pemaju sesuatu
kawasan pemajuan, melanjutkan tempoh yang dinyatakan dalam
subseksyen (1) bagi suatu tempoh lain yang tidak melebihi tiga
bulan.

(3) Mana-mana pemaju yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.

**Daftar pemunya petak**

**30.** (1) Pemaju, semasa tempoh pengurusan pemaju, atau badan
pengurusan bersama, mengikut mana-mana yang berkenaan,
hendaklah menyediakan dan menyenggarakan suatu daftar dalam
apa-apa bentuk sebagaimana yang dikehendaki oleh Pesuruhjaya,
yang mengandungi butiran yang berikut berkenaan dengan semua
petak di dalam kawasan pemajuan:

_(a) unit syer yang diumpukkan yang diuntukkan kepada setiap_

petak;

_(b) luas lantai petak yang disebut dalam perenggan_ _(a);_

_(c) nama dan alamat tiap-tiap pemunya petak dan jika pemunya_

petak itu bukan seorang pemastautin Malaysia, alamat di
Malaysia yang pada alamat itu notis boleh disampaikan
kepada pemunya petak itu; dan

_(d) nama dan alamat peguam cara yang bertindak bagi_

pemunya petak dalam penjualan dan pembelian petak
itu, jika ada.

(2) Mana-mana pemaju yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit atau dipenjarakan selama
tempoh tidak melebihi tiga tahun atau kedua-duanya.


-----

54 _Rang Undang-Undang_

(3) Jika badan pengurusan bersama tidak mematuhi subseksyen (1),
tiap-tiap anggota jawatankuasa pengurusan bersama melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit atau dipenjarakan selama tempoh
tidak melebihi tiga tahun atau kedua-duanya.

(4) Dalam prosiding terhadap anggota jawatankuasa pengurusan
bersama bagi suatu kesalahan di bawah subseksyen (3), adalah menjadi
suatu pembelaan jika anggota itu membuktikan bahawa—

_(a) kesalahan itu telah dilakukan tanpa pengetahuannya,_

persetujuannya atau pembiarannya; dan

_(b) dia telah mengambil segala langkah yang munasabah_

dan telah menjalankan segala usaha yang wajar untuk
mencegah pelakuan kesalahan itu.

**Hak pemunya petak atau bakal pembeli**

**31. Tertakluk kepada pembayaran suatu fi yang tidak melebihi**
lima puluh ringgit, atas permohonan oleh atau bagi pihak
seseorang yang merupakan pemunya petak, atau oleh atau bagi
pihak seseorang yang merupakan bakal pembeli, pemaju atau
badan pengurusan bersama, mengikut mana-mana yang berkenaan,
hendaklah mengeluarkan kepada orang itu suatu perakuan yang
memperakui—

_(a) jumlah Caj, dan caruman kepada kumpulan wang penjelas,_

yang kena dibayar oleh pemunya petak;

_(b) masa dan cara pembayaran jumlah apa-apa Caj, dan_

caruman kepada kumpulan wang penjelas;

_(c) jumlah, jika ada, tunggakan apa-apa Caj, dan caruman_

kepada kumpulan wang penjelas, berkenaan dengan petak
itu;

_(d) jumlah wang yang terdapat dalam kredit akaun penyenggaraan_

dan jumlah wang dalam akaun itu yang telah dikomitkan
atau dirizabkan bagi belanja yang telah dilakukan oleh
pemaju atau badan pengurusan bersama, mengikut manamana yang berkenaan;


-----

_Pengurusan Strata_ 55

_(e) jumlah wang yang terdapat dalam kredit akaun kumpulan_

wang penjelas dan jumlah wang dalam akaun itu yang
telah dikomitkan atau dirizabkan bagi belanja yang telah
dilakukan oleh pemaju atau badan pengurusan bersama,
mengikut mana-mana yang berkenaan; dan

_(f) jenis pembaikan dan perbelanjaan yang dianggarkan,_

jika ada, jika pemaju atau badan pengurusan bersama,
mengikut mana-mana yang berkenaan, telah melakukan
apa-apa perbelanjaan atau hampir melaksanakan apa-apa
pembaikan, kerja atau perbuatan yang berkenaan dengannya
suatu liabiliti mungkin ditanggung oleh pemunya petak
bagi petak itu di bawah mana-mana peruntukan Akta
ini.

**Undang-undang kecil bagi bangunan atau tanah yang dicadangkan**
**untuk pecah bahagi kepada petak-petak**

**32.** (1) Apa-apa undang-undang kecil yang ditetapkan oleh
peraturan-peraturan yang dibuat di bawah seksyen 150 hendaklah
mempunyai kuat kuasa berhubung dengan tiap-tiap bangunan atau
tanah yang dicadangkan untuk dipecah bahagi kepada petak-petak
dan harta bersama.

(2) Pemaju semasa tempoh pengurusan pemaju boleh membuat
undang-undang kecil tambahan atau membuat pindaan kepada
undang-undang kecil tambahan itu, yang selaras dengan undangundang kecil yang ditetapkan oleh peraturan-peraturan yang dibuat
di bawah seksyen 150, dengan kelulusan Pesuruhjaya.

(3) Badan pengurusan bersama boleh, melalui suatu ketetapan
khas, membuat undang-undang kecil tambahan atau membuat
pindaan kepada undang-undang kecil tambahan itu, yang selaras
dengan undang-undang kecil yang ditetapkan oleh peraturanperaturan yang dibuat di bawah seksyen 150, bagi mengawal selia
kawalan, pengurusan, pentadbiran, penggunaan dan penikmatan
bangunan atau tanah yang dicadangkan untuk dipecah bahagi
kepada petak-petak dan harta bersama, termasuk kesemua atau
mana-mana perkara yang berikut:

_(a) langkah-langkah keselamatan dan perlindungan;_

_(b) butiran bagi apa-apa harta bersama yang penggunaannya_

dihadkan;


-----

56 _Rang Undang-Undang_

_(c) pemeliharaan binatang peliharaan;_

_(d) tempat letak kereta;_

_(e) penutup lantai;_

_(f) kawalan sampah;_

_(g) tingkah laku;_

_(h) garis panduan seni bina dan landskap yang hendaklah_

dipatuhi oleh semua pemunya petak; dan

_(i) pengenaan denda yang tidak melebihi dua ratus ringgit_

terhadap mana-mana pemunya petak, penghuni atau
jemputan yang melanggari mana-mana undang-undang
kecil.

(4) Undang-undang kecil tambahan yang dibuat di bawah
subseksyen (2) atau (3) hendaklah mengikat pemaju atau badan
pengurusan bersama itu, mengikut mana-mana yang berkenaan,
dan pemunya petak, dan mana-mana pemegang gadaian atau
pemegang serah hak, penerima pajak, penyewa atau penghuni
sesuatu petak pada takat yang sama seolah-olah undang-undang
kecil tambahan itu—

_(a) telah ditandatangani atau dimeterai oleh pemaju atau_

badan pengurusan bersama itu, mengikut mana-mana
yang berkenaan, dan setiap pemunya petak dan setiap
pemegang gadaian atau pemegang serah hak, penerima
pajak, penyewa atau penghuni itu masing-masing; dan

_(b) mengandungi waad bersama untuk memerhati, mematuhi_

dan melaksanakan semua peruntukan undang-undang
kecil tambahan itu.

(5) Pemaju atau badan pengurusan bersama, mengikut manamana yang berkenaan, hendaklah—

_(a) menyimpan suatu rekod bagi undang-undang kecil tambahan_

yang berkuat kuasa dari semasa ke semasa;

_(b) apabila menerima permohonan secara bertulis yang dibuat_

oleh pemunya petak atau seseorang yang diberi kuasa
dengan sewajarnya untuk memohon bagi pihak pemunya
petak suatu salinan undang-undang kecil tambahan yang
berkuat kuasa, membekalkan kepada pemunya petak itu
atau orang yang diberi kuasa dengan sewajarnya oleh
pemunya petak itu, dengan kos yang munasabah, suatu
salinan undang-undang kecil tambahan itu; dan


-----

_Pengurusan Strata_ 57

_(c) atas permohonan mana-mana orang yang memuaskan hati_

pemaju atau badan pengurusan bersama itu, mengikut
mana-mana yang berkenaan, bahawa dia mempunyai
kepentingan yang sepatutnya untuk membuat permohonan
sedemikian, menjadikan undang-undang kecil tambahan
itu tersedia untuk pemeriksaan.

(6) Suatu salinan mana-mana undang-undang kecil tambahan
yang dibuat oleh pemaju atau badan pengurusan bersama, mengikut
mana-mana yang berkenaan, dan apa-apa pindaan bagi manamana undang-undang kecil tambahan itu yang sedang berkuat
kuasa, yang diperakui sebagai suatu salinan benar di bawah
meterai pemaju atau badan pengurusan bersama itu, hendaklah
difailkan oleh pemaju atau badan pengurusan bersama itu dengan
Pesuruhjaya—

_(a) dalam hal sekiranya undang-undang kecil tambahan itu_

dibuat oleh pemaju, dalam masa empat belas hari dari
tarikh kelulusan Pesuruhjaya; dan

_(b) dalam hal sekiranya undang-undang kecil tambahan itu_

dibuat oleh badan pengurusan bersama, dalam masa
empat belas hari dari tarikh ketetapan khas diluluskan
oleh badan pengurusan bersama yang meluluskan undangundang kecil tambahan itu.

(7) Pemaju atau badan pengurusan bersama, mengikut manamana yang berkenaan, atau mana-mana pemunya petak adalah
berhak untuk memohon kepada mahkamah yang mempunyai
bidang kuasa berwibawa atau Tribunal—

_(a) bagi suatu perintah untuk menguatkuasakan pelaksanaan_

atau mencegah pelanggaran terhadap, mana-mana undangundang kecil oleh; atau

_(b) untuk mendapatkan ganti rugi bagi apa-apa kerugian atau_

kecederaan kepada mana-mana orang atau harta yang
timbul daripada pelanggaran mana-mana undang-undang
kecil daripada,

mana-mana orang yang terikat untuk mematuhi undang-undang
kecil itu.


-----

58 _Rang Undang-Undang_

**Mendapatkan jumlah wang sebagai hutang yang kena dibayar**
**kepada badan pengurusan bersama**

**33.** (1) Pembayaran apa-apa jumlah wang yang ditanggung dengan
sah oleh badan pengurusan bersama dalam penjalanan manamana kuasanya atau fungsinya atau menjalankan kewajipan atau
obligasinya hendaklah menurut kuasa seksyen ini dijamin oleh
pemunya petak yang pada masa itu membentuk badan pengurusan
bersama itu.

(2) Setiap pemunya petak hendaklah bertanggungan di bawah
jaminan yang disebut di bawah subseksyen (1) hanya bagi apaapa kadar wang yang dibayar sedemikian sebagai unit syer yang
diumpukkan bagi petaknya yang dibandingkan dengan unit syer
agregat.

(3) Jika mana-mana pemunya petak belum melepaskan
atau melepaskan dengan sepenuhnya liabilitinya bagi maksud
subseksyen (1), badan pengurusan bersama adalah berhak untuk
mendapatkan daripada pemunya petak itu dalam mahkamah yang
mempunyai bidang kuasa berwibawa atau dalam Tribunal sebagai
hutang yang kena dibayar kepadanya.

(4) Jika atas sebab ketidakcukupan dana untuk memenuhi jumlah
wang yang dijamin di bawah subseksyen (1), badan pengurusan
bersama boleh, pada mesyuarat agung tahunan atau pada mesyuarat
agung luar biasa, menentukan jumlah yang hendaklah dicarumkan
oleh setiap pemunya petak dan memutuskan apa-apa isu atau
perkara lain yang berhubungan dengan penyelesaian bagi jumlah
wang itu.

**Tatacara mendapatkan jumlah wang yang kena dibayar**

**34.** (1) Jika suatu jumlah wang menjadi boleh didapatkan oleh
pemaju daripada pembeli berkenaan dengan petaknya menurut
kuasa subseksyen 12(5), atau oleh badan pengurusan bersama
daripada pemunya petak berkenaan dengan petaknya menurut
kuasa subseksyen 25(6) atau 33(3), pemaju atau badan pengurusan
bersama itu boleh menyampaikan kepada pembeli atau pemunya
petak, mengikut mana-mana yang berkenaan, suatu notis bertulis
yang menuntut pembayaran jumlah wang itu yang kena dibayar
dalam tempoh yang dinyatakan dalam notis itu yang tidak boleh
kurang daripada empat belas hari dari tarikh penyampaian notis itu.


-----

_Pengurusan Strata_ 59

(2) Jika mana-mana jumlah wang masih tidak dibayar oleh
pembeli atau pemunya petak pada akhir tempoh yang dinyatakan
dalam notis di bawah subseksyen (1), pemaju atau badan pengurusan
bersama, mengikut mana-mana yang berkenaan, boleh memfailkan
suatu saman atau tuntutan dalam suatu mahkamah yang mempunyai
bidang kuasa berwibawa atau dalam Tribunal untuk mendapatkan
jumlah wang itu atau sebagai alternatif kepada mendapatkan wang
di bawah seksyen ini, menggunakan cara mendapatkan wang di
bawah seksyen 35.

(3) Mana-mana pembeli atau pemunya petak yang, tanpa
alasan yang munasabah, tidak mematuhi notis yang disebut
dalam subseksyen (1) melakukan suatu kesalahan dan boleh,
apabila disabitkan, didenda tidak melebihi lima ribu ringgit
atau dipenjarakan selama tempoh tidak melebihi tiga tahun atau
kedua-duanya, dan dalam hal suatu kesalahan berterusan, didenda
selanjutnya tidak melebihi lima puluh ringgit bagi tiap-tiap hari
atau sebahagiannya kesalahan itu berterusan selepas disabitkan.

**Mendapatkan jumlah wang melalui penahanan harta alih**

**35.** (1) Pesuruhjaya boleh, apabila permohonan bersumpah secara
bertulis dibuat oleh pemaju atau mana-mana anggota jawatankuasa
pengurusan bersama, mengeluarkan suatu waran penahanan dalam
Borang A Jadual Ketiga yang memberi kuasa bagi penahanan
apa-apa harta alih yang dipunyai oleh pemunya petak yang ingkar
yang boleh dijumpai di dalam bangunan atau di tempat lain di
dalam Negeri itu.

(2) Waran penahanan di bawah subseksyen (1) hendaklah
dilaksanakan oleh pemaju atau seseorang anggota jawatankuasa
pengurusan bersama atau oleh seseorang yang diambil bekerja
secara khusus oleh pemaju atau badan pengurusan bersama untuk
melaksanakan waran sedemikian, di hadapan Pesuruhajaya atau
seorang pegawai daripada pejabat Pesuruhjaya.

(3) Jika pemaju atau anggota jawatankuasa pengurusan bersama
atau orang yang disebut dalam subseksyen (2) menghadapi kesukaran
dalam melaksanakan waran itu, pemaju, anggota atau orang itu
boleh mendapatkan bantuan Pesuruhjaya, dan dalam memberikan
bantuan itu, Pesuruhjaya boleh meminta bantuan pegawai polis
yang berpangkat tidak rendah daripada Inspektor.


-----

60 _Rang Undang-Undang_

(4) Seseorang yang melaksanakan waran itu—

_(a) boleh, pada waktu siang, masuk dengan cara kekerasan_

ke dalam mana-mana rumah atau bangunan atau manamana bahagian rumah atau bangunan itu bagi maksud
melaksanakan waran itu; dan

_(b) hendaklah, sebaik selepas penahanan itu, membuat suatu_

inventori bagi harta yang ditahan di bawah waran itu
dan menyampaikan suatu notis dalam Borang B Jadual
Ketiga kepada orang yang, pada masa penahanan itu,
memiliki atau didapati memiliki harta itu.

(5) Mana-mana penyewa, penyewa kecil atau penghuni yang,
untuk mengelakkan penahanan atau penjualan harta alih kerana
apa-apa jumlah wang yang kena dibayar kepada pemaju atau
badan pengurusan bersama tidak dibayar oleh pemunya petak,
membayar jumlah wang itu boleh—

_(a) jika tiada apa-apa perjanjian bertulis yang berlawanan,_

menolak jumlah yang telah dibayar sedemikian olehnya
daripada sewa yang kena dibayar atau menjadi kena
dibayar olehnya kepada pemunya petak itu; dan

_(b) memegang milikan harta itu sehingga jumlah yang telah_

dibayar sedemikian olehnya dibayar balik sepenuhnya
kepadanya sama ada dengan cara penolakan daripada
sewa atau selainnya.

(6) Resit yang dikeluarkan oleh pemaju atau badan pengurusan
bersama bagi apa-apa jumlah yang dibayar sedemikian oleh
mana-mana penyewa, penyewa kecil atau penghuni itu di bawah
subseksyen (5) hendaklah disifatkan sebagai pelepasan penuh bagi
jumlah yang sama dengan sewa itu.

(7) Jika mana-mana orang yang hartanya ditahan mempertikaikan
kesahan penahanan itu, dia boleh, dalam masa empat belas hari
dari tarikh penahanan itu, memohon kepada Mahkamah Majistret
yang mempunyai bidang kuasa di tempat penahanan itu bagi suatu
perintah bagi pelepasan harta itu, dan mahkamah Majistret, selepas
membuat apa-apa siasatan yang perlu, hendaklah membenarkan
atau enggan membenarkan perintah itu.

(8) Jika jumlah wang yang kena dibayar itu tidak dibayar
dalam masa empat belas hari dari tarikh penahanan itu, harta yang
ditahan itu atau mana-mana bahagian harta yang ditahan itu yang
mencukupi untuk menghasilkan jumlah wang itu hendaklah dijual


-----

_Pengurusan Strata_ 61

secara lelong yang dijalankan oleh pemaju atau badan pengurusan
bersama di bawah penyeliaan Pesuruhjaya melainkan jika dalam
tempoh itu suatu permohonan dibuat di bawah subseksyen (7), yang
dalam hal itu, harta itu hendaklah dipegang sementara menunggu
keputusan Mahkamah Majistret dan hendaklah kemudiannya
diuruskan sebagaimana yang diperintahkan oleh mahkamah
Majistret.

(9) Jika Mahkamah Majistret enggan membenarkan suatu perintah
untuk pelepasan harta itu, dan keputusan mahkamah Majistret itu
dicapai dalam masa empat belas hari dari tarikh penahanan, harta
itu tidak boleh dijual sebelum habisnya tempoh itu.

(10) Walau apa pun subseksyen (8) dan (9), jika harta itu adalah
jenis mudah musnah, ia boleh dijual dengan segera, dan dalam
hal itu, hasil jualan hendaklah dipegang sementara menunggu
keputusan Mahkamah Majistret dan hendaklah kemudiannya
diuruskan sebagaimana yang diperintahkan oleh mahkamah Majistret.

(11) Dalam mana-mana hal lain, hasil jualan hendaklah
digunakan untuk menjelaskan jumlah wang yang kena dibayar
bersama-sama dengan kos penahanan dan penjualan itu, dan apaapa lebihan dan apa-apa harta yang tidak dijual hendaklah dibayar
atau dikembalikan kepada orang yang, pada masa penahanan itu,
memiliki atau didapati memiliki harta itu.

(12) Kos penahanan hendaklah termasuk perbelanjaan
penyenggaraan ternakan dan penjagaan harta alih.

(13) Jika apa-apa harta dijual menurut kuasa subseksyen (10)
sebelum habis tempoh empat belas hari dari tarikh penahanan,
sebutan dalam subseksyen (7) mengenai suatu “perintah bagi
pelepasan harta itu” hendaklah ditafsirkan sebagai suatu sebutan
mengenai suatu perintah bagi pelepasan hasil jualan harta itu.

**Wang yang tidak dikehendaki untuk kegunaan segera**

**36.** Semua wang dalam akaun yang dikehendaki untuk dibuka
dan disenggarakan di bawah Bahagian ini yang melebihi lima
ribu ringgit dan yang tidak dikehendaki untuk kegunaan segera,
hendaklah diletakkan atau didepositkan oleh pemaju atau badan
pengurusan bersama, mengikut mana-mana yang berkenaan, ke
dalam suatu akaun deposit yang membawa pendapatan dengan
suatu bank atau institusi kewangan.


-----

62 _Rang Undang-Undang_

Bab 5

_Peruntukan peralihan dan kecualian yang disebabkan oleh_

_pemansuhan Akta Bangunan dan Harta Bersama_

_(Penyenggaraan dan Pengurusan) 2007_

**Sebutan mengenai Akta yang dimansuhkan dan peruntukan**
**kecualian**

**37.** (1) Semua sebutan mengenai Akta yang dimansuhkan dalam
mana-mana undang-undang bertulis atau dokumen hendaklah,
apabila Akta ini mula berkuat kuasa, ditafsirkan sebagai sebutan
mengenai Akta ini.

(2) Tiada apa-apa jua dalam Akta ini boleh menyentuh perjalanan
kuat kuasa yang dahulu, atau apa-apa jua yang dilakukan di bawah
Akta yang dimansuhkan sebelum tarikh permulaan kuat kuasa
Akta ini.

**Badan dan jawatankuasa yang sedia ada**

**38.** Suatu Badan Pengurusan Bersama yang ditubuhkan atau
suatu Jawatankuasa Pengurusan Bersama yang dipilih di bawah
Akta yang dimansuhkan hendaklah disifatkan telah ditubuhkan
atau dipilih di bawah Akta ini kecuali bahawa selepas permulaan
kuat kuasa Akta ini peruntukan Akta ini hendaklah terpakai bagi
Badan atau Jawatankuasa itu.

**Ejen pengurusan yang sedia ada**

**39.** Mana-mana orang yang, sebaik sebelum permulaan kuat kuasa
Akta ini, merupakan seorang ejen pengurusan yang dilantik oleh
Pesuruhjaya Bangunan di bawah seksyen 25 Akta yang dimansuhkan
hendaklah terus menjadi ejen pengurusan sedemikian seolah-olah
dia telah dilantik di bawah seksyen 86 Akta ini.

**Akaun atau kumpulan wang yang sedia ada**

**40.** Tiap-tiap akaun atau kumpulan wang yang ditubuhkan oleh
pemaju atau Badan Pengurusan Bersama di bawah Akta yang
dimansuhkan sebelum permulaan kuat kuasa Akta ini hendaklah
terus dan disifatkan telah ditubuhkan di bawah Akta ini.


-----

_Pengurusan Strata_ 63

**Pesuruhjaya Bangunan dan pegawai lain yang sedia ada**

**41.** Orang yang, sebaik sebelum permulaan kuat kuasa Akta ini,
merupakan—

_(a) Pesuruhjaya Bangunan; atau_

_(b)_ seorang pegawai yang dilantik di bawah subseksyen 3(1)

Akta yang dimansuhkan,

hendaklah terus memegang jawatan itu seolah-olah dia telah
dilantik di bawah subseksyen 4(1) Akta ini.

**Notis, perintah, dsb. yang sedia ada**

**42.** (1) Apa-apa notis, perintah, tindakan, arahan atau dokumen
lain yang disediakan, dikeluarkan atau dibuat oleh Pesuruhjaya
di bawah Akta yang dimansuhkan hendaklah, setakat mana ia
selaras dengan peruntukan Akta ini, terus dan disifatkan telah
disediakan, dikeluarkan atau dibuat di bawah peruntukan yang
bersamaan dalam Akta ini.

(2) Apa-apa keputusan yang dibuat oleh Pesuruhjaya di bawah
Akta yang dimansuhkan hendaklah, setakat mana ia selaras dengan
peruntukan Akta ini, terus dan disifatkan telah dibuat di bawah
peruntukan yang bersamaan dalam Akta ini.

**Permohonan, dsb. yang belum selesai**

**43.** (1) Apa-apa permohonan atau dokumen lain yang difailkan
untuk kelulusan di bawah Akta yang dimansuhkan sebelum
permulaan kuat kuasa Akta ini dan tidak diluluskan sebelum tarikh
itu hendaklah, jika terpakai, disifatkan menjadi suatu permohonan
atau dokumen yang difailkan untuk kelulusan di bawah peruntukan
yang bersamaan dalam Akta ini.

(2) Jika apa-apa jua telah dimulakan oleh atau bagi pihak
Pesuruhjaya sebelum permulaan kuat kuasa Akta ini, perkara itu
boleh dijalankan oleh atau di bawah kuasa Pesuruhjaya di bawah
peruntukan yang bersamaan dalam Akta ini.


-----

64 _Rang Undang-Undang_

**Rayuan yang belum selesai**

**44.** Jika suatu rayuan telah dibuat kepada Pihak Berkuasa Negeri
di bawah seksyen 41 Akta yang dimansuhkan dan rayuan itu
belum diuruskan atau diselesaikan sebaik sebelum permulaan
kuat kuasa Akta ini, rayuan itu boleh diuruskan mengikut seksyen
yang dimansuhkan itu seolah-olah Akta ini tidak dibuat.

**Peraturan-peraturan yang sedia ada**

**45.** Apa-apa peraturan yang dibuat di bawah Akta yang dimansuhkan
dan berkuat kuasa sebaik sebelum permulaan kuat kuasa Akta ini
hendaklah, setakat mana ia selaras dengan peruntukan Akta ini,
terus berkuat kuasa seolah-olah peraturan-peraturan itu dibuat di
bawah Akta ini sehinggalah peraturan-peraturan itu dibatalkan
atau dimansuhkan oleh peraturan-peraturan yang dibuat di bawah
Akta ini.

Bahagian V

PENGURUSAN STRATA SELEPAS KEWUJUDAN

PERBADANAN PENGURUSAN

Bab 1

_Am_

**Pemakaian Bahagian ini**

**46.** (1) Bahagian ini hendaklah terpakai bagi suatu kawasan
pemajuan, jika sebelum atau selepas permulaan kuat kuasa Akta
ini—

_(a) milikan kosong bagi sesuatu petak di dalam suatu bangunan_

atau tanah yang dicadangkan untuk dipecah bahagi
kepada petak-petak atau di dalam suatu bangunan atau
tanah yang dipecah bahagi telah diserahkan oleh pemaju
kepada pembeli; dan

_(b) perbadanan pengurusan telah wujud di bawah peruntukan_

Akta Hakmilik Strata 1985.


-----

_Pengurusan Strata_ 65

(2) Dalam Bahagian ini, melainkan jika konteksnya menghendaki
makna yang lain—

“pemaju” termasuklah pemilik asal lot tanah yang berhubungan
dengan kawasan pemajuan;

“tempoh pengurusan permulaan” ertinya tempoh yang bermula
dari tarikh penyerahan milikan kosong suatu petak kepada seseorang
pembeli oleh pemaju sehingga satu bulan selepas mesyuarat agung
tahunan pertama bagi perbadanan pengurusan;

“tempoh permulaan” berhubung dengan suatu perbadanan
pengurusan, ertinya tempoh yang bermula pada hari perbadanan
pengurusan itu diwujudkan dan berakhir pada hari terdapatnya
pemilik, tidak termasuk pemilik asal lot tanah atau pemaju yang
didaftarkan sebagai pemilik petak atau petak-petak atau blok atau
blok-blok sementara, yang jumlah unit syernya itu sekurangkurangnya satu perempat daripada unit syer agregat.

Bab 2

_Pengurusan oleh pemaju sebelum mesyuarat agung tahunan_

_pertama perbadanan pengurusan_

**Pemakaian**

**47.** Bab ini hendaklah terpakai bagi suatu kawasan pemajuan yang
dinyatakan dalam subseksyen 46(1) jika tiada badan pengurusan
bersama ditubuhkan di bawah subseksyen 17(1) bagi kawasan
pemajuan itu.

**Kewajipan dan kuasa pemaju untuk menyenggara dan**
**mengurus**

**48.** (1) Pemaju hendaklah, semasa tempoh pengurusan permulaan
dan tertakluk kepada peruntukan Akta ini, bertanggungjawab untuk
menyenggarakan dan menguruskan dengan sepatutnya bangunan
atau tanah yang dipecah bahagi, dan harta bersama.

(2) Pemaju hendaklah menjalankan kuasa dan melaksanakan
kewajipan jawatankuasa pengurusan perbadanan pengurusan dari
masa perbadanan pengurusan itu mula wujud sehingga habis
tempoh pengurusan permulaan.


-----

66 _Rang Undang-Undang_

(3) Semasa tempoh pengurusan permulaan, pemaju hendaklah
memastikan bahawa suatu kawasan yang berasingan dan berlainan
dikhaskan daripada harta bersama bagi kawasan pemajuan itu bagi
maksud semata-mata sebagai pejabat pentadbiran bagi menjalankan
kewajipan pemaju di bawah Akta ini.

(4) Mana-mana pemaju yang tidak mematuhi subseksyen (1)
atau (3) melakukan suatu kesalahan dan boleh, apabila disabitkan,
didenda tidak melebihi dua ratus lima puluh ribu ringgit atau
dipenjarakan selama tempoh tidak melebihi tiga tahun atau keduaduanya.

**Sekatan semasa tempoh pengurusan permulaan**

**49. (1)** Walau apa pun mana-mana peruntukan lain Akta ini,
pemaju tidak boleh, semasa tempoh pengurusan permulaan—

_(a) meminjam wang atau memberikan sekuriti; atau_

_(b) membuat apa-apa kontrak yang berhubungan dengan_

penyenggaraan dan pengurusan mana-mana bangunan atau
tanah yang dipecah bahagi dan harta bersama di dalam
kawasan pemajuan bagi apa-apa tempoh yang melampaui
habisnya tempoh pengurusan permulaan itu.

(2) Tanpa menjejaskan apa-apa remedi lain yang boleh didapati
terhadap pemaju, jika mana-mana pemaju tidak mematuhi
subseksyen (1), pemaju hendaklah bertanggungan ke atas apa-apa
kerugian atau kerosakan yang dialami oleh perbadanan pengurusan
atau mana-mana pemilik yang disebabkan oleh pelanggaran itu, dan
perbadanan pengurusan atau mana-mana pemilik boleh mendapatkan
daripada pemaju, sebagai ganti rugi bagi pelanggaran kewajipan
statutori, apa-apa kerugian yang dialami oleh perbadanan pengurusan
atau pemilik itu berbangkit daripada pelanggaran itu.

(3) Mana-mana pemaju yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.


-----

_Pengurusan Strata_ 67

**Pemaju hendaklah menubuhkan akaun penyenggaraan atas**
**nama perbadanan pengurusan**

**50.** (1) Pemaju hendaklah membuka dan menyenggarakan suatu
akaun penyenggaraan berkenaan dengan kawasan pemajuan atas
nama perbadanan pengurusan dengan suatu bank atau institusi
kewangan—

_(a) jika milikan kosong sesuatu petak telah diserahkan sebelum_

permulaan kuat kuasa Akta ini, pada tarikh permulaan
kuat kuasa Akta ini;

_(b) jika milikan kosong sesuatu petak diserahkan selepas_

permulaan kuat kuasa Akta ini dan selepas wujudnya
perbadanan pengurusan, pada bila-bila masa sebelum
penyerahan milikan kosong itu; atau

_(c) jika milikan kosong sesuatu petak diserahkan selepas_

permulaan kuat kuasa Akta ini dan sebelum wujudnya
perbadanan pengurusan dan jika tiada badan pengurusan
bersama ditubuhkan di bawah subseksyen 17(1), dalam
tempoh empat belas hari dari tarikh wujudnya perbadanan
pengurusan,

tetapi dalam mana-mana hal, sebelum Caj dipungut daripada
pemilik mana-mana petak di dalam kawasan pemajuan itu.

(2) Akaun penyenggaraan hendaklah terdiri daripada—

_(a) semua Caj yang dibayar oleh pemilik kepada perbadanan_

pengurusan;

_(b) semua atau mana-mana bahagian Caj yang dikenakan_

oleh atau kena dibayar kepada perbadanan pengurusan
di bawah Akta ini;

_(c) semua wang yang didapati daripada penjualan, pelupusan,_

pajakan atau sewa, atau apa-apa urusan lain dengan apaapa harta, gadai janji, gadaian, atau debentur yang terletak
hak pada atau diperoleh oleh perbadanan pengurusan;

_(d) semua wang dan harta lain yang boleh mengikut apa-apa_

cara menjadi kena dibayar kepada atau terletak hak pada
perbadanan pengurusan berkenaan dengan apa-apa perkara
yang bersampingan dengan fungsi dan kuasanya; dan

_(e) semua wang lain yang diterima dengan sah oleh perbadanan_

pengurusan, termasuk bunga, derma dan amanah.


-----

68 _Rang Undang-Undang_

(3) Akaun penyenggaraan hendaklah digunakan semata-mata
bagi maksud membayar perbelanjaan am atau lazim yang sebenar
atau yang dijangkakan yang perlu berkenaan dengan perkara yang
berikut:

_(a) menyenggarakan harta bersama dalam keadaan yang baik_

secara hari ke hari;

_(b) membayar perbelanjaan yang dilakukan dalam menyediakan_

perkhidmatan pembersihan bagi harta bersama,
perkhidmatan keselamatan dan kemudahan bagi penghuni
bangunan;

_(c) membayar apa-apa premium bagi insurans yang diambil di_

bawah Akta ini atau apa-apa insurans lain yang diluluskan
oleh ketetapan khas dalam mesyuarat agung;

_(d) mematuhi apa-apa notis atau perintah yang diberikan atau_

dibuat oleh pihak berkuasa tempatan berkenaan dengan
pemeriksaan berkala bagi mana-mana bangunan di dalam
kawasan pemajuan mengikut cara yang dinyatakan dalam
Akta Jalan, Parit dan Bangunan 1974;

_(e) kerja pengecatan yang kecil pada premis harta bersama;_

_(f) menjalankan pemeriksaan bagi semua sistem pendawaian_

elektrik bagi harta bersama itu dan menggantikan atau
membaiki mana-mana sistem pendawaian yang rosak,
jika ada;

_(g)_ menjalankan pemeriksaan, penyenggaraan dan pembaikan

tangki air utama;

_(h) membayar sewa dan kadar, jika ada;_

_(i) membayar apa-apa fi yang dilakukan bagi pengauditan_

akaun yang dikehendaki untuk disenggarakan oleh
perbadanan pengurusan di bawah Akta ini;

_(j) membayar semua caj yang semunasabahnya dilakukan bagi_

pentadbiran akaun yang dikehendaki untuk disenggarakan
oleh perbadanan pengurusan di bawah Akta ini sebagaimana
yang ditentukan oleh Pesuruhjaya;

_(k) membayar saraan atau fi bagi ejen pengurusan yang_

dilantik di bawah Bahagian VI;


-----

_Pengurusan Strata_ 69

_(l) membayar elaun dan perbelanjaan lain bagi anggota_

jawatankuasa pengurusan mengikut apa-apa kadar yang
diluluskan oleh Pesuruhjaya;

_(m) membayar apa-apa belanja, kos atau perbelanjaan berhubung_

dengan pemerolehan perkhidmatan, termasuk pengambilan
khidmat pakar runding, fi atau kos guaman dan fi dan
kos lain, yang dilakukan dengan sepatutnya atau diterima
oleh perbadanan pengurusan dalam pelaksanaan fungsi
dan penjalanan kuasanya di bawah Akta ini; atau

_(n) membayar perbelanjaan lain yang bersifat am atau lazim_

yang berhubungan dengan penyenggaraan dan pengurusan
bangunan atau tanah yang dicadangkan untuk dipecah
bahagi kepada petak-petak dan harta bersama.

(4) Mana-mana pemaju yang tidak mematuhi subseksyen (1)
atau (3) melakukan suatu kesalahan dan boleh, apabila disabitkan,
didenda tidak melebihi dua ratus lima puluh ribu ringgit atau
dipenjarakan selama tempoh tidak melebihi tiga tahun atau keduaduanya.

**Pemaju hendaklah menubuhkan akaun kumpulan wang penjelas**
**atas nama perbadanan pengurusan**

**51.** (1) Pada masa yang sama apabila pemaju dikehendaki untuk
membuka dan menyenggarakan akaun penyenggaraan di bawah
subseksyen 50(1), pemaju hendaklah membuka dan menyenggarakan
suatu akaun kumpulan wang penjelas atas nama perbadanan
pengurusan, dengan suatu bank atau institusi kewangan, yang
ke dalamnya hendaklah didepositkan caruman kepada kumpulan
wang penjelas yang dibayar oleh pemilik.

(2) Akaun kumpulan wang penjelas hendaklah digunakan
semata-mata bagi maksud membayar perbelanjaan modal yang
sebenar atau yang dijangkakan berkenaan dengan perkara yang
berikut:

_(a) pengecatan atau pengecatan semula mana-mana bahagian_

harta bersama yang merupakan suatu bangunan atau
struktur lain;

_(b) pemerolehan apa-apa harta alih bagi kegunaan berhubung_

dengan harta bersama;


-----

70 _Rang Undang-Undang_

_(c) pembaharuan atau penggantian apa-apa lekapan atau_

lengkapan yang terdapat di dalam mana-mana harta
bersama dan mana-mana harta alih yang terletak hak
pada perbadanan pengurusan;

_(d) menaik taraf dan mengelokkan harta bersama; dan_

_(e) apa-apa perbelanjaan modal lain sebagaimana yang_

disifatkan perlu oleh perbadanan pengurusan.

(3) Mana-mana pemaju yang tidak mematuhi subseksyen (1)
atau (2) melakukan suatu kesalahan dan boleh, apabila disabitkan,
didenda tidak melebihi dua ratus lima puluh ribu ringgit atau
dipenjarakan selama tempoh tidak melebihi tiga tahun atau keduaduanya.

**Pemilik hendaklah membayar Caj, dan caruman kepada**
**kumpulan wang penjelas**

**52.** (1) Setiap pemilik hendaklah membayar Caj, dan caruman
kepada kumpulan wang penjelas, kepada perbadanan pengurusan
bagi penyenggaraan dan pengurusan bangunan atau tanah yang
dipecah bahagi dan harta bersama di dalam suatu kawasan
pemajuan.

(2) Semasa tempoh pengurusan permulaan, jumlah Caj yang
kena dibayar di bawah subseksyen (1) hendaklah ditentukan oleh
pemaju mengikut kadar unit syer yang diuntukkan kepada setiap
petak.

(3) Jumlah caruman kepada kumpulan wang penjelas yang kena
dibayar di bawah subseksyen (1) hendaklah suatu jumlah wang
yang bersamaan dengan sepuluh peratus daripada Caj.

(4) Pemilik hendaklah, dalam masa empat belas hari daripada
penerimaan notis daripada pemaju, membayar Caj, dan caruman
kepada kumpulan wang penjelas, kepada perbadanan pengurusan
dan jika apa-apa jumlah wang itu masih tidak dibayar oleh pemilik
itu apabila habis tempoh empat belas hari itu, pemaju boleh
atas nama perbadanan pengurusan mendapatkan jumlah wang itu
mengikut cara yang dinyatakan dalam seksyen 78.

(5) Jika apa-apa jumlah wang masih tidak dibayar oleh pemilik
apabila habis tempoh empat belas hari yang dinyatakan dalam
subseksyen (4), pemilik itu hendaklah membayar bunga pada
kadar sepuluh peratus bagi setiap tahun atas dasar harian.


-----

_Pengurusan Strata_ 71

(6) Mana-mana pemilik yang tidak berpuas hati dengan jumlah
wang yang ditentukan oleh pemaju di bawah subseksyen (2) atau
(3) boleh memohon kepada Pesuruhjaya untuk suatu kajian semula
dan Pesuruhjaya boleh—

_(a) menentukan jumlah wang yang kena dibayar sebagai Caj,_

atau caruman kepada kumpulan wang penjelas itu; atau

_(b) mengarahkan pemaju untuk melantik, atas kos dan_

perbelanjaan pemaju sendiri, seorang pengurus harta
berdaftar untuk mengesyorkan jumlah wang yang kena
dibayar sebagai Caj, atau caruman kepada kumpulan
wang penjelas, dan mengemukakan suatu salinan laporan
pengurus harta berdaftar itu kepada Pesuruhjaya.

(7) Apabila menerima laporan di bawah perenggan (6)(b),
Pesuruhjaya hendaklah menentukan jumlah wang yang kena dibayar
sebagaimana yang difikirkannya adil dan munasabah, dan apaapa jumlah wang yang ditentukan sedemikian oleh Pesuruhjaya
hendaklah disifatkan sebagai jumlah wang yang kena dibayar
sebagai Caj, atau caruman kepada kumpulan wang penjelas.

(8) Bagi maksud seksyen ini, “pemilik” termasuklah—

_(a) orang yang pada masa itu menerima sewa bagi petak,_

sama ada sebagai seorang ejen atau pemegang amanah
atau penerima, dan yang akan menerima sewa jika petak
itu disewakan kepada seorang penyewa;

_(b) pembeli yang akan didaftarkan dengan sewajarnya sebagai_

seorang pemilik; atau

_(c) pemaju berkenaan dengan petak di dalam kawasan pemajuan_

yang belum dijual.

**Larangan pemungutan wang bagi penyenggaraan daripada**
**pemilik**

**53.** (1) Tiada seorang pun boleh pada bila-bila masa memungut
apa-apa Caj, atau caruman kepada kumpulan wang penjelas,
daripada mana-mana pemilik bagi penyenggaraan dan pengurusan
mana-mana bangunan atau tanah yang dipecah bahagi dan harta
bersama melainkan jika—

_(a)_ suatu akaun penyenggaraan dan akaun kumpulan wang

penjelas telah dibuka atas nama perbadanan pengurusan;
dan


-----

72 _Rang Undang-Undang_

_(b) milikan kosong bagi petak telah diserahkan kepada_

pemilik.

(2) Walau apa pun subseksyen (1), mana-mana pemaju sesuatu
kawasan pemajuan yang telah disiapkan pada atau sebelum
permulaan kuat kuasa Akta ini dan telah, sebaik sebelum tarikh
itu, memungut wang daripada pemilik bagi penyenggaraan dan
pengurusan mana-mana bangunan atau tanah yang dipecah bahagi
dan harta bersama yang terdapat di dalam kawasan pemajuan itu,
boleh terus berbuat demikian sehingga habis tempoh pengurusan
permulaan, dengan syarat bahawa semua wang hendaklah dipungut
dan diuruskan oleh pemaju mengikut Akta ini.

(3) Mana-mana orang yang tidak mematuhi subseksyen (1)
atau (2) melakukan suatu kesalahan dan boleh, apabila disabitkan,
didenda tidak melebihi dua ratus lima puluh ribu ringgit.

**Kewajipan pemaju berhubung dengan akaun**

**54.** (1) Semasa tempoh pengurusan permulaan, pemaju hendaklah,
berkenaan dengan akaun penyenggaraan dan akaun kumpulan
wang penjelas—

_(a) menyebabkan apa-apa akaun dan rekod akaun disediakan_

yang akan menjelaskan transaksi akaun dengan secukupnya
dan membolehkan kunci kira-kira, penyata pendapatan
dan perbelanjaan dan penyata untung rugi yang benar
dan adil disediakan bagi tempoh yang bermula dari
permulaan tempoh pengurusan permulaan;

_(b) melantik seorang juruaudit syarikat yang diluluskan untuk_

menjalankan audit ke atas akaun pada setiap tahun dan
akaun itu hendaklah diaudit—

(i) dalam hal jika kawalan bagi semua baki wang

dalam akaun penyenggaraan dan dalam akaun
kumpulan wang penjelas dipindahkan di bawah
perenggan 55(1)(a), sehingga tarikh pemindahan
kawalan yang sebenar; atau

(ii) dalam hal jika akaun akan dibentangkan pada

mesyuarat agung tahunan pertama bagi perbadanan
pengurusan, sehingga tarikh yang tidak lebih awal
daripada tiga bulan sebelum mesyuarat itu;


-----

_Pengurusan Strata_ 73

_(c) memfailkan dengan Pesuruhjaya suatu salinan akaun teraudit_

yang diperakui benar bersama dengan laporan juruaudit
dalam masa empat belas hari daripada pengauditan akaun
itu; dan

_(d) membenarkan Pesuruhjaya atau mana-mana orang yang_

diberi kuasa oleh Pesuruhjaya secara bertulis untuk
bertindak bagi pihaknya akses yang penuh dan bebas
kepada akaun dan rekod akaun dan untuk membuat
salinan atau cabutan bagi akaun dan rekod akaun itu.

(2) Walau apa pun subseksyen (1), Pesuruhjaya hendaklah
mempunyai, pada bila-bila masa, hak untuk melantik seorang
juruaudit syarikat yang diluluskan untuk menyiasat akaun dan
rekod akaun yang dinyatakan dalam subseksyen (1), dan pemaju
hendaklah membayar semua perbelanjaan yang dilakukan bagi
maksud itu.

(3) Pemaju hendaklah memberi Pesuruhjaya atau mana-mana
pihak berkuasa awam apa-apa penyata, laporan, akaun dan maklumat
berkenaan dengan aktiviti dan kewangan akaun masing-masing,
sebagaimana yang dikehendaki atau diarahkan oleh Pesuruhjaya
dari semasa ke semasa.

(4) Penyata, laporan, akaun dan maklumat yang disebut
dalam subseksyen (3) hendaklah dalam apa-apa bentuk yang
dinyatakan oleh Pesuruhjaya dari semasa ke semasa.

(5) Mana-mana pemaju yang tidak mematuhi subseksyen (1),
(2), (3) atau (4) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya.

**Penyerahan kawalan kepada perbadanan pengurusan**

**55.** (1) Pemaju hendaklah, tidak lewat daripada tarikh habis
tempoh pengurusan permulaan—

_(a) memindahkan kawalan bagi semua baki wang dalam_

akaun penyenggaraan dan dalam akaun kumpulan wang
penjelas kepada jawatankuasa pengurusan perbadanan
pengurusan; dan


-----

74 _Rang Undang-Undang_

_(b) menyerahkan kepada jawatankuasa pengurusan perbadanan_

pengurusan—

(i) pejabat pentadbiran yang ditubuhkan oleh pemaju

di bawah subseksyen 48(3);

(ii) akaun teraudit bagi akaun penyenggaraan dan akaun

kumpulan wang penjelas atau, jika akaun itu
belum diaudit, akaun yang belum diaudit itu;

(iii) semua aset bagi perbadanan pengurusan; dan

(iv) semua rekod yang berhubungan dengan dan perlu

bagi penyenggaraan dan pengurusan bangunan
atau tanah yang dipecah bahagi dan harta bersama
bagi kawasan pemajuan itu.

(2) Jika hanya akaun yang belum diaudit telah diserahkan di
bawah subperenggan (1)(b)(ii), pemaju hendaklah menyerahkan
kepada jawatankuasa pengurusan perbadanan pengurusan itu akaun
teraudit sehingga tarikh pemindahan kawalan bagi semua baki
wang dalam akaun penyenggaraan dan akaun kumpulan wang
penjelas tidak lewat daripada tiga bulan selepas habis tempoh
pengurusan permulaan.

(3) Tanpa menjejaskan keluasan subperenggan (1)(b)(iv), pemaju
hendaklah menyerahkan kepada jawatankuasa pengurusan perbadanan
pengurusan salinan bagi semua dokumen yang berikut:

_(a) semua pelan yang diluluskan bagi bangunan atau tanah_

yang dipecah bahagi yang berhubungan dengan kawasan
pemajuan;

_(b) apa-apa dokumen dalam milikan pemaju yang menunjukkan,_

setakat yang dapat dilaksanakan, lokasi sebenar mana-mana
paip, wayar, kabel, pelongsor, saluran atau kemudahan lain
bagi laluan atau penyediaan sistem atau perkhidmatan,
jika pemaju itu mempunyai sebab untuk mempercayai
bahawa paip, wayar, kabel, pelongsor, saluran atau
kemudahan lain itu tidak terletak sebagaimana yang
ditunjukkan dalam pelan yang diluluskan atau pelan
yang dipinda yang diluluskan;

_(c) semua kontrak yang dibuat oleh pemaju berkenaan dengan_

penyenggaraan atau pengurusan mana-mana bangunan
atau tanah yang dipecah bahagi dan harta bersama yang
terdapat di dalam kawasan pemajuan;


-----

_Pengurusan Strata_ 75

_(d) suatu salinan jadual petak atau jadual petak yang dipinda_

yang difailkan dengan Pesuruhjaya di bawah subseksyen
6(1) atau (2), jika terpakai, atau pelan strata yang
diperakui yang difailkan oleh Pengarah Ukur di bawah
peruntukan Akta Hakmilik Strata 1985;

_(e) nama dan alamat mana-mana kontraktor, subkontraktor dan_

orang yang membekalkan tenaga kerja atau bahan-bahan
bagi kawasan pemajuan semasa pembinaan mana-mana
bangunan atau tanah yang dipecah bahagi dan harta
bersama yang terdapat di dalam kawasan pemajuan itu;
dan

_(f) semua waranti, manual, lukisan skematik, arahan operasi,_

panduan perkhidmatan, dokumentasi pembuat dan
maklumat serupa lain berkenaan dengan pembinaan,
pemasangan, pengendalian, penyenggaraan, pembaikan
dan servis mana-mana harta bersama, termasuk apa-apa
waranti atau maklumat yang diberikan kepada pemaju
oleh mana-mana orang yang disebut dalam perenggan (e).

(4) Mana-mana pemaju yang tidak mematuhi subseksyen
(1), (2) atau (3) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya dan, dalam hal suatu kesalahan berterusan, didenda
selanjutnya tidak melebihi lima ribu ringgit bagi tiap-tiap hari
atau sebahagiannya kesalahan itu berterusan selepas disabitkan.

Bab 3

_Pengurusan selepas mesyuarat agung tahunan pertama_

_perbadanan pengurusan_

**Jawatankuasa pengurusan**

**56.** (1) Tertakluk kepada subseksyen 63(4), perbadanan pengurusan
hendaklah memilih suatu jawatankuasa pengurusan yang, tertakluk
kepada apa-apa sekatan yang dikenakan atau arahan yang diberikan
oleh perbadanan pengurusan pada mesyuarat agung, hendaklah
melaksanakan kewajipan perbadanan pengurusan dan menjalankan
urusan perbadanan pengurusan bagi pihaknya, dan boleh bagi
maksud itu menjalankan apa-apa kuasa perbadanan pengurusan
itu.


-----

76 _Rang Undang-Undang_

(2) Peruntukan Jadual Kedua hendaklah terpakai bagi perbadanan
pengurusan dan jawatankuasa pengurusan.

**Kewajipan pemaju untuk mengadakan mesyuarat agung**
**tahunan pertama**

**57.** (1) Hendaklah menjadi kewajipan pemaju untuk mengadakan
mesyuarat agung tahunan pertama bagi perbadanan pengurusan
dalam masa satu bulan selepas habis tempoh permulaan.

(2) Mana-mana pemaju yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.

(3) Pemaju hendaklah memberikan notis bertulis mengenai
mesyuarat agung tahunan pertama bagi perbadanan pengurusan
kepada semua pemilik tidak kurang daripada empat belas hari
sebelum mesyuarat itu, dan suatu salinan notis bertulis itu
hendaklah dipamerkan di suatu bahagian yang mudah dilihat di
dalam kawasan pemajuan itu.

(4) Pemaju hendaklah menyediakan dan membentangkan dalam
mesyuarat agung tahunan pertama bagi perbadanan pengurusan
untuk pertimbangan suatu belanjawan tahunan yang menyatakan
dengan secukupnya perbelanjaan yang dijangkakan dan dianggarkan
yang dikehendaki untuk menyenggarakan dan menguruskan dengan
sepatutnya bangunan atau tanah yang dipecah bahagi dan harta
bersama yang hendaklah bagi suatu tempoh selama dua belas bulan
bermula dari hari pertama bagi bulan berikutan tarikh mesyuarat
agung tahunan pertama itu.

(5) Jika pemaju tidak mengadakan mesyuarat agung tahunan
pertama dalam tempoh yang dinyatakan dalam subseksyen (1),
Pesuruhjaya boleh, atas permohonan seseorang pemilik, melantik
seseorang untuk mengadakan mesyuarat agung tahunan pertama
bagi perbadanan pengurusan itu dalam masa yang dinyatakan oleh
Pesuruhjaya, dan pemaju hendaklah membayar semua belanja
yang dilakukan bagi maksud itu.


-----

_Pengurusan Strata_ 77

**Mesyuarat agung tahunan pertama bagi perbadanan**
**pengurusan**

**58.** Agenda bagi mesyuarat agung tahunan pertama bagi perbadanan
pengurusan hendaklah termasuk perkara yang berikut:

_(a) untuk menentukan bilangan anggota jawatankuasa pengurusan_

dan untuk memilih jawatankuasa pengurusan jika terdapat
lebih daripada tiga pemilik;

_(b) untuk menimbangkan belanjawan yang disediakan oleh_

pemaju di bawah subseksyen 57(4);

_(c) untuk memutuskan sama ada untuk mengesahkan atau_

mengubah apa-apa jumlah yang ditentukan sebagai Caj,
atau caruman kepada kumpulan wang penjelas;

_(d)_ untuk menentukan kadar bunga yang kena dibayar oleh

seseorang pemilik berkenaan dengan caj pembayaran
lewat;

_(e) untuk menimbangkan akaun teraudit perbadanan pengurusan_

yang dinyatakan dalam subperenggan 55(1)(b)(ii);

_(f)_ untuk memutuskan sama ada untuk mengesahkan, mengubah

atau melanjutkan insurans yang diambil oleh pemaju
bagi perbadanan pengurusan di bawah Akta ini;

_(g) untuk membuat undang-undang kecil tambahan; dan_

_(h) untuk menimbangkan apa-apa perkara yang berkaitan_

dengan penyenggaraan dan pengurusan harta bersama
bagi bangunan atau tanah yang dipecah bahagi.

**Kewajipan dan kuasa perbadanan pengurusan**

**59.** (1) Kewajipan perbadanan pengurusan adalah seperti yang
berikut:

_(a) untuk menyenggarakan dan menguruskan dengan sepatutnya_

bangunan atau tanah yang dipecah bahagi dan harta
bersama dan menjaganya dalam keadaan yang baik dan
pembaikan yang dapat digunakan;

_(b) untuk menentukan dan mengenakan Caj yang hendaklah_

didepositkan ke dalam akaun penyenggaraan bagi maksud
penyenggaraan dan pengurusan yang patut bagi bangunan
atau tanah yang dipecah bahagi dan harta bersama;


-----

78 _Rang Undang-Undang_

_(c) untuk menentukan dan mengenakan caruman kepada_

kumpulan wang penjelas yang hendaklah didepositkan
ke dalam akaun kumpulan wang penjelas bagi maksud
membayar perbelanjaan yang sebenar atau yang dijangkakan
yang dinyatakan di bawah subseksyen 51(2);

_(d) untuk mengambil insurans mengikut Akta ini atau_

menginsuranskan terhadap apa-apa risiko lain sebagaimana
yang diarahkan oleh pemilik melalui ketetapan khas;

_(e) untuk mematuhi apa-apa notis atau perintah yang diberikan_

atau dibuat oleh pihak berkuasa tempatan atau manamana pihak berkuasa awam yang berwibawa yang
menghendaki pemberhentian apa-apa kacau ganggu ke
atas harta bersama, atau memerintahkan pembaikan atau
kerja lain yang hendaklah dilakukan berkenaan dengan
harta bersama atau penambahbaikan lain kepada harta
bersama itu;

_(f) untuk menyediakan dan menyenggarakan suatu daftar_

strata bagi bangunan atau tanah yang dipecah bahagi;

_(g) untuk memastikan bahawa akaun yang dikehendaki untuk_

disenggarakan oleh perbadanan pengurusan di bawah Akta
ini diaudit dan untuk menyediakan penyata kewangan
teraudit bagi makluman kepada anggotanya;

_(h) untuk menguatkuasakan undang-undang kecil; dan_

_(i) untuk melakukan apa-apa benda lain yang suai manfaat_

atau perlu bagi penyenggaraan dan pengurusan yang
patut bagi bangunan atau tanah yang dipecah bahagi
dan harta bersama.

(2) Kuasa perbadanan pengurusan adalah seperti yang
berikut:

_(a) untuk memungut Caj daripada pemilik mengikut kadar_

unit syer atau unit syer sementara bagi petak atau blok
sementara mereka masing-masing;

_(b) untuk memungut caruman kepada kumpulan wang penjelas_

daripada pemilik suatu jumlah yang bersamaan dengan
sepuluh peratus daripada Caj;

_(c) untuk membenarkan perbelanjaan bagi menjalankan_

penyenggaraan dan pengurusan bangunan atau tanah
yang dipecah bahagi dan harta bersama;


-----

_Pengurusan Strata_ 79

_(d) untuk mendapatkan daripada mana-mana pemilik apa-_

apa jumlah wang yang dibelanjakan oleh perbadanan
pengurusan berkenaan dengan petak pemilik itu dalam
mematuhi apa-apa notis atau perintah yang disebut dalam
perenggan (1)(e);

_(e) untuk membeli, menyewa atau selainnya memperoleh_

harta alih bagi kegunaan oleh pemilik berkaitan dengan
penggunaan dan penikmatan harta bersama mereka;

_(f) untuk mengambil atau mengatur dan mendapatkan_

perkhidmatan mana-mana orang atau ejen untuk
mengusahakan penyenggaraan dan pengurusan harta
bersama bagi bangunan atau tanah yang dipecah bahagi
dengan syarat bahawa jika orang atau ejen itu adalah
seseorang pihak ketiga yang bebas dia hendaklah
merupakan seorang pengurus harta berdaftar;

_(g) tertakluk kepada subseksyen 70(2), untuk membuat_

undang-undang kecil tambahan bagi penyenggaraan dan
pengurusan yang patut bagi bangunan atau tanah yang
dipecah bahagi dan harta bersama;

_(h) untuk meminjam wang yang dikehendaki oleh perbadanan_

pengurusan dalam menjalankan kuasanya atau melaksanakan
kewajipannya;

_(i) untuk menjamin pembayaran balik wang yang dipinjam_

olehnya dan pembayaran bunga ke atasnya melalui surat
cara boleh niaga atau melalui suatu caj bagi Caj yang
tidak dibayar kepada akaun penyenggaraan (sama ada
telah dikenakan atau tidak), atau melalui gadaian manamana harta yang terletak hak padanya atau melalui suatu
kombinasi mana-mana cara itu; dan

_(j)_ untuk melakukan segala perkara yang semunasabahnya

perlu bagi pelaksanaan kewajipannya di bawah Akta ini
dan bagi penguatkuasaan undang-undang kecil.

(3) Jika perbadanan pengurusan melaksanakan apa-apa pembaikan,
kerja atau perbuatan yang dikehendaki atau dibenarkan oleh atau di
bawah Bahagian ini atau oleh atau di bawah mana-mana undangundang bertulis yang lain untuk melaksanakan, sama ada atau tidak
pembaikan, kerja atau perbuatan itu telah dilaksanakan berikutan
dengan penyampaian apa-apa notis atau perintah kepadanya oleh
mana-mana Kerajaan atau pihak berkuasa berkanun, tetapi pembaikan,


-----

80 _Rang Undang-Undang_

kerja atau perbuatan itu adalah keseluruhannya atau sebahagian
besarnya menjadi liabiliti atau tanggungjawab pemilik sesuatu
petak sahaja, atau keseluruhannya atau sebahagian besarnya bagi
manfaat beberapa petak sahaja, apa-apa wang yang dibelanjakan
oleh perbadanan pengurusan dalam menjalankan pembaikan, kerja
atau perbuatan itu hendaklah—

_(a) dalam hal jika pembaikan, kerja atau perbuatan itu adalah_

keseluruhannya atau sebahagian besarnya menjadi liabiliti
atau tanggungjawab pemilik sesuatu petak sahaja, boleh
didapatkan oleh perbadanan pengurusan itu melalui suatu
tindakan dalam mahkamah yang mempunyai bidang kuasa
berwibawa atau di hadapan Tribunal sebagai hutang yang
kena dibayar kepadanya secara bersesama dan berasingan
daripada—

(i) pemilik petak yang berkaitan pada masa apabila

pembaikan, kerja atau perbuatan itu dilaksanakan;
dan

(ii) pemilik petak yang berkaitan pada masa apabila

tindakan itu dimulakan; atau

_(b) dalam hal jika pembaikan, kerja atau perbuatan itu_

adalah keseluruhannya atau sebahagian besarnya bagi
manfaat beberapa petak sahaja, atau keseluruhannya atau
sebahagian besarnya menjadi liabiliti atau tanggungjawab
pemilik beberapa petak sahaja, itu boleh didapatkan oleh
perbadanan pengurusan itu melalui suatu tindakan dalam
mahkamah yang mempunyai bidang kuasa berwibawa atau
di hadapan Tribunal sebagai hutang yang kena dibayar
bersesama dan berasingan daripada—

(i) pemilik setiap petak yang berkaitan pada masa

apabila pembaikan, kerja atau perbuatan itu
dilaksanakan; dan

(ii) pemilik setiap petak yang berkaitan pada masa

apabila tindakan itu dimulakan.

(4) Jumlah yang kena dibayar oleh mana-mana pemilik dan
bekas pemilik di bawah subseksyen (3) berkenaan dengan manamana petak tidak boleh melebihi kadar hutang unit syer petak
itu yang dibandingkan dengan bilangan unit syer bagi kesemua
petak.


-----

_Pengurusan Strata_ 81

(5) Seseorang pemilik sesuatu petak yang bukan pemilik petak
itu pada masa pembaikan, kerja atau perbuatan yang disebut
dalam subseksyen (3) dijalankan tidak boleh bertanggungan untuk
membayar kepada perbadanan pengurusan apa-apa jumlah yang
kena dibayar di bawah subseksyen itu jika dia telah, pada bilabila masa pada atau dalam masa dua puluh satu hari sebelum
tarikh dia memperoleh hakmilik atau kepentingan dalam petak itu,
membuat rekuisisi secara bertulis kepada perbadanan pengurusan
untuk menanyakan jumlah, jika ada, yang boleh didapatkan oleh
perbadanan pengurusan di bawah subseksyen itu berkenaan dengan
petak itu, dan perbadanan pengurusan itu telah—

_(a) memperakui bahawa tidak ada jumlah yang boleh didapatkan_

oleh perbadanan pengurusan itu berkenaan dengan petak
itu; atau

_(b) tidak memberikan jawapan kepada rekuisisi itu pada bila-_

bila masa dalam tempoh empat belas hari dari tarikh
penyampaian rekuisisi itu.

(6) Jika—

_(a) perbadanan pengurusan melakukan apa-apa perbelanjaan_

atau melaksanakan apa-apa pembaikan, kerja atau
perbuatan yang ia dikehendaki atau dibenarkan oleh atau
di bawah Bahagian ini atau oleh atau di bawah manamana undang-undang bertulis lain untuk melaksanakan,
tanpa mengira sama ada atau tidak perbelanjaan dilakukan
atau pembaikan, kerja atau perbuatan telah dilaksanakan
berikutan dengan penyampaian apa-apa notis atau perintah
kepadanya oleh mana-mana Kerajaan atau pihak berkuasa
berkanun; dan

_(b) perbelanjaan atau pembaikan, kerja atau perbuatan yang_

disebut dalam perenggan (a) dijadikan perlu oleh sebab
apa-apa perbuatan yang sengaja atau cuai atau peninggalan
pada pihak, atau pelanggaran mana-mana peruntukan
undang-undang kecilnya oleh, mana-mana orang atau
penyewanya, penerima pajak, pemegang lesen atau
jemputan,

jumlah perbelanjaan apa-apa wang yang dibelanjakan oleh
perbadanan pengurusan itu dalam melaksanakan pembaikan, kerja
atau perbuatan itu boleh didapatkan oleh perbadanan pengurusan
daripada orang itu sebagai hutang melalui suatu tindakan dalam
mana-mana mahkamah yang mempunyai bidang kuasa berwibawa
atau di hadapan Tribunal.


-----

82 _Rang Undang-Undang_

(7) Keluasan seksyen ini tidak boleh dijejaskan oleh manamana peruntukan lain dalam Bahagian ini yang memberikan
kuasa kepada atau mengenakan kewajipan ke atas perbadanan
pengurusan.

**Akaun penyenggaraan perbadanan pengurusan**

**60.** (1) Jika akaun penyenggaraan atas nama perbadanan pengurusan
tidak lebih awal ditubuhkan di bawah subseksyen 50(1), perbadanan
pengurusan hendaklah membuka dan menyenggarakan suatu akaun
penyenggaraan atas nama perbadanan pengurusan itu, dengan
suatu bank atau institusi kewangan.

(2) Akaun penyenggaraan hendaklah terdiri daripada semua
wang yang dinyatakan dalam subseksyen 50(2), dan semua wang
dalam akaun penyenggaraan itu hendaklah digunakan bagi maksud
yang dinyatakan dalam subseksyen 50(3).

(3) Tertakluk kepada seksyen 52, bagi maksud menubuhkan dan
menyenggarakan akaun penyenggaraan, perbadanan pengurusan
boleh pada suatu mesyuarat agung—

_(a) menentukan dari semasa ke semasa jumlah yang_

hendak didapatkan bagi maksud yang disebut dalam
subseksyen 50(3);

_(b) mendapatkan jumlah yang ditentukan dengan mengenakan_

Caj pada pemilik mengikut kadar unit syer atau unit syer
sementara petak atau blok sementara mereka masingmasing, dan perbadanan pengurusan boleh menentukan
kadar Caj yang berlainan yang hendaklah dibayar
berkenaan dengan petak yang digunakan bagi maksud
yang berbeza dengan ketara dan berkenaan dengan blok
sementara itu; dan

_(c) menentukan jumlah bunga yang kena dibayar oleh pemilik_

berkenaan dengan pembayaran lewat yang tidak boleh
melebihi kadar sepuluh peratus bagi setiap tahun.

(4) Apa-apa Caj yang dikenakan di bawah subseksyen (3)
berkenaan dengan sesuatu petak hendaklah genap masa dan kena
dibayar apabila suatu ketetapan yang memberi kesan sedemikian
diluluskan oleh perbadanan pengurusan dan mengikut terma
ketetapan itu, dan boleh didapatkan mengikut cara yang dinyatakan


-----

_Pengurusan Strata_ 83

dalam seksyen 78 daripada pemilik petak, atau pengganti dalam
hakmilik petaknya itu, atau orang yang pada masa itu menerima
sewa bagi petak itu, sama ada sebagai seorang ejen atau pemegang
amanah atau penerima, dan yang akan menerima sewa jika petak
itu disewakan kepada seorang penyewa.

(5) Apa-apa Caj yang dikenakan di bawah subseksyen (3)
berkenaan dengan sesuatu blok sementara hendaklah genap masa
dan kena dibayar apabila suatu ketetapan yang memberi kesan
sedemikian diluluskan oleh perbadanan pengurusan dan mengikut
terma ketetapan itu, dan boleh didapatkan mengikut cara yang
dinyatakan dalam seksyen 78 daripada pemilik blok sementara
itu atau, jika bangunan yang baginya blok sementara itu adalah
berkaitan telah dipecah bahagi, daripada pemilik-pemilik petak
di dalam bangunan itu, atau pengganti dalam hakmilik mereka,
mengikut kadar unit syer bagi petak mereka masing-masing.

(6) Bagi maksud subseksyen (5), “pemilik” termasuk seseorang
pembeli yang akan didaftarkan dengan sewajarnya sebagai seorang
pemilik.

**Akaun kumpulan wang penjelas perbadanan pengurusan**

**61.** (1) Jika akaun kumpulan wang penjelas atas nama perbadanan
pengurusan tidak lebih awal ditubuhkan di bawah subseksyen 51(1),
perbadanan pengurusan hendaklah membuka dan menyenggarakan
suatu akaun kumpulan wang penjelas dengan suatu bank atau
institusi kewangan, yang ke dalamnya hendaklah didepositkan
caruman kepada kumpulan wang penjelas yang dibayar oleh
pemilik.

(2) Caruman kepada kumpulan wang penjelas hendaklah
digunakan semata-mata bagi maksud yang dinyatakan dalam
subseksyen 51(2).

(3) Tertakluk kepada seksyen 52, bagi maksud menubuhkan
dan menyenggarakan akaun kumpulan wang penjelas, jumlah yang
kena dibayar oleh pemilik petak atau blok sementara hendaklah
suatu jumlah yang bersamaan dengan sepuluh peratus daripada
Caj yang dikenakan di bawah subseksyen 60(3), melainkan jika
ditentukan selainnya dari semasa ke semasa pada mesyuarat agung
bagi perbadanan pengurusan, tetapi caruman kepada kumpulan
wang penjelas itu tidak boleh kurang daripada sepuluh peratus
daripada Caj.


-----

84 _Rang Undang-Undang_

(4) Apa-apa caruman kepada kumpulan wang penjelas yang
dikenakan di bawah subseksyen (3) berkenaan dengan sesuatu
petak hendaklah genap masa dan kena dibayar apabila suatu
ketetapan yang memberi kesan sedemikian diluluskan oleh
perbadanan pengurusan dan mengikut terma ketetapan itu, dan
boleh didapatkan mengikut cara yang dinyatakan dalam seksyen 78
daripada pemilik petak, atau pengganti dalam hakmilik petaknya
itu, atau orang yang pada masa itu menerima sewa bagi petak
itu, sama ada sebagai seorang ejen atau pemegang amanah atau
penerima, dan yang akan menerima sewa jika petak itu disewakan
kepada seorang penyewa.

(5) Apa-apa caruman kepada kumpulan wang penjelas yang
dikenakan di bawah subseksyen (3) berkenaan dengan sesuatu
blok sementara hendaklah genap masa dan kena dibayar apabila
suatu ketetapan yang memberi kesan sedemikian diluluskan oleh
perbadanan pengurusan dan mengikut terma ketetapan itu, dan
boleh didapatkan mengikut cara yang dinyatakan dalam seksyen 78
daripada pemilik blok sementara atau, jika bangunan yang baginya
blok sementara itu adalah berkaitan telah dipecah bahagi, daripada
pemilik-pemilik petak di dalam bangunan itu, atau pengganti
dalam hakmilik mereka, mengikut kadar unit syer bagi petak
mereka masing-masing.

(6) Bagi maksud subseksyen (5), “pemilik” termasuklah seorang
pembeli yang akan didaftarkan dengan sewajarnya sebagai seorang
pemilik.

**Kewajipan perbadanan pengurusan berhubung dengan**
**akaun**

**62.** (1) Perbadanan pengurusan hendaklah berkenaan dengan
akaun penyenggaraan dan akaun kumpulan wang penjelas—

_(a) menyebabkan apa-apa akaun dan rekod akaun disediakan_

yang akan menjelaskan transaksi akaun dengan secukupnya
dan membolehkan kunci kira-kira, penyata pendapatan
dan perbelanjaan dan penyata untung rugi yang benar
dan adil disediakan bagi tempoh bermula dari permulaan
tempoh pengurusan permulaan;

_(b)_ melantik seorang juruaudit syarikat yang diluluskan untuk

menjalankan audit bagi akaun pada setiap tahun;


-----

_Pengurusan Strata_ 85

_(c) memfailkan dengan Pesuruhjaya suatu salinan akaun teraudit_

yang diperakui benar bersama dengan laporan juruaudit
dalam masa empat belas hari daripada pengauditan akaun
itu; dan

_(d) membenarkan Pesuruhjaya atau mana-mana orang yang_

diberi kuasa oleh Pesuruhjaya secara bertulis untuk
bertindak bagi pihaknya akses yang penuh dan bebas
kepada akaun dan rekod akaun dan untuk membuat
salinan atau cabutan bagi akaun dan rekod akaun itu.

(2) Walau apa pun subseksyen (1), Pesuruhjaya hendaklah
mempunyai hak untuk melantik seorang juruaudit syarikat yang
diluluskan untuk menyiasat akaun dan rekod akaun yang dinyatakan
dalam subseksyen (1), dan perbadanan pengurusan hendaklah
membayar semua perbelanjaan yang dilakukan bagi maksud itu.

(3) Perbadanan pengurusan hendaklah memberi Pesuruhjaya
atau mana-mana pihak berkuasa awam apa-apa penyata, laporan,
akaun dan maklumat berkenaan dengan aktiviti dan kewangannya,
sebagaimana yang dikehendaki atau diarahkan oleh Pesuruhjaya
dari semasa ke semasa.

(4) Penyata, laporan, akaun dan maklumat yang disebut dalam
subseksyen (3) hendaklah dalam apa-apa bentuk sebagaimana
yang dinyatakan oleh Pesuruhjaya dari semasa ke semasa.

(5) Jika perbadanan pengurusan tidak mematuhi subseksyen (1),
(2), (3) atau (4), setiap anggota jawatankuasa pengurusan melakukan
suatu kesalahan dan boleh, apabila disabitkan, didenda tidak
melebihi dua ratus lima puluh ribu ringgit atau dipenjarakan
selama tempoh tidak melebihi tiga tahun atau kedua-duanya.

(6) Dalam prosiding terhadap anggota jawatankuasa pengurusan
bagi suatu kesalahan di bawah subseksyen (5), adalah menjadi
suatu pembelaan jika anggota itu membuktikan bahawa—

_(a) kesalahan itu telah dilakukan tanpa pengetahuannya,_

persetujuannya atau pembiarannya; dan

_(b) dia telah mengambil segala langkah yang munasabah_

dan telah menjalankan segala usaha yang wajar untuk
mencegah pelakuan kesalahan itu.


-----

86 _Rang Undang-Undang_

Bab 4

_Perbadanan pengurusan subsidiari dan harta bersama terhad_

**Pentadbiran perbadanan pengurusan subsidiari**

**63.** (1) Suatu perbadanan pengurusan subsidiari hendaklah memilih
suatu jawatankuasa pengurusan subsidiari yang, tertakluk kepada
apa-apa sekatan yang dikenakan atau arahan yang diberikan oleh
perbadanan pengurusan subsidiari pada suatu mesyuarat agung,
hendaklah melaksanakan kewajipan dan menjalankan urusan
perbadanan pengurusan subsidiari itu bagi pihaknya, dan boleh
bagi maksud itu menjalankan apa-apa kuasa perbadanan pengurusan
subsidiari itu.

(2) Perbadanan pengurusan subsidiari hendaklah terdiri daripada
semua pemilik bagi semua petak yang terdapat di dalam kawasan
pemajuan yang bagi mereka manfaat eksklusif harta bersama
terhad dikhaskan.

(3) Pemilik yang membentuk suatu perbadanan pengurusan
subsidiari boleh memanggil dan mengadakan mesyuarat dan
meluluskan ketetapan mengikut cara yang sama sebagaimana
pemilik yang membentuk suatu perbadanan pengurusan.

(4) Sekurang-kurangnya seorang anggota jawatankuasa pengurusan
subsidiari perbadanan pengurusan subsidiari hendaklah menjadi
anggota jawatankuasa pengurusan perbadanan pengurusan.

(5) Peruntukan Jadual Kedua hendaklah terpakai bagi perbadanan
pengurusan subsidiari dan jawatankuasa pengurusan subsidiari,
dengan ubah suaian yang perlu, termasuk—

_(a) suatu sebutan mengenai “perbadanan pengurusan” hendaklah_

ditafsirkan sebagai sebutan mengenai perbadanan
pengurusan subsidiari; dan

_(b) suatu sebutan mengenai “jawatankuasa pengurusan”_

hendaklah ditafsirkan sebagai sebutan mengenai
jawatankuasa pengurusan subsidiari.


-----

_Pengurusan Strata_ 87

**Kewajipan dan kuasa perbadanan pengurusan subsidiari**

**64.** (1) Tertakluk kepada subseksyen (2), perbadanan pengurusan
subsidiari hendaklah mempunyai kuasa dan kewajipan yang sama
seperti perbadanan pengurusan berkenaan dengan apa-apa perkara
yang berkaitan semata-mata dengan harta bersama terhad yang
dikhaskan untuk manfaat eksklusif bagi semua pemilik yang
membentuk perbadanan pengurusan subsidiari itu, dan melainkan
jika diperuntukkan selainnya secara nyata, peruntukan Bab 3
hendaklah terpakai, dengan ubah suaian yang perlu, bagi perbadanan
pengurusan subsidiari sebagaimana peruntukan itu terpakai bagi
perbadanan pengurusan.

(2) Selepas penubuhan perbadanan pengurusan subsidiari
bagi harta bersama terhad, perbadanan pengurusan hendaklah
mengekalkan kuasanya dan kewajipannya dalam perkara yang
berkenaan dengan harta bersama bagi kawasan pemajuan yang
tidak dikhaskan sebagai harta bersama terhad.

(3) Tanpa menjejaskan keluasan subseksyen (1), perbadanan
pengurusan subsidiari hendaklah—

_(a) tertakluk kepada seksyen 66 dan 67, menubuhkan akaun_

penyenggaraan dan akaun kumpulan wang penjelasnya
sendiri bagi perbelanjaan bersama harta bersama terhadnya,
termasuk perbelanjaan yang berhubung dengan harta
bersama terhadnya;

_(b) menghendaki pemilik petak di bawah perbadanan pengurusan_

subsidiari untuk membayar Caj, dan caruman kepada
kumpulan wang penjelas;

_(c) menguatkuasakan undang-undang kecil yang berhubungan_

dengan harta bersama terhadnya; dan

_(d) selainnya mempunyai kawalan, pengurusan dan pentadbiran_

bagi harta bersama terhadnya.

(4) Suatu perbadanan pengurusan subsidiari tidak boleh membuat
apa-apa kontrak atau membawa guaman atas nama perbadanan
pengurusan dan perbadanan pengurusan tidak mempunyai apa-apa
liabiliti bagi kontrak yang dibuat atau hutang atau kos guaman
yang ditanggung oleh perbadanan pengurusan subsidiari itu.


-----

88 _Rang Undang-Undang_

(5) Suatu perbadanan pengurusan subsidiari boleh mendapatkan
insurans hanya—

_(a) terhadap risiko yang tidak diinsuranskan oleh perbadanan_

pengurusan; atau

_(b)_ bagi jumlah yang melebihi jumlah yang diinsuranskan

oleh perbadanan pengurusan.

(6) Bagi maksud subseksyen (5), perbadanan pengurusan subsidiari
hendaklah mempunyai kepentingan yang boleh diinsuranskan yang
sama dalam harta bersama terhadnya sebagaimana yang dipunyai
oleh perbadanan pengurusan dalam harta bersama.

(7) Walau apa pun mana-mana peruntukan lain Akta ini,
perbadanan pengurusan subsidiari bagi mana-mana harta bersama
terhad yang terdapat di dalam kawasan pemajuan boleh menguruskan
dan menyenggarakan—

_(a)_ mana-mana harta bersama di dalam kawasan pemajuan

yang sama; atau

_(b)_ apa-apa harta bersama terhad yang lain bagi perbadanan

pengurusan subsidiari yang lain di dalam kawasan
pemajuan itu,

atas terma dan syarat sebagaimana yang dipersetujui antara
perbadanan pengurusan subsidiari itu dengan perbadanan pengurusan
atau perbadanan pengurusan subsidiari yang lain, mengikut manamana yang berkenaan.

**Perbelanjaan perbadanan pengurusan subsidiari**

**65.** Perbelanjaan bagi suatu perbadanan pengurusan subsidiari
yang berhubung semata-mata dengan harta bersama terhadnya
hendaklah dikongsi, dari semasa ke semasa, oleh pemilik semua
petak yang berhak di bawah Bab ini kepada manfaat eksklusif
bagi harta bersama terhad itu, dan setiap bahagian caruman petak
hendaklah dikira seperti yang berikut:

A

— x C

B

Iaitu—

A ialah unit syer suatu petak;


-----

_Pengurusan Strata_ 89

B ialah unit syer agregat semua petak yang berhak kepada

manfaat eksklusif bagi harta bersama terhad; dan

C ialah jumlah caruman keseluruhan yang ditentukan oleh

perbadanan pengurusan subsidiari sebagai kena dibayar
oleh pemilik semua petak yang berhak kepada manfaat
eksklusif bagi harta bersama terhad.

**Akaun penyenggaraan perbadanan pengurusan subsidiari**

**66.** (1) Perbadanan pengurusan subsidiari hendaklah membuka dan
menyenggarakan suatu akaun penyenggaraan dengan suatu bank
atau institusi kewangan, yang ke dalamnya hendaklah didepositkan
semua Caj yang dibayar oleh pemilik yang membentuk perbadanan
pengurusan subsidiari itu.

(2) Akaun penyenggaraan hendaklah terdiri daripada wang yang
dinyatakan dalam subseksyen 50(2) dan boleh digunakan hanya
bagi maksud yang dinyatakan dalam subseksyen 50(3).

**Akaun kumpulan wang penjelas perbadanan pengurusan**
**subsidiari**

**67.** (1) Perbadanan pengurusan subsidiari hendaklah membuka
dan menyenggarakan suatu akaun kumpulan wang penjelas dengan
dengan suatu bank atau institusi kewangan, yang ke dalamnya
hendaklah didepositkan semua caruman kepada kumpulan wang
penjelas yang dibayar oleh pemilik yang membentuk perbadanan
pengurusan subsidiari itu.

(2) Akaun kumpulan wang penjelas boleh digunakan hanya
bagi maksud yang dinyatakan dalam subseksyen 51(2).

**Pemilik hendaklah membayar Caj, dan caruman kepada**
**kumpulan wang penjelas, kepada perbadanan pengurusan**
**subsidiari**

**68.** (1) Setiap pemilik yang membentuk perbadanan pengurusan
subsidiari hendaklah membayar Caj, dan caruman kepada
kumpulan wang penjelas, kepada perbadanan pengurusan subsidiari
bagi perbelanjaan yang berhubungan dengan harta bersama
terhadnya.


-----

90 _Rang Undang-Undang_

(2) Jumlah Caj yang kena dibayar di bawah subseksyen (1)
hendaklah ditentukan oleh perbadanan pengurusan subsidiari dari
semasa ke semasa mengikut kadar unit syer bagi setiap petak.

(3) Jumlah caruman kepada kumpulan wang penjelas yang kena
dibayar di bawah subseksyen (1) hendaklah suatu jumlah wang
yang bersamaan dengan sepuluh peratus daripada Caj melainkan
jika ditentukan selainnya oleh perbadanan pengurusan subsidiari
dari semasa ke semasa pada suatu mesyuarat agung, tetapi caruman
kepada kumpulan wang penjelas itu tidak boleh kurang daripada
sepuluh peratus daripada Caj.

(4) Apa-apa Caj, atau caruman kepada kumpulan wang penjelas,
yang dikenakan di bawah subseksyen (2) atau (3) berkenaan dengan
suatu petak hendaklah genap masa dan kena dibayar apabila
suatu ketetapan yang memberi kesan sedemikian diluluskan oleh
perbadanan pengurusan subsidiari dan mengikut terma ketetapan
itu, dan boleh didapatkan mengikut cara yang dinyatakan dalam
seksyen 78 daripada pemilik petak atau pengganti dalam hakmilik
petaknya itu.

**Penghakiman terhadap perbadanan pengurusan yang**
**berhubungan dengan harta bersama terhad**

**69.** (1) Jika sesuatu penghakiman terhadap suatu perbadanan
pengurusan adalah berhubung semata-mata dengan petak yang
pemiliknya membentuk suatu perbadanan pengurusan subsidiari,
penghakiman itu hendaklah hanya terhadap pemilik petak itu.

(2) Bahagian penghakiman sesuatu petak yang disebut dalam
subseksyen (1) hendaklah dikira mengikut seksyen 65 seolah-olah
jumlah penghakiman itu adalah suatu Caj, atau caruman kepada
kumpulan wang penjelas, dan liabiliti seseorang pemilik hendaklah
terhad kepada bahagian penghakiman yang berpadanan.

Bab 5

_Peruntukan pelbagai yang terpakai bagi Bahagian ini_

**Undang-undang kecil bagi mengawal selia bangunan atau**
**tanah yang dipecah bahagi**

**70.** (1) Mana-mana undang-undang kecil yang ditetapkan oleh
peraturan-peraturan yang dibuat di bawah seksyen 150 hendaklah
mempunyai kuat kuasa berhubung dengan tiap-tiap bangunan atau
tanah yang dipecah bahagi dan harta bersama.


-----

_Pengurusan Strata_ 91

(2) Perbadanan pengurusan boleh, melalui suatu ketetapan khas,
membuat undang-undang kecil tambahan atau membuat pindaan
kepada undang-undang kecil tambahan itu, yang selaras dengan
undang-undang kecil yang ditetapkan oleh peraturan-peraturan
yang dibuat di bawah seksyen 150, bagi mengawal selia kawalan,
pengurusan, pentadbiran, penggunaan dan penikmatan bangunan
atau tanah yang dipecah bahagi dan harta bersama, termasuk
semua atau mana-mana perkara yang berikut:

_(a) langkah-langkah keselamatan dan perlindungan;_

_(b) butiran bagi apa-apa harta bersama yang penggunaannya_

dihadkan;

_(c) pemeliharaan binatang peliharaan;_

_(d) tempat letak kereta;_

_(e) penutup lantai;_

_(f) kawalan sampah;_

_(g) tingkah laku;_

_(h) garis panduan seni bina dan landskap yang hendaklah_

dipatuhi oleh semua pemilik; dan

_(i) pengenaan denda yang tidak melebihi dua ratus ringgit_

terhadap mana-mana pemilik, penghuni atau jemputan
yang melanggari mana-mana undang-undang kecil.

(3) Undang-undang kecil tambahan yang dibuat di bawah
subseksyen (2) hendaklah mengikat perbadanan pengurusan dan
pemilik, dan mana-mana pemegang gadaian, penerima pajak,
penyewa atau penghuni sesuatu petak pada takat yang sama
seolah-olah undang-undang kecil tambahan itu—

_(a) telah ditandatangani atau dimeterai oleh perbadanan_

pengurusan itu, dan setiap pemilik dan setiap pemegang
gadaian, penerima pajak, penyewa atau penghuni itu,
masing-masing; dan

_(b) mengandungi waad bersama untuk memerhati, mematuhi_

dan melaksanakan semua peruntukan undang-undang
kecil tambahan itu.


-----

92 _Rang Undang-Undang_

(4) Perbadanan pengurusan hendaklah—

_(a) menyimpan suatu rekod bagi undang-undang kecil tambahan_

yang berkuat kuasa dari semasa ke semasa;

_(b) apabila menerima permohonan secara bertulis yang dibuat_

oleh pemilik atau seseorang yang diberi kuasa dengan
sewajarnya untuk memohon bagi pihak pemilik suatu
salinan undang-undang kecil tambahan yang berkuat kuasa,
membekalkan kepada pemilik atau orang yang diberi
kuasa dengan sewajarnya itu, pada kos yang munasabah,
suatu salinan undang-undang kecil tambahan itu; dan

_(c) atas permohonan mana-mana orang yang memuaskan_

hati perbadanan pengurusan bahawa dia mempunyai
kepentingan yang sepatutnya untuk membuat permohonan
sedemikian, menjadikan undang-undang kecil tambahan
itu tersedia untuk pemeriksaan.

(5) Tiada undang-undang kecil tambahan boleh berkuat
kuasa—

_(a) untuk melarang atau mengehadkan pemindahan, pemajakan_

atau gadaian, atau apa-apa urusan lain dengan manamana petak sesuatu bangunan atau tanah yang dipecah
bahagi; dan

_(b) untuk menghapuskan atau mengubah suai apa-apa isemen_

yang diwujudkan secara nyata atau tersirat oleh atau di
bawah Akta Hakmilik Strata 1985.

(6) Suatu salinan mana-mana undang-undang kecil tambahan
yang dibuat oleh perbadanan pengurusan di bawah subseksyen (2)
dan mana-mana pindaan undang-undang kecil tambahan itu yang
sedang berkuat kuasa, yang diperakui sebagai suatu salinan
benar di bawah meterai perbadanan pengurusan itu, hendaklah
difailkan oleh perbadanan pengurusan itu dengan Pesuruhjaya
dalam masa tiga puluh hari dari kelulusan ketetapan khas oleh
perbadanan pengurusan yang meluluskan undang-undang kecil
tambahan itu.

(7) Perbadanan pengurusan atau mana-mana pemilik berhak
untuk memohon kepada Tribunal atau mahkamah yang mempunyai
bidang kuasa berwibawa—

_(a) bagi suatu perintah untuk menguatkuasakan pelaksanaan,_

atau mencegah pelanggaran, mana-mana undang-undang
kecil oleh; atau


-----

_Pengurusan Strata_ 93

_(b) untuk mendapatkan ganti rugi bagi apa-apa kerugian atau_

kecederaan kepada mana-mana orang atau harta yang
timbul daripada pelanggaran mana-mana undang-undang
kecil daripada,

mana-mana orang yang terikat untuk mematuhi undang-undang
kecil itu.

**Undang-undang kecil bagi harta bersama terhad**

**71.** (1) Undang-undang kecil perbadanan pengurusan hendaklah
terpakai bagi harta bersama terhad yang diuruskan dan disenggarakan
oleh perbadanan pengurusan subsidiari melainkan jika undangundang kecil itu telah selainnya dipinda secara nyata—

_(a) oleh perbadanan pengurusan subsidiari menurut suatu_

ketetapan khas yang diluluskan pada mesyuarat agung
perbadanan pengurusan subsidiari itu; dan

_(b) berkenaan dengan apa-apa perkara yang berhubung semata-_

mata dengan harta bersama terhad itu atau perbadanan
pengurusan subsidiari itu.

(2) Suatu perbadanan pengurusan subsidiari boleh, melalui
ketetapan khas, membuat undang-undang kecil tambahan atau
membuat pindaan kepada undang-undang kecil tambahan itu,
yang selaras dengan undang-undang kecil yang ditetapkan oleh
peraturan-peraturan yang dibuat di bawah seksyen 150, yang
berhubungan dengan harta bersama terhad yang dikhaskan bagi
manfaat eksklusif semua petak di bawah perbadanan pengurusan
subsidiari itu.

(3) Undang-undang kecil tambahan yang dibuat di bawah
subseksyen (2) hendaklah mengikat perbadanan pengurusan
subsidiari dan pemilik petak yang membentuk perbadanan
pengurusan subsidiari itu, dan mana-mana pemegang gadaian,
penerima pajak, penyewa atau penghuni petak itu pada takat yang
sama seolah-olah undang-undang kecil tambahan itu—

_(a) telah ditandatangani atau dimeterai oleh perbadanan_

pengurusan subsidiari, dan setiap pemilik dan setiap
pemegang gadaian, penerima pajak, penyewa atau
penghuni itu, masing-masing; dan


-----

94 _Rang Undang-Undang_

_(b) mengandungi waad bersama untuk memerhati, mematuhi_

dan melaksanakan semua peruntukan undang-undang
kecil tambahan itu.

(4) Suatu salinan mana-mana undang-undang kecil tambahan
yang dibuat oleh perbadanan pengurusan subsidiari di bawah
subseksyen (2) dan mana-mana pindaan undang-undang kecil
tambahan itu yang sedang berkuat kuasa, yang diperakui sebagai
suatu salinan benar di bawah meterai perbadanan pengurusan
subsidiari itu, hendaklah difailkan oleh perbadanan pengurusan
subsidiari itu dengan Pesuruhjaya dalam masa tiga puluh hari dari
kelulusan ketetapan khas oleh perbadanan pengurusan subsidiari
yang meluluskan undang-undang kecil tambahan itu.

(5) Perbadanan pengurusan subsidiari atau mana-mana pemilik
petak yang membentuk perbadanan pengurusan subsidiari itu
berhak untuk memohon kepada Tribunal atau mahkamah yang
mempunyai bidang kuasa berwibawa—

_(a) bagi suatu perintah untuk menguatkuasakan pelaksanaan,_

atau mencegah pelanggaran, mana-mana undang-undang
kecil oleh; atau

_(b) untuk mendapatkan ganti rugi bagi apa-apa kerugian_

atau kecederaan kepada mana-mana orang atau harta
yang timbul daripada pelanggaran terhadap mana-mana
undang-undang kecil daripada,

mana-mana orang yang terikat untuk mematuhi undang-undang
kecil itu.

**Daftar strata**

**72. (1) Pemaju, semasa tempoh pengurusan permulaan, atau**
perbadanan pengurusan, mengikut mana-mana yang berkenaan,
hendaklah menyediakan dan menyenggarakan suatu daftar strata
dalam apa-apa bentuk sebagaimana yang dikehendaki oleh
Pesuruhjaya, yang mengandungi butiran yang berikut berkenaan
dengan semua petak di dalam kawasan pemajuan:

_(a) unit syer bagi setiap petak;_

_(b) keluasan lantai bagi setiap petak;_


-----

_Pengurusan Strata_ 95

_(c) nama dan alamat tiap-tiap pemilik, dan jika pemilik itu_

bukan seorang pemastautin Malaysia, alamat di Malaysia
yang pada alamat itu notis boleh disampaikan kepada
pemilik itu; dan

_(d) nama dan alamat peguam cara yang bertindak bagi pemilik_

dalam penjualan dan pembelian petak itu, jika ada.

(2) Mana-mana pemaju yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit atau dipenjarakan selama
tempoh tidak melebihi tiga tahun atau kedua-duanya.

(3) Jika perbadanan pengurusan tidak mematuhi subseksyen (1),
tiap-tiap anggota jawatankuasa pengurusan melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit atau dipenjarakan selama tempoh tidak
melebihi tiga tahun atau kedua-duanya.

(4) Dalam prosiding terhadap anggota jawatankuasa pengurusan
bagi suatu kesalahan di bawah subseksyen (3), adalah menjadi
suatu pembelaan jika anggota itu membuktikan bahawa—

_(a) kesalahan itu telah dilakukan tanpa pengetahuannya,_

persetujuannya atau pembiarannya; dan

_(b) dia telah mengambil segala langkah yang munasabah_

dan telah menjalankan segala usaha yang wajar untuk
mencegah pelakuan kesalahan itu.

**Hak pemilik atau bakal pemilik**

**73.** Tertakluk kepada suatu pembayaran fi yang tidak melebihi
lima puluh ringgit, atas permohonan oleh atau bagi pihak seseorang
yang merupakan pemilik, atau oleh atau bagi pihak seseorang yang
merupakan bakal pemilik, perbadanan pengurusan atau perbadanan
pengurusan subsidiari, mengikut mana-mana yang berkenaan,
hendaklah mengeluarkan kepada orang itu suatu perakuan yang
memperakui—

_(a) jumlah Caj, dan caruman kepada kumpulan wang penjelas,_

yang kena dibayar oleh seseorang pemilik kepada
perbadanan pengurusan atau perbadanan pengurusan
subsidiari, mengikut mana-mana yang berkenaan;


-----

96 _Rang Undang-Undang_

_(b) masa dan cara pembayaran jumlah apa-apa Caj dan_

caruman itu;

_(c) jumlah, jika ada, tunggakan Caj, dan caruman kepada_

kumpulan wang penjelas, berkenaan dengan petak itu;

_(d) jumlah wang yang terdapat dalam kredit akaun penyenggaraan_

dan jumlah wang dalam akaun itu yang telah dikomitkan
atau dirizabkan bagi perbelanjaan yang telah dilakukan
oleh perbadanan pengurusan atau perbadanan pengurusan
subsidiari, mengikut mana-mana yang berkenaan;

_(e) jumlah wang yang terdapat dalam kredit akaun kumpulan_

wang penjelas dan jumlah wang dalam akaun itu yang
telah dikomitkan atau dirizabkan bagi perbelanjaan
yang telah dilakukan oleh perbadanan pengurusan atau
perbadanan pengurusan subsidiari, mengikut mana-mana
yang berkenaan; dan

_(f) jenis pembaikan dan perbelanjaan yang dianggarkan,_

jika ada, jika perbadanan pengurusan atau perbadanan
pengurusan subsidiari, mengikut mana-mana yang
berkenaan, telah melakukan apa-apa perbelanjaan atau
hampir melaksanakan apa-apa pembaikan, kerja atau
perbuatan yang berkenaan dengannya suatu liabiliti
mungkin ditanggung oleh pemilik bagi petak itu di
bawah mana-mana peruntukan Akta ini.

**Pemerolehan tanah tambahan, pemberian dan penerimaan**
**isemen, dsb.**

**74.** (1) Perbadanan pengurusan, jika dibenarkan oleh suatu
ketetapan sebulat suara, boleh—

_(a) memperoleh tanah di luar lot untuk digunakan bagi maksud_

yang berkaitan dengan bangunan atau tanah yang dipecah
bahagi;

_(b) memberi atau menerima beban isemen yang dikenakan_

ke atas lot itu bagi manfaat beberapa tanah lain; atau

_(c) menerima manfaat isemen yang dikenakan yang memihak_

kepada lot itu ke atas beberapa tanah lain.


-----

_Pengurusan Strata_ 97

(2) Tanah di luar lot yang diperoleh di bawah perenggan (1)(a)—

_(a) hendaklah dianggap dan diuruskan seolah-olah ia adalah_

sebahagian daripada harta bersama; dan

_(b) hendaklah dipegang atas hakmilik berasingan dan tidak_

boleh disatukan dengan lot itu.

(3) Jika sesuatu surat cara disempurnakan oleh perbadanan
pengurusan dalam menjalankan kuasanya di bawah subseksyen (1)—

_(a) surat cara itu adalah sah dan berkuat kuasa tanpa_

penyempurnaan oleh mana-mana pemilik atau orang
atau badan lain yang mempunyai kepentingan atas tanah
itu;

_(b) resit perbadanan pengurusan bagi apa-apa wang yang_

kena dibayar kepada perbadanan pengurusan di bawah
surat cara itu hendaklah menjadi pelepasan yang baik
dan mencukupi yang melepaskan orang atau badan
yang membayar wang itu daripada tanggungjawab bagi
penggunaan wang itu; dan

_(c)_ jika surat cara itu difailkan untuk pendaftaran, ia hendaklah

diendors atau disertai dengan suatu perakuan di bawah
meterai perbadanan pengurusan itu yang menyatakan
bahawa—

(i) ketetapan yang mengarahkan transaksi yang baginya

surat cara itu adalah berkaitan telah diluluskan
dengan sewajarnya; dan

(ii) transaksi itu menepati terma-terma ketetapan itu.

(4) Suatu perakuan yang diberikan di bawah perenggan (3)(c)
hendaklah, memihak kepada Pendaftar atau suatu pihak kepada
transaksi itu selain perbadanan pengurusan, menjadi keterangan
muktamad mengenai fakta yang diperakui.

**Perkadaran**

**75.** (1) Perbadanan pengurusan hendaklah—

_(a) dalam masa satu bulan selepas penubuhannya, atau dalam_

apa-apa tempoh lanjutan sebagaimana yang dibenarkan
oleh pihak berkuasa perkadaran, membekalkan kepada


-----

98 _Rang Undang-Undang_

pihak berkuasa perkadaran dua salinan pelan strata yang
diperakui berkenaan dengan bangunan atau tanah yang
dipecah bahagi itu dan dengan nama dan alamat anggota
jawatankuasa pengurusan perbadanan pengurusan itu; dan

_(b) sentiasa memaklumkan pihak berkuasa perkadaran mengenai_

apa-apa perubahan dalam pelan, nama dan alamat yang
dibekalkan di bawah perenggan _(a)._

(2) Jika suatu kadar dikenakan atas harta bersama, perbadanan
pengurusan hendaklah bertanggungan untuk membayar kadar
itu.

(3) Bagi maksud seksyen ini, “pihak berkuasa perkadaran”
berhubung dengan bangunan atau tanah yang dipecah bahagi,
ertinya mana-mana pihak berkuasa yang diberi kuasa oleh undangundang untuk mengenakan kadar.

**Pelantikan pentadbir bagi perbadanan pengurusan**

**76.** (1) Mahkamah yang mempunyai bidang kuasa berwibawa
atas permohonan perbadanan pengurusan, seseorang pemilik atau
mana-mana orang atau badan lain yang mempunyai kepentingan
berdaftar dalam sesuatu petak boleh melantik seorang pentadbir
bagi perbadanan pengurusan itu selama suatu tempoh yang tetap
atau tidak ditetapkan dan atas apa-apa terma dan syarat mengenai
saraan atau selainnya yang difikirkan patut oleh mahkamah.

(2) Saraan dan perbelanjaan bagi pentadbir hendaklah
dipertanggungkan pada akaun penyenggaraan perbadanan
pengurusan.

(3) Pentadbir hendaklah, sehingga mengetepikan perbadanan
pengurusan, mempunyai kuasa dan menjalankan kewajipan
perbadanan pengurusan itu, atau mana-mana kuasa atau kewajipan
itu sebagaimana yang diarahkan oleh mahkamah.

(4) Walau apa pun subseksyen (3), perbadanan pengurusan
boleh memohon di bawah subseksyen (6) bagi pemecatan atau
penggantian pentadbir itu.

(5) Seseorang pentadbir apabila dilantik hendaklah dengan
serta-merta memfailkan dengan Pendaftar suatu salinan pejabat
bagi perintah mahkamah yang membuat pelantikannya itu.


-----

_Pengurusan Strata_ 99

(6) Mahkamah boleh, atas permohonan perbadanan pengurusan
atau mana-mana orang atau badan yang berhak membuat permohonan
di bawah subseksyen (1), memecat atau menggantikan pentadbir
itu.

(7) Jika suatu perintah mahkamah bagi pemecatan atau
penggantian seseorang pentadbir telah diberikan kepada manamana orang, orang itu hendaklah dengan serta-merta memfailkan
dengan Pendaftar suatu salinan pejabat bagi perintah itu.

(8) Atas apa-apa permohonan yang dibuat di bawah seksyen
ini, mahkamah boleh membuat apa-apa perintah bagi pembayaran
kos sebagaimana yang difikirkannya patut.

**Mendapatkan jumlah wang sebagai hutang yang kena dibayar**
**kepada perbadanan pengurusan atau perbadanan pengurusan**
**subsidiari**

**77.** (1) Pembayaran apa-apa jumlah yang ditanggung dengan
sah oleh perbadanan pengurusan atau perbadanan pengurusan
subsidiari dalam penjalanan mana-mana kuasanya atau fungsinya
atau menjalankan kewajipan atau obligasinya hendaklah menurut
kuasa seksyen ini dijamin oleh pemilik yang pada masa itu
membentuk perbadanan pengurusan atau perbadanan pengurusan
subsidiari itu.

(2) Setiap pemilik hendaklah bertanggungan di bawah jaminan
yang disebut dalam subseksyen (1) hanya bagi apa-apa perkadaran
wang yang ditanggung sebagai unit syer bagi petaknya atau unit
syer sementara bagi blok sementaranya yang dibandingkan dengan
unit syer agregat.

(3) Jika mana-mana pemilik belum melepaskan atau melepaskan
dengan sepenuhnya liabilitinya bagi maksud subseksyen (1),
perbadanan pengurusan atau perbadanan pengurusan subsidiari
adalah berhak untuk mendapatkan daripada pemilik itu dalam
mahkamah yang mempunyai bidang kuasa berwibawa atau dalam
Tribunal sebagai hutang yang kena dibayar kepadanya.

(4) Jika atas sebab ketidakcukupan dana untuk memenuhi
jumlah wang yang dijamin di bawah subseksyen (1), perbadanan
pengurusan atau perbadanan pengurusan subsidiari boleh pada
mesyuarat agung tahunan atau pada mesyuarat agung luar biasa


-----

100 _Rang Undang-Undang_

menentukan jumlah yang hendak dicarumkan oleh setiap pemilik
dan memutuskan apa-apa isu atau perkara lain yang berhubungan
dengan penyelesaian jumlah wang itu.

**Tatacara mendapatkan jumlah wang yang kena dibayar**

**78.** (1) Jika suatu jumlah wang menjadi boleh didapatkan oleh
perbadanan pengurusan menurut kuasa subseksyen 52(4), 60(4),
60(5), 61(4), 61(5) atau 77(3), atau oleh perbadanan pengurusan
subsidiari menurut kuasa subseksyen 68(4), daripada seorang
pemilik di bawah Akta ini, perbadanan pengurusan atau perbadanan
pengurusan subsidiari itu, mengikut mana-mana yang berkenaan,
boleh menyampaikan suatu notis bertulis kepada pemilik yang
menuntut pembayaran jumlah wang yang kena dibayar itu dalam
tempoh yang dinyatakan dalam notis itu yang tidak boleh kurang
daripada dua minggu dari tarikh penyampaian notis itu.

(2) Jika mana-mana jumlah wang itu masih tidak dibayar
oleh pemilik pada akhir tempoh yang dinyatakan dalam notis di
bawah subseksyen (1), perbadanan pengurusan atau perbadanan
pengurusan subsidiari, mengikut mana-mana yang berkenaan,
boleh memfailkan suatu saman atau tuntutan dalam mahkamah
yang mempunyai bidang kuasa berwibawa atau di hadapan
Tribunal untuk mendapatkan wang itu atau, sebagai alternatif
kepada mendapatkan wang di bawah seksyen ini, menggunakan
cara mendapatkan wang di bawah seksyen 79.

(3) Mana-mana pemilik yang, tanpa alasan yang munasabah, tidak
mematuhi notis bertulis di bawah subseksyen (1) melakukan suatu
kesalahan dan boleh, apabila disabitkan, didenda tidak melebihi
lima ribu ringgit atau dipenjarakan selama tempoh tidak melebihi
tiga tahun atau kedua-duanya, dan dalam hal suatu kesalahan yang
berterusan, didenda selanjutnya tidak melebihi lima puluh ringgit
bagi tiap-tiap hari atau sebahagiannya kesalahan itu berterusan
selepas disabitkan.

**Mendapatkan jumlah wang melalui penahanan harta alih**

**79.** (1) Pesuruhjaya boleh, atas permohonan bersumpah secara
bertulis yang dibuat oleh mana-mana anggota jawatankuasa
pengurusan perbadanan pengurusan atau jawatankuasa pengurusan
subsidiari perbadanan pengurusan subsidiari, mengeluarkan suatu


-----

_Pengurusan Strata_ 101

waran penahanan dalam Borang A Jadual Ketiga yang memberi
kuasa penahanan bagi apa-apa harta alih kepunyaan pemilik yang
ingkar yang boleh dijumpai di dalam bangunan atau di tempat
lain di dalam Negeri itu.

(2) Waran penahanan di bawah subseksyen (1) hendaklah
dilaksanakan oleh seorang anggota jawatankuasa pengurusan
perbadanan pengurusan atau jawatankuasa pengurusan subsidiari
perbadanan pengurusan subsidiari atau oleh seseorang yang
diambil bekerja secara khusus oleh jawatankuasa pengurusan atau
jawatankuasa pengurusan subsidiari untuk melaksanakan waran
sedemikian, di hadapan Pesuruhajaya atau seseorang pegawai
daripada pejabat Pesuruhjaya.

(3) Jika anggota jawatankuasa pengurusan perbadanan
pengurusan atau jawatankuasa pengurusan subsidiari perbadanan
pengurusan subsidiari atau orang yang disebut dalam
subseksyen (2) menghadapi masalah dalam melaksanakan waran
itu, dia boleh mendapatkan bantuan Pesuruhjaya, dan dalam
memberikan bantuan itu, Pesuruhjaya boleh meminta bantuan
pegawai polis yang berpangkat tidak rendah daripada Inspektor.

(4) Seseorang yang melaksanakan waran penahanan itu—

_(a)_ boleh, pada waktu siang, masuk dengan cara kekerasan

ke dalam mana-mana rumah atau bangunan atau manamana bahagian rumah atau bangunan itu bagi maksud
melaksanakan waran itu; dan

_(b) hendaklah, sebaik selepas penahanan itu, membuat suatu_

inventori bagi harta yang ditahan di bawah waran itu
dan menyampaikan suatu notis dalam Borang B Jadual
Ketiga kepada orang yang, pada masa penahanan itu,
memiliki atau didapati memiliki harta itu.

(5) Mana-mana penyewa, penyewa kecil, atau penghuni yang,
untuk mengelakkan penahanan atau penjualan harta alih kerana
apa-apa jumlah wang yang kena dibayar kepada perbadanan
pengurusan atau perbadanan pengurusan subsidiari tidak dibayar
oleh pemilik, membayar jumlah wang itu boleh selepas itu, jika
tiada apa-apa perjanjian bertulis yang berlawanan, menolak jumlah
yang telah dibayar sedemikian olehnya daripada sewa yang kena
dibayar atau menjadi kena dibayar olehnya kepada pemilik, dan
boleh memegang milikan harta itu sehingga jumlah itu dibayar
balik sepenuhnya kepadanya sama ada dengan penolakan daripada
sewa atau selainnya.


-----

102 _Rang Undang-Undang_

(6) Resit yang dikeluarkan oleh perbadanan pengurusan atau
perbadanan pengurusan subsidiari bagi apa-apa jumlah yang
dibayar sedemikian oleh mana-mana penyewa, penyewa kecil
atau penghuni itu di bawah subseksyen (5) hendaklah disifatkan
sebagai pelepasan penuh bagi jumlah yang sama dengan sewa
itu.

(7) Jika mana-mana orang yang hartanya ditahan mempertikaikan
kesahan penahanan itu, dia boleh, dalam masa empat belas hari
dari tarikh penahanan itu, memohon kepada Mahkamah Majistret
yang mempunyai bidang kuasa di tempat penahanan itu suatu
perintah bagi pelepasan harta itu, dan Mahkamah Majistret, selepas
membuat apa-apa siasatan sebagaimana yang perlu, hendaklah
membenarkan atau enggan membenarkan perintah itu.

(8) Jika jumlah wang yang kena dibayar itu tidak dibayar
dalam masa empat belas hari dari tarikh penahanan itu, harta
yang ditahan itu atau mana-mana bahagian harta yang ditahan itu
yang mencukupi untuk menghasilkan jumlah wang itu hendaklah
dijual secara lelong yang dijalankan oleh perbadanan pengurusan
di bawah penyeliaan Pesuruhjaya, melainkan jika dalam tempoh itu
suatu permohonan dibuat di bawah subseksyen (7), yang dalam hal
itu harta itu hendaklah dipegang sementara menunggu keputusan
Mahkamah Majistret dan hendaklah kemudiannya diuruskan
sebagaimana yang diperintahkan oleh Mahkamah Majistret.

(9) Jika Mahkamah Majistret enggan membenarkan suatu perintah
untuk pelepasan harta itu, dan keputusan Mahkamah Majistret itu
dicapai dalam masa empat belas hari dari tarikh penahanan, harta
itu tidak boleh dijual sebelum habisnya tempoh itu.

(10) Walau apa pun subseksyen (8) dan (9), jika harta itu adalah
jenis mudah musnah, ia boleh dijual dengan segera, dan dalam
hal itu, hasil jualan hendaklah dipegang sementara menunggu
keputusan mahkamah Majistret dan hendaklah kemudiannya
diuruskan sebagaimana yang diperintahkan oleh Mahkamah
Majistret.

(11) Dalam mana-mana hal lain, hasil jualan hendaklah
digunakan untuk menjelaskan jumlah wang yang kena dibayar
bersama dengan kos penahanan dan penjualan itu, dan apa-apa
lebihan dan apa-apa harta yang tidak dijual hendaklah dibayar
atau dikembalikan kepada orang yang, pada masa penahanan itu,
memiliki atau didapati memiliki harta itu.

(12) Kos penahanan hendaklah termasuk perbelanjaan bagi
penyenggaraan ternakan dan penjagaan harta alih.


-----

_Pengurusan Strata_ 103

(13) Dalam seksyen ini, melainkan jika konteksnya menghendaki
makna yang lain, ”pemilik”, berhubung dengan mendapatkan suatu
jumlah wang yang boleh didapatkan menurut kuasa subseksyen
(6) atau (8) daripada seseorang pemilik, termasuklah mana-mana
pengganti dalam hakmilik kepada pemilik itu.

(14) Jika apa-apa harta dijual menurut kuasa subseksyen (10)
sebelum habis tempoh empat belas hari dari tarikh penahanan,
sebutan dalam subseksyen (7) mengenai suatu “perintah bagi
pelepasan harta itu” hendaklah ditafsirkan sebagai suatu sebutan
mengenai suatu perintah bagi pelepasan hasil jualan harta itu.

**Wang yang tidak dikehendaki untuk kegunaan segera**

**80.** Semua wang dalam akaun yang dikehendaki untuk dibuka
dan disenggarakan di bawah Bahagian ini yang melebihi lima
ribu ringgit dan yang tidak dikehendaki untuk kegunaan segera,
hendaklah diletakkan atau didepositkan oleh perbadanan pengurusan
atau perbadanan pengurusan subsidiari, mengikut mana-mana
yang berkenaan, ke dalam suatu akaun deposit yang membawa
pendapatan dengan suatu bank atau institusi kewangan.

Bab 6

_Peruntukan peralihan dan kecualian yang disebabkan oleh_

_pindaan berbangkit kepada Akta Hakmilik Strata 1985_

**Ejen pengurusan yang sedia ada**

**81.** Mana-mana orang yang, sebaik sebelum permulaan kuat
kuasa Akta ini, merupakan seorang ejen pengurusan yang dilantik
oleh Pesuruhjaya Bangunan di bawah seksyen 50 Akta Hakmilik
Strata 1985, hendaklah terus menjadi ejen pengurusan sedemikian
seolah-olah dia telah dilantik di bawah Bahagian VI Akta ini.

**Kumpulan wang penyenggaraan atau akaun khas yang sedia**
**ada**

**82.** Tiap-tiap akaun atau kumpulan wang yang ditubuhkan oleh
perbadanan pengurusan di bawah Akta Hakmilik Strata 1985
sebelum permulaan kuat kuasa Akta ini hendaklah terus dan
disifatkan telah ditubuhkan di bawah Akta ini.


-----

104 _Rang Undang-Undang_

**Notis, perintah, dsb. yang sedia ada**

**83.** (1) Apa-apa notis, perintah atau dokumen lain yang disediakan,
dikeluarkan atau dibuat oleh Pesuruhjaya di bawah Akta Hakmilik
Strata 1985 hendaklah, setakat mana ia selaras dengan peruntukan
Akta ini, terus dan disifatkan telah disediakan, dikeluarkan atau
dibuat di bawah peruntukan yang bersamaan dalam Akta ini.

(2) Apa-apa keputusan yang dibuat oleh Pesuruhjaya di bawah
Akta Hakmilik Strata 1985 hendaklah, setakat yang ia selaras
dengan peruntukan Akta ini, terus dan disifatkan telah dibuat di
bawah peruntukan yang bersamaan dalam Akta ini.

**Permohonan, dsb. yang belum selesai**

**84.** (1) Apa-apa permohonan atau dokumen lain yang difailkan
untuk kelulusan di bawah Akta Hakmilik Strata 1985 sebelum
permulaan kuat kuasa Akta ini dan tidak diluluskan sebelum tarikh
itu hendaklah, jika terpakai, disifatkan menjadi suatu permohonan
atau dokumen yang difailkan untuk kelulusan di bawah peruntukan
yang bersamaan dalam Akta ini.

(2) Jika apa-apa jua telah dimulakan oleh atau bagi pihak
Pesuruhjaya sebelum permulaan kuat kuasa Akta ini, perkara itu
boleh dijalankan oleh atau di bawah kuasa Pesuruhjaya di bawah
peruntukan yang bersamaan dalam Akta ini.

**Kaedah-kaedah yang sedia ada**

**85.** Apa-apa kaedah yang dibuat di bawah Akta Hakmilik Strata 1985
dan berkuat kuasa sebaik sebelum permulaan kuat kuasa Akta
ini hendaklah, setakat yang ia selaras dengan peruntukan Akta
ini, terus berkuat kuasa seolah-olah kaedah-kaedah itu dibuat di
bawah Akta ini sehingga ia dibatalkan atau dimansuhkan oleh
peraturan-peraturan yang dibuat di bawah Akta ini.

Bahagian VI

EJEN PENGURUSAN

**Pelantikan ejen pengurusan oleh Pesuruhjaya**

**86.** (1) Jika—

_(a) suatu keadaan di bawah perenggan 19(2)(b) berlaku;_

atau


-----

_Pengurusan Strata_ 105

_(b)_ selepas siasatan sewajarnya dijalankan oleh Pesuruhjaya

atau seseorang yang dilantik olehnya berdasarkan suatu
aduan yang dibuat kepada Pesuruhjaya oleh seseorang
pembeli atau pemilik atau mana-mana orang atau badan
yang lain yang mempunyai kepentingan dalam suatu petak,
yang berdaftar atau selainnya, Pesuruhjaya berpuas hati
bahawa penyenggaraan dan pengurusan sesuatu bangunan
atau tanah yang dicadangkan untuk dipecah bahagi kepada
petak-petak atau mana-mana bangunan atau tanah yang
dipecah bahagi dan harta bersama tidak dijalankan dengan
memuaskan oleh pemaju, badan pengurusan bersama,
perbadanan pengurusan atau perbadanan pengurusan
subsidiari, mengikut mana-mana yang berkenaan,

Pesuruhjaya boleh melantik, melalui pemberitahuan bertulis,
seorang atau lebih untuk bertindak sebagai ejen pengurusan untuk
menyenggarakan dan menguruskan bangunan atau tanah yang
dicadangkan untuk dipecah bahagi kepada petak-petak atau manamana bangunan atau tanah yang dipecah bahagi dan harta bersama
itu bagi suatu tempoh yang dinyatakan oleh Pesuruhjaya.

(2) Seseorang ejen pengurusan yang dilantik di bawah Bahagian
ini hendaklah membuat suatu perjanjian pengurusan dengan pemaju,
badan pengurusan bersama, perbadanan pengurusan atau perbadanan
pengurusan subsidiari, mengikut mana-mana yang berkenaan, untuk
menjalankan kewajipan dan kuasa pemaju, badan pengurusan
bersama, perbadanan pengurusan atau perbadanan pengurusan
subsidiari, masing-masing sebagaimana yang diperuntukkan di
bawah Akta ini.

(3) Ejen pengurusan adalah berhak untuk dibayar apa-apa saraan
atau fi sebagaimana yang dipersetujui antara ejen pengurusan
dengan pemaju, badan pengurusan bersama, perbadanan pengurusan
atau perbadanan pengurusan subsidiari, mengikut mana-mana yang
berkenaan, dengan persetujuan Pesuruhjaya, dan saraan atau fi
itu hendaklah dipertanggungkan pada akaun penyenggaraan.

**Kebebasan ejen pengurusan**

**87.** (1) Seseorang tidak boleh dilantik sebagai ejen pengurusan
jika—

_(a)_ dia bukan seorang pengurus harta berdaftar; atau


-----

106 _Rang Undang-Undang_

_(b) dia mempunyai kepentingan profesional atau kewangan_

di dalam mana-mana bangunan atau tanah yang dicadangkan
untuk dipecah bahagi kepada petak-petak atau mana-mana
bangunan atau tanah yang dipecah bahagi.

(2) Seseorang dianggap sebagai mempunyai kepentingan
profesional atau kewangan di dalam mana-mana bangunan atau
tanah yang dicadangkan untuk dipecah bahagi kepada petakpetak atau mana-mana bangunan atau tanah yang dipecah bahagi
jika—

_(a) dia bertanggungjawab bagi reka bentuk atau pembinaan_

bangunan itu;

_(b) dia atau mana-mana penama, pegawai atau pekerjanya_

mempunyai apa-apa kepentingan material di dalam
bangunan atau tanah yang dicadangkan untuk dipecah
bahagi kepada petak-petak atau mana-mana bahagian
bangunan atau tanah itu;

_(c) dia ialah pekongsi atau bekerja dengan seseorang yang_

mempunyai apa-apa kepentingan material di dalam
bangunan atau tanah yang dicadangkan untuk dipecah
bahagi kepada petak-petak atau mana-mana bahagian
bangunan atau tanah itu; atau

_(d) dia atau keluarganya memegang apa-apa kepentingan_

di dalam bangunan atau tanah yang dicadangkan untuk
dipecah bahagi kepada petak-petak itu atau mana-mana
bahagian daripada bangunan atau tanah itu sama ada secara
langsung sebagai pemegang amanah atau selainnya.

**Ejen pengurusan hendaklah menyerah simpan bon**

**88.** Seseorang tidak boleh bertindak sebagai ejen pengurusan
melainkan jika dia telah menyerah simpan dengan Pesuruhjaya suatu
bon mengikut bentuk yang diluluskan oleh Pesuruhjaya dan bagi
jumlah yang dinyatakan yang diberikan oleh suatu bank, syarikat
kewangan atau penanggung insurans dan yang mengikat bank,
syarikat kewangan atau pemegang insurans itu untuk membayar
apa-apa kerugian yang disebabkan oleh ejen pengurusan itu akibat
kegagalannya untuk menjelaskan wang yang diterima atau yang
dipegang olehnya.


-----

_Pengurusan Strata_ 107

**Kuasa dan kewajipan ejen pengurusan**

**89. (1) Jika seseorang ejen pengurusan telah dilantik di bawah**
subseksyen 86(1), ejen pengurusan itu hendaklah mempunyai
kawalan ke atas wang dalam akaun penyenggaraan dan akaun
kumpulan wang penjelas.

(2) Tertakluk kepada arahan am Pesuruhjaya, ejen pengurusan
yang dilantik hendaklah melaksanakan kewajipan dan menjalankan
kuasa berkenaan dengan penyenggaraan dan pengurusan bangunan
seolah-olah dia bertindak sebagai pemaju, badan pengurusan
bersama, perbadanan pengurusan atau perbadanan pengurusan
subsidiari, mengikut mana-mana yang berkenaan.

(3) Hendaklah menjadi kewajipan ejen pengurusan itu untuk
membayar semua wang yang diterima olehnya atas sifatnya
sebagai ejen pengurusan ke dalam akaun yang dinyatakan dalam
subseksyen (1) bagi kawasan pemajuan itu dalam masa tiga hari
bekerja daripada penerimaan wang itu.

(4) Secepat yang dapat dilaksanakan selepas pelantikannya,
tetapi dalam apa-apa hal tidak lebih daripada satu bulan selepas
pelantikannya, seseorang ejen pengurusan hendaklah menyediakan
dan mengemukakan kepada Pesuruhjaya suatu penyata yang
menunjukkan setakat tarikh pelantikannya—

_(a) wang yang terdapat dalam kredit akaun penyenggaraan_

atau akaun kumpulan wang penjelas;

_(b) jumlah yang kena dibayar dan terhutang oleh pemunya_

petak atau pemilik yang hendaklah didepositkan ke
dalam akaun penyenggaraan atau akaun kumpulan wang
penjelas;

_(c) apa-apa pendapatan yang diperoleh daripada harta bersama_

atau harta bersama terhad yang dicadangkan bagi kawasan
pemajuan, yang hendaklah didepositkan ke dalam akaun
penyenggaran atau akaun kumpulan wang penjelas;
dan

_(d) apa-apa jumlah wang yang ditanggung bagi penyenggaraan_

dan pengurusan mana-mana bangunan atau tanah, yang
dibenarkan dibayar daripada akaun penyenggaraan atau
akaun kumpulan wang penjelas, dan yang masih tidak
dibayar.


-----

108 _Rang Undang-Undang_

(5) Mana-mana ejen pengurusan yang tidak mematuhi subseksyen
(3) atau (4) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya, dan dalam hal suatu kesalahan berterusan, didenda
selanjutnya tidak melebihi lima ribu ringgit bagi tiap-tiap hari
atau sebahagiannya kesalahan itu berterusan selepas disabitkan.

**Pemaju tidak dilepaskan daripada obligasinya untuk menjalankan**
**pembaikan, dsb.**

**90.** Pelantikan seseorang ejen pengurusan tidak boleh melepaskan
pemaju daripada obligasinya—

_(a)_ terhadap pembeli di dalam kawasan pemajuannya untuk

menjalankan pembaikan pada harta bersama atau membaiki
apa-apa kecacatan, penyusutan atau kerosakan lain pada
harta bersama semasa tempoh liabiliti cacat; dan

_(b) untuk menjalankan pembaikan dan kerja pengubahan dan_

kerja tambahan untuk memastikan bahawa pemajuan itu
dibina mengikut spesifikasi dan pelan yang diluluskan
oleh pihak berkuasa berwibawa.

**Penamatan perjanjian pengurusan**

**91.** (1) Apabila perjanjian pengurusan yang dibuat di bawah
subseksyen 86(2) ditamatkan, ejen pengurusan hendaklah—

_(a) tidak lebih daripada satu bulan dari penamatan itu,_

menyediakan dan mengemukakan kepada Pesuruhjaya
akaun yang belum diaudit bagi akaun penyenggaraan
atau akaun kumpulan wang penjelas, dan menyerahkan
kepada Pesuruhjaya suatu senarai lengkap aset dan liabiliti
bagi akaun penyenggaraan atau akaun kumpulan wang
penjelas itu dan semua rekod yang berkaitan dengan dan
perlu bagi penyenggaraan dan pengurusan bangunan atau
tanah itu; dan

_(b) tidak lewat daripada tiga bulan dari penamatan itu,_

mengemukakan kepada Pesuruhjaya akaun teraudit
bagi akaun penyenggaraan atau akaun kumpulan wang
penjelas.


-----

_Pengurusan Strata_ 109

(2) Mana-mana ejen pengurusan yang tidak mematuhi
subseksyen (1) melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu
ringgit atau dipenjarakan selama tempoh tidak melebihi tiga tahun
atau kedua-duanya.

(3) Sekiranya perjanjian pengurusan ditamatkan, Pesuruhjaya boleh
melantik seorang ejen pengurusan yang lain untuk menyenggarakan
dan menguruskan bangunan atau tanah itu bagi suatu tempoh yang
dinyatakan oleh Pesuruhjaya.

Bahagian VII

DEPOSIT UNTUK MEMBAIKI KECACATAN

**Pemaju hendaklah membayar deposit untuk membaiki kecacatan**
**pada harta bersama**

**92.** (1) Pemaju bagi sesuatu bangunan hendaklah mendepositkan
wang tunai atau jaminan bank dengan Pesuruhjaya apa-apa jumlah
wang sebagaimana yang ditentukan oleh Pesuruhjaya bagi maksud
menjalankan apa-apa kerja untuk membaiki apa-apa kecacatan
pada harta bersama di dalam kawasan pemajuan selepas harta
bersama itu disiapkan.

(2) Deposit yang disebut dalam subseksyen (1) hendaklah
dibayar kepada Pesuruhjaya apabila milikan kosong diserahkan.

(3) Pesuruhjaya boleh menggunakan deposit bagi maksud
menjalankan apa-apa kerja yang perlu untuk membaiki apa-apa
kerosakan pada harta bersama di dalam kawasan pemajuan itu.

(4) Jika Pesuruhjaya telah menentukan bahawa deposit itu tidak
mencukupi untuk membaiki kecacatan pada harta bersama itu,
Pesuruhjaya boleh mengarahkan pemaju supaya mendepositkan
dalam masa empat belas hari apa-apa jumlah wang selanjutnya
sebagaimana yang ditentukan oleh Pesuruhjaya.

(5) Mana-mana deposit yang tidak dibelanjakan hendaklah
dibayar balik kepada pemaju apabila habis tempoh liabiliti cacat
bagi kawasan pemajuan itu.


-----

110 _Rang Undang-Undang_

(6) Mana-mana pemaju yang tidak mematuhi subseksyen (1)
melakukan suatu kesalahan dan boleh, apabila disabitkan, didenda
tidak melebihi lima ribu ringgit dan didenda selanjutnya tidak
melebihi lima puluh ringgit bagi tiap-tiap hari atau sebahagiannya
kesalahan itu berterusan selepas disabitkan.

Bahagian VIII

INSURANS

**Kewajipan untuk menginsuranskan bangunan**

**93. (1) Mana-mana orang atau badan yang mempunyai kewajipan**
atau bertanggungjawab di bawah Akta ini untuk menyenggarakan
dan menguruskan mana-mana bangunan hendaklah menginsuranskan
bangunan itu di bawah suatu polisi kerosakan dengan penanggung
insurans yang berlesen mengikut Bahagian ini.

(2) Suatu polisi kerosakan ertinya suatu kontrak insurans yang
memperuntukkan, sekiranya bangunan dimusnahkan atau dirosakkan
oleh kebakaran, kilat, letupan, pecahan atau limpahan tangki air
atau paip, angin ribut dan apa-apa kejadian lain yang dinyatakan
dalam polisi itu, bagi—

_(a) pembinaan semula bangunan itu atau penggantiannya oleh_

suatu bangunan yang serupa sekiranya ia telah musnah
supaya tiap-tiap bahagian bangunan yang dibina semula
atau bangunan gantian itu berada dalam keadaan yang
tidak lebih teruk atau tidak kurang menyeluruh daripada
bahagian itu atau keadaannya apabila bahagian itu adalah
baharu;

_(b) pembaikan kerosakan kepada, atau pemulihan bahagian_

bangunan yang rosak sekiranya ia telah rosak tetapi tidak
musnah, supaya bahagian yang dibaiki atau dipulihkan
itu berada dalam keadaan yang tidak lebih teruk atau
tidak kurang menyeluruh daripada bahagian itu atau
keadaannya apabila bahagian itu adalah baharu;

_(c) pembayaran perbelanjaan yang dilakukan bagi pembuangan_

puing; dan

_(d) saraan arkitek dan orang lain yang perkhidmatannya adalah_

perlu yang bersampingan dengan pembinaan semula,
penggantian, pembaikan atau pemulihan.


-----

_Pengurusan Strata_ 111

(3) Suatu polisi kerosakan boleh memperuntukkan bahawa,
sebagai gantian kerja dan pembayaran yang dijalankan atau dibuat
apabila berlakunya apa-apa kejadian yang dinyatakan dalam
subseksyen (2), liabiliti penanggung insurans, apabila berlakunya
apa-apa kejadian itu, adalah terhad kepada suatu jumlah yang
dinyatakan dalam polisi itu yang tidak kurang daripada penilaian
bagi bangunan itu sebagaimana yang ditentukan dalam seksyen 94.

**Jumlah yang perlu diinsuranskan**

**94. (1) Mana-mana bangunan hendaklah diinsuranskan bagi**
sekurang-kurangnya nilai pemulihan bangunan itu yang ditunjukkan
oleh penilaian terakhir yang diperoleh bagi bangunan itu.

(2) Bagi maksud menentukan nilai pemulihan bagi bangunan
yang dikehendaki untuk diinsuranskan di bawah Bahagian ini,
suatu penilaian pemulihan bagi bangunan itu hendaklah diperoleh
daripada seorang penilai berdaftar sekurang-kurangnya sekali
setiap lima tahun.

(3) Kos bagi penilaian itu hendaklah dibayar daripada akaun
penyenggaraan.

**Insurans jika kawasan tidak boleh diasingkan daripada premis**
**utama bangunan**

**95. (1) Jika mana-mana harta bersama terhad disenggarakan**
dan diuruskan oleh suatu perbadanan pengurusan subsidiari, dan
kawasan yang disenggarakan dan diuruskan oleh perbadanan
pengurusan subsidiari itu tidak boleh diasingkan daripada premis
utama bangunan yang disenggarakan atau diuruskan oleh perbadanan
pengurusan—

_(a) perbadanan pengurusan itu hendaklah menginsuranskan_

bangunan itu di bawah suatu polisi kerosakan; dan

_(b) premium yang dibayar bagi insurans itu hendaklah_

dibahagikan antara perbadanan pengurusan subsidiari
dengan perbadanan pengurusan itu mengikut unit syer
bagi pemilik yang membentuk perbadanan pengurusan
subsidiari itu terhadap unit syer agregat bagi pemilik
yang membentuk perbadanan pengurusan itu.


-----

112 _Rang Undang-Undang_

(2) Bagi maksud seksyen ini, “tidak boleh diasingkan daripada
premis utama bangunan” ertinya bahawa kawasan yang disenggarakan
dan diuruskan oleh perbadanan pengurusan subsidiari tidak wujud
sebagai suatu struktur yang bebas, dan apa-apa kerosakan kepada
struktur itu atau kemudahannya akan menjejaskan secara material
kewujudan atau kebolehgunaan semua struktur lain di dalam
kawasan sekitarnya.

**Insurans jika kawasan boleh diasingkan daripada premis**
**utama bangunan**

**96. (1) Jika mana-mana harta bersama terhad disenggarakan**
dan diuruskan oleh suatu perbadanan pengurusan subsidiari, dan
kawasan yang disenggarakan dan diuruskan oleh perbadanan
pengurusan subsidiari itu boleh diasingkan daripada premis utama
bangunan yang disenggarakan atau diuruskan oleh perbadanan
pengurusan—

_(a) perbadanan pengurusan itu hendaklah menginsuranskan_

bahagian bangunan yang tidak termasuk kawasan yang
diuruskan oleh perbadanan pengurusan subsidiari; dan

_(b) perbadanan pengurusan subsidiari itu hendaklah_

menginsuranskan bahagian bangunan yang tidak termasuk
kawasan yang diuruskan oleh perbadanan pengurusan.

(2) Bagi maksud seksyen ini, “boleh diasingkan daripada premis
utama bangunan” ertinya bahawa kawasan yang disenggarakan dan
diuruskan oleh perbadanan pengurusan subsidiari wujud sebagai
suatu struktur yang bebas, dan apa-apa kerosakan kepada struktur
itu atau kemudahannya tidak akan menjejaskan secara material
kewujudan atau kebolehgunaan semua struktur lain di dalam
kawasan sekitarnya.

**Petak tanah**

**97. Insurans yang dikehendaki untuk diambil di bawah Bahagian**
ini tidak terpakai bagi petak tanah, dan setiap pemunya petak
atau pemilik hendaklah bertanggungjawab untuk menginsuranskan
bangunannya di atas petak tanah itu.


-----

_Pengurusan Strata_ 113

**Insurans lain**

**98. Badan pengurusan bersama, perbadanan pengurusan atau**
perbadanan pengurusan subsidiari boleh, selain daripada insurans
yang disebut dalam subseksyen 93(1), menginsurans terhadap
apa-apa risiko lain sebagaimana yang diarahkan oleh pemunya
petak atau pemilik melalui suatu ketetapan khas.

**Kepentingan yang boleh diinsuranskan**

**99. Badan pengurusan bersama, perbadanan pengurusan atau**
perbadanan pengurusan subsidiari hendaklah disifatkan—

_(a) bagi maksud mengambil apa-apa insurans di bawah_

subseksyen 93(1), mempunyai suatu kepentingan
yang boleh diinsuranskan di dalam bangunan yang
bersamaan dengan jumlah yang diinsuranskan di bawah
subseksyen 94(1); dan

_(b) bagi maksud mengambil apa-apa insurans di bawah_

seksyen 98, mempunyai kepentingan yang boleh
diinsuranskan dalam hal perkara insurans itu.

**Obligasi untuk membina semula**

**100.** Tertakluk kepada apa-apa perintah atau ketetapan yang
dibuat di bawah Bahagian VIII Akta Hakmilik Strata 1985, semua
pembayaran wang daripada penanggung insurans berkenaan dengan
kemusnahan atau kerosakan pada suatu bangunan hendaklah
dengan segera digunakan dalam pembinaan semula, penggantian,
pembaikan atau pemulihan bangunan itu.

Bahagian IX

PERTIKAIAN DAN TRIBUNAL PENGURUSAN STRATA

Bab 1

_Am_

**Tafsiran**

**101. (1) Dalam Bahagian ini, melainkan jika konteksnya**
menghendaki makna yang lain—

“award” ertinya suatu keputusan Tribunal mengenai substans
pertikaian dan termasuklah apa-apa perintah tentang kos atau
bunga tetapi tidak termasuk apa-apa perintah interlokutori;


-----

114 _Rang Undang-Undang_

“mahkamah” ertinya mana-mana mahkamah yang mempunyai
bidang kuasa berwibawa di Malaysia;

“perintah interlokutori” ertinya suatu perintah yang—

_(a) dibuat menurut suatu tuntutan kepada Tribunal dalam_

penjalanan apa-apa prosiding Tribunal; dan

_(b) bersampingan dengan objek utama prosiding itu,_

dan termasuklah apa-apa arahan tentang perjalanan prosiding itu,
tetapi tidak termasuk apa-apa perintah separa atau interim yang
membuat suatu penentuan muktamad berkenaan dengan prosiding
itu;

“pihak” ertinya pihak yang menuntut atau responden dan
termasuklah mana-mana orang yang digabungkan sebagai pihak
ketiga;

“pihak yang menuntut” ertinya seseorang yang memulakan suatu
prosiding di hadapan Tribunal supaya sesuatu perkara diuruskan
oleh Tribunal;

“responden” ertinya seseorang yang terhadapnya sesuatu prosiding
dimulakan oleh pihak yang menuntut;

“Setiausaha” ertinya Setiausaha Tribunal Pengurusan Strata
yang dilantik di bawah perenggan 104(1)(a);

“tuntutan” ertinya suatu prosiding di hadapan Tribunal antara
pihak yang menuntut dengan responden.

(2) Bagi maksud Bahagian ini, apabila suatu peruntukan Bahagian
ini menyebut mengenai suatu tuntutan, ia juga boleh terpakai bagi
suatu tuntutan balas, dan jika peruntukan itu menyebut mengenai
suatu pembelaan, ia boleh juga terpakai bagi suatu pembelaan
kepada tuntutan balas itu.

Bab 2

_Penubuhan dan organisasi_

**Penubuhan Tribunal**

**102. Suatu tribunal yang dikenali sebagai Tribunal Pengurusan**
Strata ditubuhkan.


-----

_Pengurusan Strata_ 115

**Anggota, tempoh jawatan dan elaun**

**103. (1) Tribunal hendaklah terdiri daripada anggota yang berikut**
yang hendaklah dilantik oleh Menteri:

_(a) seorang Pengerusi dan seorang Timbalan Pengerusi yang_

hendaklah dilantik daripada kalangan anggota Perkhidmatan
Kehakiman dan Perundangan; dan

_(b) tidak kurang daripada dua puluh orang anggota lain yang_

hendaklah dilantik daripada kalangan—

(i) orang yang merupakan anggota atau yang pernah

memegang jawatan dalam Perkhidmatan Kehakiman
dan Perundangan; atau

(ii) orang yang diterima masuk sebagai peguam bela

dan peguam cara di bawah Akta Profesion UndangUndang 1976 [Akta 166], Ordinan Peguam Bela
Sabah [Sabah Bab 2] atau Ordinan Peguam Bela
Sarawak [Sarawak Bab 110], dan yang telah
menjalankan amalan tidak kurang daripada tujuh
tahun.

(2) Jika Pengerusi atas apa-apa sebab tidak dapat melaksanakan
fungsinya atau semasa apa-apa tempoh kekosongan dalam jawatan
Pengerusi, Timbalan Pengerusi hendaklah melaksanakan fungsi
Pengerusi.

(3) Anggota yang disebut dalam perenggan (1)(b) hendaklah
memegang jawatan selama tempoh tidak melebihi tiga tahun dan
layak untuk dilantik semula apabila habis tempoh jawatannya.

(4) Seseorang anggota Tribunal yang dilantik di bawah perenggan
(1)(b) boleh pada bila-bila masa meletakkan jawatannya dengan
memberikan tiga bulan notis bertulis kepada Menteri.

(5) Menteri boleh pada bila-bila masa membatalkan pelantikan
seseorang anggota Tribunal yang disebut dalam perenggan (1)(b)
dan mengisi apa-apa kekosongan dalam keanggotaannya.

(6) Pengerusi dan Timbalan Pengerusi hendaklah dibayar apaapa elaun tetap dan elaun lain sebagaimana yang ditentukan oleh
Menteri.


-----

116 _Rang Undang-Undang_

(7) Anggota Tribunal yang dilantik di bawah perenggan (1)(b)
hendaklah dibayar elaun bersidang harian semasa persidangan
Tribunal dan apa-apa elaun penginapan, perjalanan dan sara hidup
sebagaimana yang ditentukan oleh Menteri.

**Setiausaha, pegawai dan kakitangan**

**104. (1) Menteri hendaklah melantik—**

_(a) seorang Setiausaha Tribunal Pengurusan Strata; dan_

_(b) apa-apa bilangan pegawai dan kakitangan Tribunal lain_

sebagaimana yang perlu untuk menjalankan fungsi
Tribunal.

(2) Tertakluk kepada arahan Pengerusi, Setiausaha boleh,
berkaitan dengan apa-apa permohonan kepada Tribunal, membuat
perintah interlokutori.

Bab 3

_Bidang kuasa Tribunal_

**Bidang kuasa Tribunal**

**105. (1) Tribunal hendaklah mempunyai bidang kuasa untuk**
mendengar dan menentukan apa-apa tuntutan yang dinyatakan
dalam Bahagian I Jadual Keempat dan jika jumlah keseluruhan
yang berkenaan dengannya suatu award Tribunal diminta tidak
melebihi dua ratus lima puluh ribu ringgit atau apa-apa jumlah
lain sebagaimana yang ditetapkan untuk menggantikan jumlah
keseluruhan itu.

(2) Bagi mengelakkan keraguan, Akta Had Masa 1953

[Akta 254] tidak terpakai bagi prosiding Tribunal.

(3) Bidang kuasa Tribunal tidak boleh diluaskan kepada apa-apa
tuntutan yang mengenainya hakmilik kepada mana-mana tanah,
atau apa-apa estet atau kepentingan dalam tanah, atau apa-apa
francais, dipersoalkan.


-----

_Pengurusan Strata_ 117

**Pengecualian bidang kuasa mahkamah**

**106.** (1) Jika sesuatu tuntutan difailkan dengan Tribunal dan
tuntutan itu adalah dalam bidang kuasa Tribunal, isu yang
dipertikaikan dalam tuntutan itu, sama ada sebagaimana yang
ditunjukkan dalam tuntutan permulaan atau yang timbul dalam
penjalanan perbicaraan itu, tidak boleh menjadi perkara prosiding
antara pihak yang sama dalam mana-mana mahkamah melainkan
jika—

_(a) prosiding di hadapan mahkamah telah dimulakan sebelum_

tuntutan itu difailkan dengan Tribunal; atau

_(b) tuntutan di hadapan Tribunal ditarik balik, diabaikan atau_

dibatalkan.

(2) Jika perenggan (1)(a) terpakai, isu yang dipertikaikan dalam
tuntutan yang baginya prosiding itu adalah berkaitan, sama ada
sebagaimana yang ditunjukkan dalam tuntutan permulaan atau
yang timbul dalam penjalanan perbicaraan, tidak boleh menjadi
perkara prosiding antara pihak yang sama di hadapan Tribunal
melainkan jika tuntutan di hadapan mahkamah telah ditarik balik,
diabaikan atau dibatalkan.

(3) Bagi maksud seksyen ini, sesuatu tuntutan hendaklah
disifatkan telah dibuat dengan Tribunal apabila seksyen 108
dipatuhi.

**Orang yang berhak untuk memfailkan suatu tuntutan**

**107.** Tiada orang selain orang yang berikut berhak untuk memfailkan
suatu tuntutan kepada Tribunal:

_(a) seorang pemaju;_

_(b) seorang pembeli;_

_(c) seorang pemilik, termasuklah pemilik asal;_

_(d) suatu badan pengurusan bersama;_

_(e) suatu perbadanan pengurusan;_

_(f) suatu perbadanan pengurusan subsidiari;_

_(g) seorang ejen pengurusan; dan_


-----

118 _Rang Undang-Undang_

_(h) mana-mana orang berkepentingan yang lain, dengan_

kebenaran Tribunal.

Bab 4

_Penjalanan prosiding_

**Tuntutan hendaklah dalam borang yang ditetapkan**

**108.** Suatu tuntutan hendaklah dibuat dalam borang yang ditetapkan
bersama dengan fi yang ditetapkan dan mengikut mana-mana
peraturan yang dibuat di bawah Bahagian ini.

**Persidangan Tribunal**

**109. (1) Bidang kuasa Tribunal hendaklah dijalankan oleh mana-**
mana anggota yang berikut yang bersidang sendirian:

_(a) Pengerusi;_

_(b) Timbalan Pengerusi; atau_

_(c)_ mana-mana anggota Tribunal yang ditentukan oleh

Pengerusi.

(2) Tribunal boleh bersidang dalam satu atau lebih persidangan
pada mana-mana hari dan pada bila-bila masa dan di mana-mana
tempat sebagaimana yang ditentukan oleh Pengerusi.

(3) Jika anggota yang mempengerusikan apa-apa prosiding
berkenaan dengan suatu tuntutan meninggal dunia atau menjadi tidak
berupaya, atau atas apa-apa sebab lain tidak dapat menyelesaikan
atau melupuskan prosiding itu, tuntutan itu hendaklah didengar
semula oleh seorang anggota Tribunal yang lain, melainkan jika
pihak-pihak bersetuju bahawa tuntutan itu diteruskan oleh seorang
anggota Tribunal yang lain.

(4) Jika tempoh pelantikan mana-mana anggota Tribunal yang
dilantik di bawah perenggan 103(1)(b) tamat semasa apa-apa
prosiding belum selesai berkenaan dengan sesuatu tuntutan, tempoh
pelantikannya hendaklah disifatkan telah dilanjutkan sehingga
pelupusan muktamad tuntutan itu.


-----

_Pengurusan Strata_ 119

**Hak untuk hadir pada perbicaraan**

**110. (1) Pada perbicaraan sesuatu tuntutan, tiap-tiap pihak berhak**
untuk hadir dan didengar.

(2) Tiada pihak boleh diwakili oleh seorang peguam bela
dan peguam cara pada suatu perbicaraan melainkan jika, pada
pendapat Tribunal, perkara yang dipersoalkan melibatkan isu
undang-undang yang kompleks dan satu pihak akan mengalami
kesusahan kewangan yang teruk jika dia tidak diwakili oleh
seorang peguam bela dan peguam cara.

(3) Jika satu pihak dibenarkan untuk diwakili oleh seorang
peguam bela dan peguam cara di bawah subseksyen (2), pihak
yang satu lagi juga berhak sedemikian.

(4) Tertakluk kepada subseksyen (2) dan (3)—

_(a) suatu perbadanan atau kumpulan orang yang tidak_

diperbadankan boleh diwakili oleh pekerja perbadanan
atau kumpulan orang itu yang bergaji sepenuh masa;
dan

_(b) orang belum dewasa atau mana-mana orang lain yang_

tidak berupaya boleh diwakili oleh sahabat wakilnya
atau penjaga _ad litemnya._

(5) Jika suatu pihak diwakili sebagaimana yang dibenarkan di
bawah subseksyen (4), Tribunal boleh mengenakan apa-apa syarat
sebagaimana yang difikirkannya perlu bagi memastikan bahawa
pihak yang satu lagi kepada prosiding itu tidak diletakkan dalam
keadaan yang merugikan secara substansial.

**Prosiding hendaklah terbuka**

**111. Semua prosiding di hadapan Tribunal hendaklah terbuka**
kepada orang awam.

**Rundingan penyelesaian**

**112. (1) Tribunal hendaklah, berkenaan dengan tiap-tiap tuntutan**
dalam bidang kuasanya, menilai sama ada, dalam semua hal
keadaan, sesuai bagi Tribunal untuk membantu pihak-pihak itu
untuk merundingkan suatu penyelesaian yang dipersetujui berhubung
dengan perkara itu.


-----

120 _Rang Undang-Undang_

(2) Tanpa mengehadkan keluasan subseksyen (1), dalam
membuat sesuatu penilaian, Tribunal hendaklah mengambil kira
apa-apa faktor yang, pada pendapat Tribunal, berkemungkinan
akan menjejaskan kemampuan salah satu atau kedua-dua pihak
untuk merundingkan suatu penyelesaian yang dipersetujui.

(3) Jika pihak-pihak itu mencapai penyelesaian yang dipersetujui,
Tribunal hendaklah meluluskan dan merekodkan penyelesaian
itu, dan penyelesaian itu hendaklah kemudiannya berkuat kuasa
seolah-olah penyelesaian itu ialah award Tribunal.

(4) Jika—

_(a) ternyata kepada Tribunal bahawa adalah tidak sesuai_

untuknya membantu pihak-pihak untuk merundingkan
suatu penyelesaian yang dipersetujui berhubung dengan
perkara itu; atau

_(b) pihak-pihak itu tidak dapat mencapai penyelesaian yang_

dipersetujui berhubung dengan perkara itu,

Tribunal hendaklah meneruskan untuk menentukan tuntutan itu.

**Layanan sama rata kepada pihak-pihak**

**113. Tribunal hendaklah bertindak secara adil dan saksama antara**
pihak-pihak itu, dengan memberi setiap pihak suatu peluang yang
munasabah untuk mengemukakan kesnya dan menangani kes
penentang.

**Penentuan kaedah-kaedah dan tatacara**

**114. (1) Tribunal boleh menjalankan prosiding dalam apa-apa cara**
sebagaimana yang difikirkannya sesuai, perlu atau suai manfaat
bagi maksud menentukan fakta atau undang-undang supaya ia
boleh menentukan suatu tuntutan.

(2) Kuasa yang diberikan pada Tribunal di bawah subseksyen (1)
hendaklah termasuk yang berikut:

_(a) untuk menentukan bila dan di mana mana-mana bahagian_

prosiding akan diadakan;


-----

_Pengurusan Strata_ 121

_(b) untuk menentukan bahasa atau bahasa-bahasa yang akan_

digunakan dalam prosiding dan sama ada terjemahan
apa-apa dokumen yang relevan akan dibekalkan;

_(c) untuk membuat perintah interlokutori;_

_(d) untuk menentukan kerelevanan, kebolehterimaan dan berat_

apa-apa keterangan tanpa terikat dengan kaedah-kaedah
keterangan di bawah Akta Keterangan 1950 [Akta 56];

_(e) untuk menggunakan pengetahuan dan kepakarannya_

sendiri;

_(f) untuk memerintahkan pemberian butir-butir lanjut dalam_

suatu pernyataan tuntutan atau pernyataan pembelaan;

_(g) untuk memerintahkan pemberian jaminan bagi kos;_

_(h) untuk membuat suatu pemeriksaan di tapak sesuatu bangunan_

atau tanah yang membentuk hal perkara tuntutan;

_(i) untuk memerintahkan sampel diambil dari, atau apa-apa_

pemerhatian dibuat atau eksperimen dijalankan pada,
mana-mana petak atau harta bersama atau harta bersama
terhad yang merupakan atau membentuk sebahagian
daripada hal perkara tuntutan;

_(j) untuk memerintahkan penzahiran dan pengemukaan_

dokumen atau bahan dalam milikan atau kuasa sesuatu
pihak;

_(k) untuk memerintahkan pemuliharaan dan jagaan interim_

apa-apa keterangan bagi maksud prosiding;

_(l) untuk memerintahkan interogatori supaya dijawab;_

_(m) untuk memerintahkan supaya apa-apa keterangan diberikan_

dengan bersumpah atau berikrar; atau

_(n) untuk memanggil pihak-pihak kepada prosiding atau mana-_

mana orang lain untuk hadir di hadapannya untuk memberi
keterangan atau mengemukakan apa-apa dokumen, rekod
atau benda lain dalam milikannya atau selainnya untuk
membantu Tribunal dalam pertimbangtelitiannya.

(3) Sesuatu saman yang dikeluarkan di bawah perenggan (2)(n)
hendaklah disampaikan dan dikuatkuasakan seolah-olah saman itu
merupakan suatu saman yang dikeluarkan oleh mahkamah.


-----

122 _Rang Undang-Undang_

**Perbicaraan**

**115. (1) Tribunal boleh memutuskan sama ada untuk mengadakan**
perbicaraan secara lisan bagi pengemukaan keterangan atau hujahan
lisan, atau sama ada prosiding hendaklah dijalankan berdasarkan
dokumen dan bahan lain.

(2) Pihak-pihak itu hendaklah diberikan notis awal yang
munasabah mengenai apa-apa perbicaraan dan apa-apa mesyuarat
Tribunal bagi maksud pemeriksaan dokumen atau harta.

(3) Semua pernyataan, dokumen atau maklumat lain yang
dibekalkan kepada Tribunal oleh satu pihak hendaklah dimaklumkan
kepada pihak yang lain.

(4) Apa-apa laporan pakar atau dokumen keterangan yang
padanya Tribunal boleh bergantung dalam membuat keputusannya
hendaklah dimaklumkan kepada pihak-pihak itu.

**Pelantikan pakar oleh Tribunal**

**116.** (1) Tribunal boleh—

_(a) melantik seorang atau lebih pakar untuk melaporkan_

kepadanya mengenai isu tertentu yang hendaklah ditentukan
oleh Tribunal; dan

_(b) menghendaki suatu pihak untuk memberikan kepada_

pakar itu apa-apa maklumat yang berkaitan atau untuk
mengemukakan atau untuk memberikan akses kepada
mana-mana dokumen atau harta yang berkaitan bagi
pemeriksaan oleh pakar itu.

(2) Jika suatu pihak meminta sedemikan atau jika Tribunal
menimbangkannya sebagai perlu, pakar itu hendaklah, selepas
penghantarserahan suatu laporan bertulis atau lisan, mengambil
bahagian dalam perbicaraan yang pihak-pihak itu berpeluang untuk
mengemukakan soalan kepada pakar itu dan untuk mengemukakan
saksi pakar yang lain untuk memberikan keterangan mengenai
perkara yang menjadi isu itu.


-----

_Pengurusan Strata_ 123

Bab 5

_Award Tribunal_

**Award Tribunal**

**117. (1) Tribunal hendaklah membuat awardnya tanpa kelengahan**
dan, jika dapat dilaksanakan, dalam masa enam puluh hari dari
hari pertama perbicaraan bermula di hadapan Tribunal.

(2) Tribunal hendaklah dalam semua prosiding memberikan
sebab bagi awardnya dalam prosiding itu.

(3) Dalam membuat award di bawah subseksyen (1), Tribunal
boleh membuat satu atau lebih perintah yang dinyatakan dalam
Bahagian 2 Jadual Keempat, dan boleh memasukkan dalam award
itu apa-apa ketetapan dan syarat sebagaimana yang difikirkannya
patut dan adil.

(4) Dalam membuat suatu perintah di bawah subseksyen (3),
Tribunal hendaklah mengambil kira—

_(a) peruntukan yang berkaitan dalam Akta ini; atau_

_(b) kepentingan semua pemunya petak atau pemilik dalam_

penggunaan dan penikmatan petak mereka atau harta
bersama atau harta bersama terhad.

(5) Tribunal boleh, pada bila-bila masa, membaiki atau
membetulkan kesilapan sunting dalam apa-apa award atau
kekhilafan yang timbul dalam award daripada apa-apa kesilapan
atau peninggalan tidak sengaja.

**Rujukan kepada Hakim Mahkamah Tinggi mengenai persoalan**
**undang-undang**

**118. (1) Sebelum Tribunal membuat sesuatu award di bawah**
seksyen 117, ia boleh, mengikut budi bicaranya, merujuk kepada
seorang Hakim Mahkamah Tinggi sesuatu persoalan undangundang—

_(a) yang timbul dalam penjalanan prosiding;_

_(b) yang, pada pendapat Tribunal, adalah cukup penting untuk_

mewajarkan rujukan itu; atau


-----

124 _Rang Undang-Undang_

_(c) yang penentuannya oleh Tribunal menimbulkan, pada_

pendapat Tribunal, keraguan yang mencukupi untuk
mewajarkan rujukan itu.

(2) Jika Tribunal merujuk apa-apa persoalan undang-undang di
bawah subseksyen (1) bagi keputusan Hakim Mahkamah Tinggi,
Tribunal hendaklah membuat awardnya dengan menepati keputusan
itu.

(3) Bagi maksud seksyen ini, seorang Peguam Persekutuan
yang diberi kuasa oleh Peguam Negara boleh hadir bagi pihak
Tribunal dalam apa-apa prosiding di hadapan Hakim Mahkamah
Tinggi.

**Award dan penyelesaian hendaklah direkodkan secara**
**bertulis**

**119. Tribunal hendaklah membuat atau menyebabkan supaya**
dibuat suatu rekod bertulis mengenai terma—

_(a) tiap-tiap penyelesaian yang dipersetujui yang dicapai oleh_

pihak-pihak di bawah subseksyen 112(3); dan

_(b) tiap-tiap award yang dibuat olehnya di bawah seksyen 117._

**Keputusan Tribunal adalah muktamad**

**120. (1) Suatu award yang dibuat di bawah subseksyen 112(3)**
atau seksyen 117 hendaklah—

_(a) tertakluk kepada seksyen 121, muktamad dan mengikat_

semua pihak kepada prosiding itu; dan

_(b) disifatkan sebagai suatu perintah mahkamah dan_

dikuatkuasakan dengan sewajarnya oleh mana-mana
pihak kepada prosiding itu.

(2) Bagi maksud perenggan (1)(b), dalam hal jika award yang
dibuat oleh Tribunal tidak dipatuhi, Setiausaha hendaklah menghantar
suatu salinan award yang dibuat oleh Tribunal kepada mahkamah
yang mempunyai bidang kuasa di tempat yang baginya award itu
adalah berkaitan atau di tempat award itu dibuat, dan mahkamah
hendaklah menyebabkan salinan award itu supaya direkodkan.


-----

_Pengurusan Strata_ 125

**Mencabar award atas alasan ketidakteraturan yang serius**

**121.** (1) Suatu pihak kepada prosiding Tribunal boleh, apabila
notis diberikan kepada pihak yang lain dan kepada Tribunal,
memohon kepada Mahkamah Tinggi untuk mencabar suatu award
dalam prosiding atas alasan ketidakteraturan yang serius yang
menjejaskan award itu.

(2) Jika terdapat ketidakteraturan yang serius yang menjejaskan
award, Mahkamah Tinggi boleh—

_(a) mengembalikan award kepada Tribunal, secara keseluruhan_

atau sebahagian, bagi pertimbangan semula; atau

_(b) mengetepikan award secara keseluruhan atau_

sebahagian.

(3) Bagi maksud seksyen ini, “ketidakteraturan yang serius”
ertinya suatu ketidakteraturan mengenai satu atau lebih jenis
yang berikut yang mahkamah berpendapat telah menyebabkan
ketidakadilan yang substansial kepada pemohon:

_(a) kegagalan Tribunal untuk mematuhi seksyen 113;_

_(b) kegagalan Tribunal untuk menangani semua isu yang_

berkaitan yang dikemukakan kepadanya; atau

_(c) ketidaktentuan atau ketaksaan mengenai kesan award_

itu.

**Pelupusan dokumen, dsb.**

**122. (1) Tribunal boleh, pada akhir prosiding di hadapannya,**
memerintahkan supaya apa-apa dokumen, rekod, bahan atau harta
lain yang dikemukakan semasa prosiding itu dihantarserahkan
kepada pemunya yang sah atau dilupuskan mengikut apa-apa cara
sebagaimana yang difikirkannya patut.

(2) Jika tiada seorang pun menerima penghantarserahan dokumen,
rekod, bahan atau harta lain yang disebut dalam subseksyen (1)
selepas tempoh enam bulan, pemunyaan dokumen, rekod, bahan
atau harta lain itu hendaklah disifatkan telah berpindah kepada
dan menjadi terletak hak pada Kerajaan.


-----

126 _Rang Undang-Undang_

Bab 6

_Peruntukan pelbagai yang terpakai bagi Bahagian ini_

**Penalti jenayah kerana kegagalan untuk mematuhi**

**123. Mana-mana orang yang tidak mematuhi suatu award yang**
dibuat oleh Tribunal melakukan suatu kesalahan dan boleh, apabila
disabitkan, didenda tidak melebihi dua ratus lima puluh ribu ringgit
atau dipenjarakan selama tempoh tidak melebihi tiga tahun atau
kedua-duanya, dan dalam hal suatu kesalahan berterusan, didenda
selanjutnya tidak melebihi lima ribu ringgit bagi tiap-tiap hari
atau sebahagiannya kesalahan itu berterusan selepas disabitkan.

**Peraturan-peraturan berkenaan dengan Tribunal**

**124. (1) Menteri boleh, selepas berunding dengan Majlis Negara**
bagi Kerajaan Tempatan, membuat apa-apa peraturan sebagaimana
yang perlu atau suai manfaat berkenaan dengan Tribunal.

(2) Tanpa menjejaskan keluasan subseksyen (1), peraturanperaturan boleh dibuat bagi—

_(a) menetapkan kewajipan dan kuasa anggota, Setiausaha,_

dan pegawai dan kakitangan Tribunal;

_(b) menetapkan had jumlah keseluruhan yang berkenaan_

dengannya suatu award Tribunal boleh dituntut;

_(c) menetapkan tatacara bagi Tribunal;_

_(d) menetapkan borang untuk digunakan dalam prosiding di_

bawah Bahagian ini;

_(e) menetapkan dan mengenakan fi dan memperuntukkan cara_

bagi pemungutan dan pembayaran fi itu;

_(f) menetapkan kos atau bunga yang terpakai bagi prosiding_

dalam Tribunal; dan

_(g) menetapkan apa-apa perkara lain bagi penjalanan peruntukan_

Bahagian ini yang lebih baik.


-----

_Pengurusan Strata_ 127

Bahagian X

PENGUATKUASAAN

**Kuasa penyiasatan**

**125.** (1) Pesuruhjaya boleh menyiasat pelakuan mana-mana
kesalahan di bawah Akta ini.

(2) Pesuruhjaya boleh memberi kuasa secara bertulis kepada
mana-mana pegawai pihak berkuasa tempatan atau pegawai awam
untuk menjalankan kuasa penguatkuasaan di bawah Akta ini.

(3) Bilamana pegawai diberi kuasa menjalankan mana-mana
kuasa penguatkuasaannya di bawah Akta ini, dia hendaklah apabila
diminta menunjukkan kepada orang yang terhadapnya kuasa itu
sedang dijalankan kuasa yang dikeluarkan kepadanya di bawah
subseksyen (2).

(4) Dalam apa-apa kes yang berhubungan dengan pelakuan suatu
kesalahan di bawah Akta ini, Pesuruhjaya atau pegawai diberi
kuasa yang menjalankan suatu penyiasatan boleh menjalankan
segala atau mana-mana kuasa seorang pegawai polis tidak kira
apa jua pangkat berhubung dengan penyiasatan polis dalam
kes boleh tangkap sebagaimana yang diperuntukkan di bawah
Kanun Tatacara Jenayah [Akta 593], dan kuasa itu adalah sebagai
tambahan kepada kuasa yang diperuntukkan di bawah Bahagian
ini dan bukan pengurangan baginya.

**Penggeledahan dan penyitaan dengan waran**

**126.** (1) Jika seseorang Majistret mendapati, berdasarkan maklumat
bertulis dengan bersumpah daripada Pesuruhjaya atau pegawai
diberi kuasa dan selepas apa-apa siasatan yang difikirkannya perlu,
bahawa terdapat sebab yang munasabah untuk mempercayai bahawa
suatu kesalahan di bawah Akta ini atau perundangan subsidiarinya
sedang atau telah dilakukan di mana-mana premis, supaya apaapa keterangan atau benda yang perlu untuk penjalanan sesuatu
penyiasatan mengenai suatu kesalahan boleh didapati di mana-mana
premis, Majistret boleh mengeluarkan suatu waran yang memberi
kuasa kepada Pesuruhjaya atau mana-mana pegawai diberi kuasa
yang dinamakan dalam waran itu untuk memasuki premis itu
pada bila-bila masa yang munasabah sama ada pada waktu siang


-----

128 _Rang Undang-Undang_

atau malam, dengan atau tanpa bantuan, dan jika perlu dengan
kekerasan dan di premis itu menggeledah dan menyita apa-apa
keterangan atau benda sedemikian, dengan syarat bahawa tiada
apa-apa jua boleh memberi kuasa kepada mana-mana mahkamah
selain Mahkamah Tinggi untuk memberikan suatu waran untuk
menggeledah bagi suatu barang pos, telegram atau dokumen lain
yang berada dalam jagaan pihak berkuasa pos atau telegraf.

(2) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa kepada Pesuruhjaya
atau pegawai diberi kuasa untuk–

_(a) menggeledah, menyita dan menahan mana-mana buku,_

daftar, dokumen atau rekod lain;

_(b) memeriksa, membuat salinan, atau mengambil cabutan_

daripada, mana-mana buku, daftar, dokumen atau rekod
lain yang disita dan ditahan;

_(c) mengambil milikan, dan mengalihkan dari premis itu,_

mana-mana buku, daftar, dokumen atau rekod lain yang
disita dan ditahan; atau

_(d) membuat apa-apa siasatan sebagaimana yang perlu_

untuk menentukan sama ada peruntukan Akta ini telah
dipatuhi.

(3) Pesuruhjaya atau pegawai diberi kuasa yang menjalankan
penggeledahan di bawah subsekyen (1) boleh, bagi maksud
menyiasat kesalahan itu, memeriksa mana-mana orang yang berada
di dalam atau di premis itu.

(4) Pesuruhjaya atau pegawai diberi kuasa yang membuat
pemeriksaan seseorang di bawah subseksyen (3) atau seksyen 127
boleh menyita, atau mengambil milikan, dan menyimpan dalam
jagaan selamat semua benda selain pakaian yang perlu, yang
dijumpai pada orang itu, dan apa-apa benda lain, yang baginya ada
sebab untuk mempercayai merupakan peralatan atau keterangan
lain bagi kesalahan itu, dan benda itu boleh ditahan sehingga
orang itu dilepaskan atau dibebaskan.

(5) Tiada seorang pun boleh diperiksa kecuali oleh seorang
lain yang sama jantina, dan pemeriksaan sedemikian hendaklah
dijalankan dengan penuh kesopanan.


-----

_Pengurusan Strata_ 129

(6) Jika, oleh sebab sifat, saiz atau jumlahnya, pemindahan
apa-apa buku, daftar, dokumen atau rekod lain yang disita di
bawah seksyen ini tidak boleh dilaksanakan, pegawai yang menyita
hendaklah dengan apa-apa cara mengelak buku, daftar, dokumen
atau rekod lain itu di dalam premis atau bekas yang di dalamnya
ia dijumpai.

(7) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen (6)
atau memindahkan apa-apa buku, daftar, dokumen atau rekod lain
yang dilak atau cuba untuk berbuat demikian melakukan suatu
kesalahan dan boleh, apabila disabitkan, didenda tidak melebihi
satu ratus ribu ringgit atau dipenjarakan selama tempoh tidak
melebihi tiga tahun atau kedua-duanya.

**Penggeledahan dan penyitaan tanpa waran**

**127.** Jika Pesuruhjaya atau seseorang pegawai diberi kuasa
berpuas hati atas maklumat yang diterima bahawa dia mempunyai
sebab yang munasabah untuk mempercayai bahawa oleh sebab
kelengahan dalam memperoleh suatu waran geledah di bawah
seksyen 126 penyiasatan akan terjejas atau keterangan mengenai
pelakuan suatu kesalahan mungkin diganggu, dipindahkan,
dirosakkan atau dimusnahkan, Pesuruhjaya atau pegawai diberi
kuasa itu boleh memasuki premis itu dan menjalankan di dalam,
pada dan berkenaan dengan premis itu semua kuasa yang disebut
dalam seksyen 126 dengan cara yang sepenuhnya dan secukupnya
seolah-olah dia diberi kuasa untuk berbuat demikian oleh suatu
waran yang dikeluarkan di bawah seksyen itu.

**Capaian kepada data berkomputer**

**128.** (1) Pesuruhjaya atau pegawai diberi kuasa yang menjalankan
suatu penggeledahan di bawah seksyen 126 atau 127 hendaklah
diberi capaian kepada data berkomputer sama ada yang disimpan
dalam suatu komputer atau selainnya.

(2) Bagi maksud seksyen ini, “capaian”—

_(a) termasuklah diberi kata laluan, kod penyulitan, kod_

penyahsulitan, perisian atau perkakasan yang perlu dan
apa-apa cara lain yang dikehendaki untuk membolehkan
data berkomputer difahami; dan


-----

130 _Rang Undang-Undang_

_(b) mempunyai erti yang diberikan kepadanya dalam_

subseksyen 2(2) dan (5) Akta Jenayah Komputer 1997

[Akta 563].

**Senarai benda yang disita**

**129.** (1) Kecuali sebagaimana yang diperuntukkan dalam
subseksyen (2), jika apa-apa buku, daftar, dokumen atau rekod lain
disita di bawah Bahagian ini, pegawai yang menyita hendaklah
dengan secepat yang dapat dilaksanakan menyediakan suatu
senarai benda yang disita dan mengenai tempat di mana buku,
daftar, dokumen atau rekod lain itu masing-masing dijumpai dan
menyerahkan suatu salinan senarai itu yang ditandatangani olehnya
kepada penghuni premis yang telah digeledah, atau kepada ejen
atau pekhidmatnya, di premis itu.

(2) Jika premis itu tidak berpenghuni, pegawai yang menyita
itu hendaklah bilamana mungkin menampalkan senarai benda
yang disita itu di tempat yang mudah dilihat di premis itu.

**Pelepasan benda yang disita**

**130.** (1) Jika apa-apa buku, daftar, dokumen atau rekod lain
telah disita di bawah Akta ini, Pesuruhjaya atau pegawai diberi
kuasa yang membuat penyitaan itu, boleh pada bila-bila masa
selepas itu melepaskan buku, daftar, dokumen atau rekod lain
itu kepada orang yang diputuskan olehnya sebagai berhak secara
sah kepada buku, daftar, dokumen atau rekod lain itu jika dia
berpuas hati bahawa buku, daftar, dokumen atau rekod lain itu
tidak dikehendaki selainnya bagi maksud mana-mana prosiding
di bawah Akta ini atau perundangan subsidiarinya, atau bagi
maksud apa-apa pendakwaan di bawah mana-mana undang-undang
bertulis yang lain, dan dalam hal sedemikian pegawai yang
membuat penyitaan itu, Kerajaan, Pesuruhjaya atau mana-mana
orang yang bertindak bagi pihak Kerajaan atau Pesuruhjaya tidak
boleh dikenakan apa-apa prosiding oleh mana-mana orang jika
penyitaan dan pelepasan buku, daftar, dokumen atau rekod lain
itu telah dibuat dengan suci hati.

(2) Suatu rekod bertulis hendaklah dibuat oleh Pesuruhjaya
atau pegawai diberi kuasa yang membuat pelepasan mana-mana
buku, daftar, dokumen atau rekod lain di bawah subseksyen (1)
yang menyatakan secara terperinci hal keadaan dan sebab bagi


-----

_Pengurusan Strata_ 131

pelepasan itu dan dia hendaklah menghantarkan suatu salinan
rekod itu kepada Pendakwa Raya dan Ketua Polis Negara dalam
masa tujuh hari dari pelepasan itu.

**Kuasa untuk menghendaki kehadiran orang yang mempunyai**
**pengetahuan tentang kes**

**131.** (1) Pesuruhjaya atau pegawai diberi kuasa yang menjalankan
suatu penyiasatan di bawah Akta ini atau perundangan subsidiarinya
boleh melalui perintah secara bertulis menghendaki kehadiran di
hadapannya mana-mana orang yang pada pendapat Pesuruhjaya
atau pegawai diberi kuasa itu mempunyai pengetahuan tentang
fakta dan hal keadaan kes itu, dan orang itu hendaklah hadir
sebagaimana yang dikehendaki sedemikian.

(2) Jika mana-mana orang enggan hadir sebagaimana yang
dikehendaki sedemikian, Pesuruhjaya atau pegawai diberi kuasa
itu boleh melaporkan keengganan itu kepada seorang Majistret
yang hendaklah mengeluarkan suatu saman untuk memastikan
kehadiran orang itu sebagaimana yang dikehendaki oleh perintah
yang dibuat di bawah subseksyen (1).

**Pemeriksaan orang yang mempunyai pengetahuan tentang**
**kes**

**132.** (1) Pesuruhjaya atau pegawai diberi kuasa yang menjalankan
suatu penyiasatan di bawah Akta ini atau perundangan subsidiarinya
boleh memeriksa secara lisan mana-mana orang yang dikatakan
mempunyai pengetahuan tentang fakta dan hal keadaan kes itu.

(2) Orang yang diperiksa di bawah subseksyen (1) itu adalah
terikat di sisi undang-undang untuk menjawab semua soalan
yang berhubungan dengan kes itu yang diajukan kepadanya
oleh Pesuruhjaya atau pegawai diberi kuasa itu, tetapi orang itu
boleh enggan menjawab mana-mana soalan yang jawapannya
berkecenderungan mendedahkannya kepada pertuduhan jenayah
atau penalti atau pelucuthakan.

(3) Seseorang yang membuat suatu pernyataan di bawah
seksyen ini adalah terikat di sisi undang-undang untuk menyatakan
yang benar, sama ada atau tidak pernyataan itu dibuat secara
keseluruhannya atau sebahagiannya dalam menjawab soalan.


-----

132 _Rang Undang-Undang_

(4) Pesuruhjaya atau pegawai diberi kuasa yang memeriksa
seseorang di bawah subseksyen (1) hendaklah terlebih dahulu
memaklumkan orang itu mengenai peruntukan subseksyen (2)
dan (3).

(5) Suatu pernyataan yang dibuat oleh mana-mana orang di
bawah seksyen ini hendaklah, bilamana mungkin, diubah ke dalam
bentuk bertulis dan ditandatangani oleh orang yang membuatnya
atau dilekatkan cap ibu jarinya, mengikut mana-mana yang
berkenaan—

_(a)_ selepas pernyataan itu dibacakan kepadanya dalam bahasa

dia membuatnya; dan

_(b)_ selepas dia diberi peluang untuk membuat apa-apa

pembetulan yang dia mahu.

**Halangan**

**133.** Seseorang yang—

_(a) enggan memberikan Pesuruhjaya atau mana-mana_

pegawai diberi kuasa akses kepada mana-mana premis
yang Pesuruhjaya atau pegawai diberi kuasa itu berhak
kepadanya di bawah Akta ini atau dalam melaksanakan
apa-apa kewajipan yang dikenakan atau kuasa yang
diberikan oleh Akta ini;

_(b) mengamang, menghalang, menggalang atau melengahkan_

Pesuruhjaya atau mana-mana pegawai diberi kuasa dalam
membuat apa-apa kemasukan yang Pesuruhjaya atau
pegawai diberi kuasa itu berhak membuatnya di bawah
Akta ini atau dalam melaksanakan apa-apa kewajipan
yang dikenakan atau kuasa yang diberikan oleh Akta
ini; atau

_(c) enggan memberi Pesuruhjaya atau mana-mana pegawai_

diberi kuasa apa-apa maklumat yang berhubungan dengan
sesuatu kesalahan atau kesalahan yang disyaki di bawah
Akta ini atau perundangan subsidiarinya atau apa-apa
maklumat lain yang boleh dikehendaki daripadanya
secara munasabah dan yang ada dalam pengetahuannya
atau dalam kuasanya untuk memberikannya,


-----

_Pengurusan Strata_ 133

melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi tiga tahun atau kedua-duanya.

**Kehendak supaya menyediakan terjemahan**

**134. (1)** Jika Pesuruhjaya atau seseorang pegawai penyiasat
menjumpai, menyita, menahan, atau mengambil milikan manamana buku, daftar, dokumen atau rekod lain dalam menjalankan
mana-mana kuasa di bawah Akta ini, dan buku, daftar, dokumen
atau rekod lain itu atau sebahagiannya adalah dalam suatu bahasa
selain bahasa kebangsaan atau Inggeris, atau dalam apa-apa isyarat
atau kod, Pesuruhjaya atau pegawai diberi kuasa boleh secara lisan
atau bertulis menghendaki orang yang mempunyai milikan, jagaan
atau kawalan terhadap buku, daftar, dokumen atau rekod lain
itu supaya memberikan kepada Pesuruhjaya atau pegawai diberi
kuasa itu suatu terjemahan dalam bahasa kebangsaan bagi buku,
daftar, dokumen atau rekod lain itu dalam tempoh, pada pendapat
Pesuruhjaya atau pegawai diberi kuasa, yang munasabah dengan
mengambil kira panjangnya buku, daftar, dokumen atau rekod
lain itu, atau hal keadaan lain yang berhubungan dengannya.

(2) Tiada seorang pun boleh dengan disedarinya memberikan
suatu terjemahan di bawah subseksyen (1) yang bukannya suatu
terjemahan yang tepat, jujur dan benar atau dengan disedarinya
membuat suatu terjemahan di bawah subseksyen itu yang bukannya
tepat, jujur dan benar.

(3) Mana-mana orang yang gagal mematuhi subseksyen (2)
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi tiga tahun atau kedua-duanya.

**Pengkompaunan kesalahan**

**135.** (1) Menteri boleh, melalui peraturan-peraturan, menetapkan
mana-mana kesalahan di bawah Akta ini atau perundangan
subsidiarinya sebagai kesalahan boleh kompaun.


-----

134 _Rang Undang-Undang_

(2) Pesuruhjaya boleh, dengan keizinan bertulis Pendakwa Raya,
mengkompaunkan mana-mana kesalahan yang dilakukan oleh manamana orang di bawah Akta ini atau perundangan subsidiarinya
dan yang ditetapkan menjadi kesalahan boleh kompaun dengan
membuat suatu tawaran bertulis kepada orang yang disyaki telah
melakukan kesalahan itu untuk mengkompaun kesalahan itu apabila
dibayar kepada Pesuruhjaya suatu amaun wang yang tidak melebihi
lima puluh peratus daripada denda maksimum bagi kesalahan itu
dalam masa yang dinyatakan dalam tawaran bertulis itu.

(3) Sesuatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika jumlah yang
dinyatakan dalam tawaran itu tidak dibayar dalam masa yang
dinyatakan dalam tawaran itu, atau apa-apa lanjutan masa yang
diberikan oleh Pesuruhjaya, pendakwaan bagi kesalahan itu boleh
dimulakan pada bila-bila masa selepas itu terhadap orang yang
kepadanya tawaran itu dibuat.

(4) Jika sesuatu kesalahan telah dikompaun di bawah
subseksyen (2), tiada pendakwaan boleh dimulakan berkenaan
dengan kesalahan itu terhadap orang yang kepadanya tawaran
mengkompaun itu dibuat, dan apa-apa buku, daftar, dokumen
atau rekod lain yang disita di bawah Akta ini atau perundangan
subsidiarinya yang berkaitan dengan kesalahan itu boleh dilepaskan
oleh Pesuruhjaya, tertakluk kepada apa-apa terma dan syarat yang
difikirkannya patut untuk dikenakan mengikut syarat kompaun itu.

(5) Semua jumlah wang yang diterima oleh Pesuruhjaya di bawah
seksyen ini hendaklah didepositkan ke dalam Kumpulan Wang
Disatukan Negeri atau Kumpulan Wang Disatukan Persekutuan,
mengikut mana-mana yang berkenaan.

**Pendakwaan**

**136.** Tiada pendakwaan boleh dimulakan bagi mana-mana
kesalahan di bawah Akta ini atau perundangan subsidiari yang
dibuat di bawah Akta ini kecuali oleh atau dengan keizinan bertulis
Pendakwa Raya.

**Bidang kuasa Mahkamah Majistret**

**137.** Walau apa pun peruntukan mana-mana undang-undang
bertulis yang berlawanan, Mahkamah Majistret Kelas Pertama
mempunyai bidang kuasa untuk membicarakan secara terus apa

-----

_Pengurusan Strata_ 135

apa kesalahan di bawah Akta ini atau mana-mana perundangan
subsidiarinya dan untuk mengaward hukuman sepenuhnya bagi
sesuatu kesalahan itu.

**Percantuman kesalahan**

**138.** Walau apa pun apa-apa jua yang terkandung dalam seksyen 164
Kanun Tatacara Jenayah, jika seseorang dituduh atas lebih daripada
satu kesalahan di bawah Akta ini atau mana-mana perundangan
subsidiarinya, dia boleh dipertuduh dan dibicarakan dalam satu
perbicaraan bagi seberapa banyak kesalahan yang dilakukan dalam
jarak masa tidak kira apa jua pun tempohnya.

**Perlindungan pemberi maklumat**

**139.** (1) Kecuali sebagaimana yang diperuntukkan dalam
subseksyen (2) dan (3), tiada saksi dalam mana-mana prosiding
sivil atau jenayah di bawah Akta ini boleh diwajibkan atau
dibenarkan untuk menzahirkan nama atau alamat mana-mana
pemberi maklumat atau kandungan dan jenis maklumat yang
diterima daripadanya atau menyatakan apa-apa perkara yang
mungkin menyebabkan dia diketahui.

(2) Jika mana-mana buku, daftar, dokumen atau rekod lain
yang menjadi keterangan atau yang boleh diperiksa dalam manamana jua prosiding sivil atau jenayah mengandungi apa-apa entri
yang dalamnya mana-mana pemberi maklumat dinamakan atau
diperihalkan atau yang mungkin menyebabkan dia diketahui,
mahkamah hendaklah menyebabkan semua entri sedemikian
disembunyikan daripada penglihatan atau dipadamkan setakat
yang perlu untuk melindungi pemberi maklumat itu daripada
diketahui.

(3) Jika dalam sesuatu perbicaraan bagi suatu kesalahan di
bawah Akta ini mahkamah, selepas siasatan penuh tentang kes
itu, berpendapat bahawa pemberi maklumat itu dengan sengaja
membuat dalam aduannya suatu pernyataan material yang dia
tahu atau percaya adalah palsu atau tidak percaya adalah benar,
atau jika dalam mana-mana prosiding lain mahkamah berpendapat
bahawa keadilan tidak dapat dilaksanakan sepenuhnya antara
pihak-pihak kepada prosiding itu tanpa pemberi maklumat itu
diketahui, adalah sah di sisi undang-undang bagi mahkamah
untuk menghendaki pengemukaan aduan yang asal, jika secara
bertulis, dan membenarkan siasatan dan menghendaki penzahiran
sepenuhnya tentang pemberi maklumat itu.


-----

136 _Rang Undang-Undang_

**Kesalahan oleh pertubuhan perbadanan**

**140.** Jika sesuatu pertubuhan perbadanan melakukan suatu
kesalahan di bawah Akta ini atau perundangan subsidiarinya,
seseorang yang pada masa pelakuan kesalahan itu ialah seorang
pengarah, anggota jawatankuasa pengurusan, anggota jawatankuasa
pengurusan subsidiari, anggota jawatankuasa pengurusan bersama,
ketua pegawai eksekutif, pengurus, setiausaha atau pegawai lain
yang seumpamanya dalam pertubuhan perbadanan itu atau yang
berupa bertindak atas mana-mana sifat sedemikian atau yang
dengan apa-apa cara atau pada apa-apa takat bertanggungjawab
bagi pengurusan apa-apa hal ehwal pertubuhan perbadanan itu
atau yang membantu dalam pengurusan sedemikian—

_(a)_ boleh dipertuduh secara berasingan atau bersesama dalam

prosiding yang sama bersekali dengan pertubuhan
perbadanan itu; dan

_(b)_ jika pertubuhan perbadanan itu didapati bersalah melakukan

kesalahan itu, hendaklah disifatkan bersalah atas
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa

pengetahuan, persetujuan atau pembiarannya;
dan

(ii) bahawa dia telah mengambil segala langkah yang

munasabah dan menjalankan segala usaha yang
wajar untuk mengelak pelakuan kesalahan itu.

**Kesalahan berterusan**

**141.** Jika peruntukan dibuat oleh atau di bawah Akta ini bagi

pengenaan suatu penalti harian berkenaan dengan suatu kesalahan
berterusan—

_(a) mahkamah yang olehnya seseorang itu disabitkan atas_

kesalahan asal boleh menetapkan suatu tempoh yang
munasabah dari tarikh sabitan bagi orang itu untuk
mematuhi apa-apa arahan yang diberikan oleh mahkamah;
dan

_(b) jika mahkamah telah menetapkan tempoh itu, penalti_

harian tidak boleh didapatkan berkenaan dengan manamana hari sebelum tempoh itu habis.


-----

_Pengurusan Strata_ 137

Bahagian XI

PELBAGAI

**Peruntukan keterangan**

**142. Dalam mana-mana prosiding di mahkamah atau Tribunal di**
bawah Akta ini berkenaan dengan apa-apa kecacatan yang dikatakan
dalam suatu petak atau dalam mana-mana harta bersama atau
harta bersama terhad yang terletak betul-betul, sama ada secara
keseluruhannya atau sebahagiannya, di atas petak atau mana-mana
harta bersama atau harta bersama terhad yang lain, ia hendaklah
dianggap, jika tidak ada bukti yang berlawanan, bahawa kecacatan
itu adalah dalam petak atau harta bersama atau harta bersama
terhad yang mula-mula disebut itu, mengikut mana-mana yang
berkenaan, jika terdapat apa-apa keterangan mengenai kebasahan,
kelembapan atau penembusan air—

_(a) pada siling yang membentuk sebahagian daripada bahagian_

dalaman petak, harta bersama atau harta bersama terhad,
mengikut mana-mana yang berkenaan, yang betul-betul
di bawah petak, harta bersama atau harta bersama terhad
yang mula-mula disebut itu; atau

_(b) pada mana-mana bahan hiasan, termasuk plaster, panel atau_

papan gipsum yang dilekatkan, direkatkan, diletakkan
atau dipasang pada siling yang membentuk sebahagian
daripada bahagian dalaman petak, harta bersama atau harta
bersama terhad, mengikut mana-mana yang berkenaan,
yang betul-betul di bawah petak, harta bersama atau
harta bersama terhad yang mula-mula disebut itu.

**Perwakilan dalam prosiding**

**143.** (1) Walau apa pun mana-mana undang-undang bertulis
lain—

_(a) dalam apa-apa prosiding oleh atau terhadap badan_

pengurusan bersama, perbadanan pengurusan atau
perbadanan pengurusan subsidiari; atau

_(b) dalam apa-apa prosiding lain yang badan pengurusan_

bersama, perbadanan pengurusan atau perbadanan
pengurusan subsidiari dikehendaki atau dibenarkan oleh
mahkamah untuk diwakili, atau didengar, atau selainnya
berhak untuk diwakili atau didengar,


-----

138 _Rang Undang-Undang_

mana-mana orang yang diberi kuasa oleh badan pengurusan
bersama, perbadanan pengurusan atau perbadanan pengurusan
subsidiari bagi maksud itu boleh, bagi pihak badan pengurusan
bersama, perbadanan pengurusan atau perbadanan pengurusan
subsidiari itu, memulakan prosiding itu atau hadir dalam prosiding
itu dan boleh membuat semua kehadiran dan permohonan dan
melakukan segala tindakan berkenaan dengan prosiding itu bagi
pihak badan pengurusan bersama, perbadanan pengurusan atau
perbadanan pengurusan subsidiari itu.

(2) Jika semua atau beberapa pemunya petak atau pemilik bagi
petak di dalam suatu kawasan pemajuan—

_(a) adalah bersesama berhak untuk mengambil prosiding_

bagi atau berkenaan dengan harta bersama di dalam
kawasan pemajuan itu terhadap mana-mana orang atau
boleh diambil apa-apa prosiding terhadap mereka secara
bersesama; atau

_(b) adalah bersesama berhak untuk mengambil prosiding bagi_

atau berkenaan dengan apa-apa harta bersama terhad di
dalam kawasan pemajuan itu terhadap mana-mana orang
atau boleh diambil apa-apa prosiding terhadap mereka
secara bersesama,

prosiding itu bolehlah diambil—

(A) dalam hal perenggan (2)(a), oleh atau terhadap badan

pengurusan bersama atau perbadanan pengurusan; atau

(B) dalam hal perenggan (2)(b), perbadanan pengurusan

subsidiari yang dibentuk bagi harta bersama terhad
itu,

seolah-olah badan pengurusan bersama, perbadanan pengurusan
atau perbadanan pengurusan subsidiari itu, mengikut mana-mana
yang berkenaan, adalah pemunya petak atau pemilik bagi petak
yang berkenaan.

(3) Apa-apa penghakiman atau perintah yang diberikan atau
dibuat yang memihak kepada atau menentang badan pengurusan
bersama, perbadanan pengurusan atau perbadanan pengurusan
subsidiari, mengikut mana-mana yang berkenaan, dalam manamana prosiding yang disebut dalam subseksyen (2) hendaklah
mempunyai kuat kuasa seolah-olah ia adalah suatu penghakiman
atau perintah yang diberikan atau dibuat yang memihak kepada
atau menentang pemunya petak atau pemilik, mengikut manamana yang berkenaan.


-----

_Pengurusan Strata_ 139

(4) Jika seseorang pemunya petak atau pemilik adalah
bertanggungan untuk membuat caruman kepada pemunya petak
atau pemilik yang lain, mengikut mana-mana yang berkenaan,
berkenaan dengan hutang penghakiman yang timbul di bawah suatu
penghakiman yang disebut dalam subseksyen (3), jumlah caruman
itu hendaklah dibandingkan dengan hutang penghakiman—

_(a) dalam hal suatu penghakiman atau perintah bagi atau_

terhadap suatu badan pengurusan bersama atau perbadanan
pengurusan, dengan perkadaran yang sama sebagaimana
unit syer yang diumpukkan atau unit syer petak bagi
pemunya petak atau pemilik yang mula-mula disebut
itu yang dibandingkan dengan unit syer agregat; atau

_(b) dalam hal suatu penghakiman atau perintah bagi atau_

terhadap suatu perbadanan pengurusan subsidiari, dengan
perkadaran yang sama sebagaimana yang dikira mengikut
seksyen 65.

**Penyampaian notis atau perintah**

**144.** Apa-apa notis atau perintah yang dikehendaki disampaikan
kepada mana-mana orang di bawah Akta ini boleh disampaikan
dan hendaklah disifatkan telah disampaikan kepada orang itu
dengan menyampaikan suatu salinan notis atau perintah itu—

_(a) sendiri;_

_(b) melalui pos berdaftar yang dialamatkan kepada alamat_

perniagaan, petak atau kediaman yang akhir diketahui
bagi orang yang hendak disampaikan itu; atau

_(c) dengan melekatkan notis atau perintah itu pada bahagian_

utama di alamat perniagaan, petak atau kediaman yang
akhir diketahui bagi orang yang hendak disampaikan
itu.

**Perlindungan terhadap guaman dan prosiding undang-**
**undang**

**145.** Tiada tindakan, guaman, pendakwaan atau prosiding lain
boleh diambil atau dibawa, dimulakan atau dikekalkan dalam
mana-mana mahkamah terhadap—

_(a) Pesuruhjaya, Timbalan Pesuruhjaya atau pegawai lain_

yang dilantik di bawah subseksyen 4(1);


-----

140 _Rang Undang-Undang_

_(b) mana-mana pegawai diberi kuasa yang disebut dalam_

subseksyen 125(2);

_(c) Tribunal, anggota Tribunal, Setiausaha Tribunal dan_

pegawai atau kakitangan Tribunal; atau

_(d) mana-mana orang yang diberi kuasa untuk bertindak untuk_

atau bagi pihak Tribunal,

berkenaan dengan apa-apa perbuatan, pengabaian atau keingkaran
yang dibuat atau dilakukan olehnya, dengan suci hati atau
apa-apa peninggalan olehnya dengan suci hati, atas sifat yang
sedemikian.

**Akta Perlindungan Pihak Berkuasa Awam 1948**

**146.** Akta Perlindungan Pihak Berkuasa Awam 1948 [Akta 198]
hendaklah terpakai bagi apa-apa tindakan, guaman, pendakwaan atau
prosiding terhadap Pesuruhjaya, mana-mana Timbalan Pesuruhjaya
atau pegawai lain yang dlantik di bawah subseksyen 4(1), manamana pegawai diberi kuasa yang disebut dalam subseksyen
125(2) berkenaan dengan apa-apa perbuatan, pengabaian atau
keingkaran yang dibuat atau dilakukan olehnya dengan suci hati
atau peninggalan yang ditinggalkan olehnya dengan suci hati,
atas sifat yang sedemikian.

**Pekhidmat awam**

**147. Pesuruhjaya, mana-mana Timbalan Pesuruhjaya atau pegawai**
lain yang dilantik di bawah subseksyen 4(1), atau mana-mana
pegawai diberi kuasa yang disebut dalam subseksyen 125(1)
semasa menunaikan kewajipannya atau melaksanakan fungsinya
atau menjalankan kuasanya di bawah Akta ini atas sifat yang
sedemikian hendaklah disifatkan sebagai pekhidmat awam mengikut
pengertian Kanun Keseksaan [Akta 574].

**Ketidakpakaian undang-undang bertulis lain, kontrak dan**
**surat ikatan**

**148.** Apabila Akta ini mula berkuat kuasa, di dalam sesuatu
kawasan pihak berkuasa tempatan atau sebahagian daripada kawasan
pihak berkuasa tempatan atau di dalam mana-mana kawasan


-----

_Pengurusan Strata_ 141

lain, peruntukan mana-mana undang-undang bertulis, kontrak
dan surat ikatan yang berhubungan dengan penyenggaraan dan
pengurusan bangunan dan harta bersama setakat yang peruntukan
undang-undang kontrak atau surat ikatan itu berlawanan dengan
peruntukan Akta ini hendaklah berhenti berkuat kuasa di dalam
kawasan pihak berkuasa tempatan atau kawasan lain itu.

**Berkontrak keluar dilarang**

**149.** (1) Peruntukan Akta ini hendaklah berkuat kuasa walau
apa pun apa-apa ketetapan yang berlawanan dalam mana-mana
perjanjian, kontrak atau perkiraan yang dibuat selepas permulaan
kuat kuasa Akta ini.

(2) Tiada perjanjian, kontrak atau perkiraan, sama ada secara
lisan atau keseluruhannya atau sebahagiannya secara bertulis, yang
dibuat selepas permulaan kuat kuasa Akta ini boleh berkuat kuasa
untuk membatalkan, mengubah atau mengecualikan mana-mana
peruntukan Akta ini.

**Peraturan-peraturan**

**150.** (1) Menteri boleh, selepas berunding dengan Majlis Negara
bagi Kerajaan Tempatan, membuat apa-apa peraturan sebagaimana
yang suai manfaat atau perlu bagi penjalanan peruntukan Akta
ini dengan lebih baik.

(2) Tanpa menjejaskan keluasan subseksyen (1), peraturanperaturan boleh dibuat bagi semua atau mana-mana maksud yang
berikut:

_(a) menetapkan apa-apa perkara yang dikehendaki di bawah_

Akta ini untuk ditetapkan;

_(b) mengadakan peruntukan bagi standard penyenggaraan_

dan pengurusan yang patut berkenaan dengan bangunan,
harta bersama atau harta bersama terhad;

_(c) mengadakan peruntukan bagi pembayaran deposit oleh_

mana-mana orang yang mendirikan atau membina
sesuatu bangunan untuk memastikan penyenggaraan
dan pengurusan bangunan itu yang sepatutnya dan bagi
pelucuthakan deposit itu;


-----

142 _Rang Undang-Undang_

_(d) menetapkan bahawa apa-apa perbuatan atau peninggalan_

yang tidak mematuhi mana-mana peraturan adalah
merupakan suatu kesalahan dan memperuntukkan
penalti bagi kesalahan itu sama ada melalui denda atau
pemenjaraan atau kedua-duanya dengan syarat bahawa
apa-apa denda yang diperuntukkan sedemikian tidak
boleh melebihi lima puluh ribu ringgit dan tempoh
pemenjaraan yang diperuntukkan sedemikian tidak boleh
melebihi tiga tahun;

_(e) menetapkan kesalahan yang boleh dikompaun dan borang-_

borang yang hendaklah digunakan dalam dan kaedah dan
tatacara bagi mengkompaun kesalahan itu; atau

_(f) mengadakan peruntukan pada amnya bagi pelaksanaan_

fungsi, penjalanan kuasa dan penunaian kewajipan pemaju,
badan pengurusan bersama, perbadanan pengurusan atau
perbadanan pengurusan subsidiari di bawah peruntukan
Akta ini.

**Kuasa untuk mengecualikan**

**151.** (1) Menteri boleh, selepas berunding dengan Majlis Negara
bagi Kerajaan Tempatan, melalui perintah yang disiarkan dalam
_Warta, mengecualikan mana-mana orang atau bangunan atau tanah,_
atau mana-mana golongan orang atau jenis bangunan atau tanah,
daripada semua atau mana-mana peruntukan Akta ini, tertakluk
kepada apa-apa terma dan syarat sebagaimana yang dinyatakan
dalam perintah itu.

(2) Mana-mana orang yang tidak mematuhi mana-mana terma
dan syarat di bawah subseksyen (1) melakukan suatu kesalahan
dan boleh, apabila disabitkan, didenda tidak melebihi satu ratus
ribu ringgit atau dipenjarakan selama tempoh tidak melebihi tiga
tahun atau kedua-duanya.

**Pindaan Jadual**

**152.** (1) Menteri boleh dari semasa ke semasa, selepas berunding
dengan Majlis Negara bagi Kerajaan Tempatan, melalui perintah
yang disiarkan dalam _Warta, meminda mana-mana Jadual._

(2) Menteri boleh, dalam apa-apa perintah yang dibuat di
bawah subseksyen (1), membuat apa-apa peruntukan sampingan,
berbangkit atau tambahan sebagaimana yang perlu atau suai
manfaat


-----

_Pengurusan Strata_ 143

**Pemansuhan**

**153.** Akta Bangunan dan Harta Bersama (Penyenggaraan dan
Pengurusan) 2007 [Akta 663] dimansuhkan.

Jadual Pertama

[Seksyen 8]

FORMULA BAGI PENGIRAAN UNIT SYER YANG DIUMPUKKAN BAGI

PETAK BERHUBUNG DENGAN BANGUNAN ATAU TANAH YANG

DICADANGKAN UNTUK DIPECAH BAHAGI KEPADA PETAK-PETAK

**Tafsiran**

**1.** Dalam pemakaian Jadual ini—

_(a) “keluasan petak” atau “keluasan petak aksesori” ertinya keluasan_

bagi petak masing-masing, termasuk petak tanah, sebagaimana yang
dinyatakan dalam perjanjian jual dan beli antara pemaju dengan
pembeli;

_(b) jika mana-mana keluasan yang disebut dalam subperenggan (a) tidak_

dinyatakan dalam perjanjian jual dan beli antara pemaju dengan
pembeli, keluasan itu hendaklah ditentukan mengikut pelan bangunan
yang diluluskan yang berhubungan dengan petak itu atau mengikut
apa-apa cara lain yang adil dan saksama;

_(c) untuk mengelakkan keraguan, “keluasan petak” bagi suatu petak tanah_

adalah keluasan bagi tanah yang terkandung di dalam petak tanah
itu; dan

_(d) “petak lantai keseluruhan” ertinya suatu petak yang terdiri daripada sama_

ada suatu lantai keseluruhan atau suatu blok lantai keseluruhan yang
bersebelahan yang merupakan sebahagian daripada suatu bangunan
dan terkandung di dalamnya dengan ketara kawasan peredaran yang
luas atau teras pengangkutan menegak (lif atau eskalator).

**Formula bagi pengiraan unit syer yang diumpukkan**

**2.** (1) Unit syer yang diumpukkan bagi suatu petak hendaklah dikira sebagaimana
yang berikut:


Unit syer
yang
diumpukkan
bagi suatu
petak


(keluasan petak x _FP1_

x _FP2)_


(Keluasan petak

aksesori x _FP3)_


-----

144 _Rang Undang-Undang_

(2) Dalam formula di atas—

_(a) keluasan adalah dinyatakan dalam meter persegi;_

_(b)_ _FP1 ialah faktor pemberat bagi jenis petak_ yang dinyatakan dalam

Jadual 1;

_(c)_ _FP2 ialah faktor pemberat bagi petak lantai keseluruhan yang dinyatakan_

dalam Jadual 2;


_(d)_ _FP3 ialah faktor pemberat bagi petak aksesori yang dinyatakan dalam_

Jadual 3;

_(e) jika terdapat lebih daripada satu petak aksesori, komponen formula bagi_

petak aksesori (keluasan petak aksesori x _FP3) hendaklah terpakai_
bagi setiap petak aksesori dan kemudiannya hendaklah ditambahkan
kepada formula itu; dan

_(f) unit syer hendaklah dinyatakan sebagai suatu nombor bulat dan apa-_

apa pecahan atau perpuluhan hendaklah dibulatkan kepada nombor
bulat yang terdekat.

(Sebagai contoh: 108.4 = 108; 108.5 = 109; 108.7 = 109).

**Faktor pemberat** **_(FP1) bagi jenis petak_**

**3.** Jadual 1 menunjukkan faktor pemberat _(FP1) bagi jenis petak, yang_
menggambarkan kekerapan penggunaan dan penyenggaraan am bagi harta
bersama seperti yang berikut:

JADUAL 1

|Bil.|Jenis petak|Tanpa penghawa dingin kepada kawasan bersama bagi koridor, lobi dan ruang legar|Col4|Dengan penghawa dingin kepada kawasan bersama bagi koridor, lobi dan ruang legar|Col6|
|---|---|---|---|---|---|
|||FP 1 yang mempunyai manfaat kemudahan lif/eskalator bersama|FP 1 yang tidak mempunyai manfaat kemudahan lif/eskalator bersama|FP 1 yang mempunyai manfaat kemudahan lif/eskalator bersama|FP 1 yang tidak mempunyai manfaat kemudahan lif/eskalator bersama|
|1.|Pangsapuri/Pejabat Kecil Pejabat Rumah (PKPR)|1.00|0.85|1.30|1.15|
|2.|Kompleks pejabat/ Institusi (Kolej)|1.00|0.85|1.30|1.15|
|3.|Kompleks runcit|2.00|1.70|3.20|2.90|
|4.|Hotel/Kompleks pusat perubatan|2.20|1.90|2.80|2.45|


-----

_Pengurusan Strata_ 145

|Bil.|Jenis petak|Tanpa penghawa dingin kepada kawasan bersama bagi koridor, lobi dan ruang legar|Col4|Dengan penghawa dingin kepada kawasan bersama bagi koridor, lobi dan ruang legar|Col6|
|---|---|---|---|---|---|
|||FP 1 yang mempunyai manfaat kemudahan lif/eskalator bersama|FP 1 yang tidak mempunyai manfaat kemudahan lif/eskalator bersama|FP 1 yang mempunyai manfaat kemudahan lif/eskalator bersama|FP 1 yang tidak mempunyai manfaat kemudahan lif/eskalator bersama|
|5.|Kompleks industri|1.00|0.85|1.45|1.30|
|6.|Tempat letak kereta (petak lantai keseluruhan)|0.75|0.65|0.85|0.75|
|7.|Kedai-rumah, kedai- pangsapuri dan kedai-pejabat— (a) petak aras atas (b) petak aras bawah|1.00 0.85|0.85 0.85|1.30 1.15|1.15 1.15|
|8.|Petak tanah|Tidak terpakai|Tidak terpakai|Tidak terpakai|Tidak terpakai|



**Faktor pemberat** **_(FP2) bagi petak lantai keseluruhan_**

**4. (1)** Jadual 2 menunjukkan faktor pemberat (FP2) bagi petak lantai keseluruhan
seperti yang berikut:

JADUAL 2

|Bil.|Petak|FP 2|Asas|
|---|---|---|---|
|1.|Petak lantai keseluruhan tidak termasuk kawasan teras pengangkutan menegak (lif atau eskalator)|0.85|(a) Untuk menggambarkan suatu kawasan boleh disewa bersih yang setara selepas mengambil kira kawasan peredarannya yang luas sahaja. (b) Dalam suatu kompleks runcit, kawasan peredarannya adalah lebih luas tetapi diimbangi dengan penyewaan apa-apa bahagian kepada kios runcit.|
|2.|Petak lantai keseluruhan termasuk kawasan teras pengangkutan menegak (lif atau eskalator)|0.80|(a) Untuk menggambarkan suatu kawasan boleh disewa bersih yang setara selepas mengambil kira kawasan peredarannya yang luas dan teras pengangkutan menegak (lif atau eskalator)|


-----

146 _Rang Undang-Undang_

|Bil.|Petak|FP 2|Asas|
|---|---|---|---|
||||(b) Dalam suatu kompleks runcit, kawasan peredarannya adalah lebih besar tetapi diimbangi dengan penyewaan apa-apa bahagian kepada kios runcit.|
|3.|Bukan petak lantai keseluruhan|1|Tidak terpakai|



(2) Contoh petak lantai keseluruhan adalah, tetapi tidak terhad kepada,

yang berikut:

_(a) suatu lantai keseluruhan atau suatu blok lantai keseluruhan yang_

bersebelahan di dalam suatu kompleks pangsapuri;

_(b) suatu lantai keseluruhan atau suatu blok lantai keseluruhan yang_

bersebelahan di dalam suatu kompleks pejabat;

_(c) suatu lantai keseluruhan atau suatu blok lantai keseluruhan yang_

bersebelahan di dalam suatu kompleks runcit; dan

_(d) suatu lantai keseluruhan atau suatu blok lantai keseluruhan tempat_

letak kereta yang bersebelahan di dalam suatu kompleks.

(3) Bagi kesaksamaan kepada petak yang lain yang membetuk majoriti dan

terdiri daripada kawasan yang boleh disewa bersih sahaja, suatu petak lantai
keseluruhan mestilah dilaraskan kepada kawasan boleh disewa bersihnya yang
setara dengan mengambil kira kawasan peredarannya yang luas atau teras
pengangkutan menegak (lif atau eskalator) di dalam petak lantai keseluruhan
itu.

(4) Jadual 2 adalah tidak terpakai bagi jenis kedai-rumah, kedai-pangsapuri,

kedai-pejabat dan dupleks (setiap petak adalah terletak di dua tingkat).

**Faktor pemberat** **_(FP3) bagi petak aksesori_**

**5. (1)** Jadual 3 menunjukkan faktor pemberat (FP3) bagi petak aksesori seperti
yang berikut:

JADUAL 3

|Bil.|Petak aksesori|FP 3|Asas|
|---|---|---|---|
|1.|Di luar bangunan|0.25|Untuk menggambarkan suatu kawasan terbuka atau tertutup yang tidak didiami di luar bangunan.|
|2.|Di dalam bangunan|0.5|Untuk menggambarkan suatu kawasan terbuka atau tertutup yang tidak didiami di dalam bangunan.|



(2) Suatu petak aksesori adalah suatu bahagian terbuka atau tertutup bagi

kawasan pemajuan yang telah dijadikan berkaitan dengan suatu petak dan
tidak boleh dilupuskan secara berasingan daripada petak itu.


-----

_Pengurusan Strata_ 147

(3) Contoh bagi petak aksesori ialah, tetapi tidak terhad kepada, ruang

kereta, kawasan taman, kawasan bumbung dan bilik stor yang terletak di luar
petak.

(4) Bagi kesaksamaan sebelum digabungkan ke dalam unit syer yang

diumpukkan bagi suatu petak, keluasan bagi suatu petak aksesori mestilah
dilaraskan untuk menggambarkan bahawa ia adalah tidak boleh didiami dan
secara amnya mempunyai kos pembinaan yang lebih rendah.

(5) Bagi maksud mengenal pasti faktor pemberat dalam petak aksesori,

tafsiran yang berikut hendaklah terpakai:

_(a) “di luar bangunan”, berhubung dengan suatu petak aksesori, ertinya_

petak aksesori itu terletak di dalam suatu bahagian kawasan pemajuan
yang berada di luar suatu bangunan dan bukan sebahagian atau
disifatkan sebagai sebahagian daripada bangunan itu; dan

_(b) “di dalam bangunan”, berhubung dengan suatu petak aksesori, ertinya_

petak aksesori itu terletak di dalam suatu bahagian kawasan pemajuan
yang berada di dalam suatu bangunan dan membentuk sebahagian
atau disifatkan membentuk sebahagian daripada bangunan itu.

Jadual Kedua

PERUNTUKAN BAGI PERBADANAN PENGURUSAN

[Subseksyen 22(2), 56(2) dan 63(5)]

**Tafsiran**

**1. Dalam pemakaian Jadual ini bagi mana-mana perbadanan pengurusan—**

“mesyuarat agung” ertinya suatu mesyuarat agung perbadanan pengurusan

dan termasuklah mesyuarat agung tahunan yang pertama.

**Pembentukan jawatankuasa pengurusan**

**2. (1) Tertakluk kepada peruntukan perenggan ini dan kepada mana-mana**
peraturan atau undang-undang kecil yang dibuat di bawah Akta ini, tiap-tiap
perbadanan pengurusan hendaklah mempunyai suatu jawatankuasa pengurusan
yang hendaklah terdiri daripada apa-apa bilangan orang sebagaimana yang
ditentukan oleh perbadanan pengurusan dalam suatu mesyuarat agung, tetapi
dalam mana-mana hal tidak kurang daripada tiga dan tidak lebih daripada empat
belas orang sebenar (termasuk mana-mana anggota jawatankuasa pengurusan
subsidiari sesuatu perbadanan pengurusan subsidiari dalam subseksyen
63(4)).

(2) Walau apa pun subperenggan (1), jika suatu perbadanan pengurusan

mempunyai tidak lebih daripada tiga orang pemilik, jawatankuasa pengurusan
perbadanan pengurusan itu hendaklah terdiri daripada semua pemilik yang
merupakan orang sebenar atau dalam hal jika seseorang pemilik merupakan
suatu syarikat, pertubuhan, badan berkanun atau mana-mana badan lain,
penamanya.


-----

148 _Rang Undang-Undang_

(3) Jika suatu perbadanan pengurusan mempunyai hanya seorang pemilik,

pemilik tunggal itu boleh membuat apa-apa keputusan yang boleh dibuat oleh
jawatankuasa pengurusan yang bersidang dengan sewajarnya di bawah Akta
ini, dan apa-apa keputusan itu hendaklah disifatkan sebagai suatu keputusan
jawatankuasa pengurusan perbadanan pengurusan itu.

(4) Semua anggota jawatankuasa pengurusan hendaklah dipilih pada setiap

mesyuarat agung tahunan perbadanan pengurusan.

(5) Hendaklah terdapat seorang pengerusi, setiausaha dan bendahari,

yang semuanya hendaklah merupakan orang sebenar, yang akan dipilih
oleh jawatankuasa pengurusan daripada kalangan anggotanya sebaik selepas
berakhirnya mesyuarat agung tetapi tiada pengerusi, setiausaha atau bendahari
boleh memegang jawatan melebihi dua tahun berturut-turut.

(6) Semua anggota jawatankuasa pengurusan sesuatu perbadanan pengurusan

hendaklah bersara daripada jawatan di akhir mesyuarat agung tahunan yang
berikutnya. Seseorang anggota jawatankuasa pengurusan yang bersara adalah
layak bagi pemilihan semula tetapi tiada anggota jawatankuasa pengurusan
boleh memegang jawatan melebihi tiga tempoh berturut-turut.

(7) Seseorang tidak layak bagi pemilihan sebagai seorang anggota

jawatankuasa pengurusan sesuatu perbadanan pengurusan melainkan jika dia
adalah seorang individu yang sekurang-kurangnya berumur dua puluh satu
tahun dan yang—

_(a) merupakan seorang pemilik atau pemilik bersama sesuatu petak;_

_(b) dicalonkan bagi pemilihan oleh seorang pemilik sesuatu petak yang_

merupakan suatu syarikat, pertubuhan, badan berkanun atau manamana badan lain; atau

_(c) bukan merupakan seorang pemilik sesuatu petak tetapi adalah seorang_

anggota keluarga yang terdekat bagi seseorang pemilik yang memiliki
dua atau lebih petak dan dicalonkan bagi pemilihan oleh pemilik
itu.

(8) Bagi mengelakkan keraguan, seorang proksi yang dilantik oleh seseorang

pemilik adalah tidak layak bagi pemilihan.

(9) Walau apa pun subperenggan (7), seorang individu yang disebut dalam

subperenggan itu adalah tidak layak bagi pemilihan sebagai seorang anggota
jawatankuasa pengurusan sesuatu perbadanan pengurusan jika, pada hari yang
ketujuh sebelum tarikh pemilihan—

_(a) jika dia ialah seorang pemilik atau pemilik bersama sesuatu petak,_

semua atau apa-apa bahagian Caj, atau caruman kepada kumpulan
wang penjelas, berkenaan dengan petak itu adalah tertunggak;

_(b) jika dia dicalonkan bagi pemilihan oleh pemilik sesuatu petak yang_

merupakan suatu syarikat, pertubuhan, badan berkanun atau manamana badan lain, semua atau apa-apa bahagian Caj, atau caruman
kepada kumpulan wang penjelas, berkenaan dengan petak itu adalah
tertunggak; atau


-----

_Pengurusan Strata_ 149

_(c) jika dia ialah seorang anggota keluarga terdekat bagi seorang pemilik_

yang memiliki dua atau lebih petak dan dicalonkan bagi pemilihan
oleh pemilik itu, semua atau apa-apa bahagian Caj, atau caruman
kepada kumpulan wang penjelas, berkenaan dengan mana-mana petak
itu adalah tertunggak.

(10) Walau apa pun subperenggan (7) dan tanpa menjejaskan subperenggan (9),

orang yang berikut juga tidak layak bagi pemilihan sebagai seorang anggota
jawantankuasa pengurusan:

_(a) seseorang individu yang merupakan pemilik bersama sesuatu petak_

dengan seorang atau lebih pemilik bersama yang lain, jika mana-mana
pemilik bersama yang lain bagi petak itu juga merupakan seorang
calon pada pemilihan itu; dan

_(b) seseorang individu yang dicalonkan bagi pemilihan oleh seorang_

pemilik yang memiliki dua atau lebih petak jika—

(i) pemilik itu bersama dengan mana-mana penamanya—

(A) dicalonkan pada pemilihan yang sama; atau

(B) dipilih bagi jawatankuasa pengurusan pada pemilihan

yang sama atau pemilihan yang lain; atau

(ii) penama-penama pemilik itu,

melebihi bilangan ambang bagi pemilik itu yang ditentukan mengikut

subperenggan (11).

(11) Bagi maksud menentukan kelayakan mana-mana individu yang dicalonkan

bagi pemilihan sebagai seorang anggota jawatankuasa pengurusan di bawah
subsubperenggan (10)(b), bilangan ambang bagi pemilik itu ialah—

_(a) bilangan anggota jawatankuasa pengurusan yang berkadaran dengan_

unit syer pemilik itu, tanpa mengira apa-apa pecahan; atau

_(b) empat puluh sembilan peratus daripada bilangan anggota jawatankuasa_

pengurusan yang ditentukan di bawah subperenggan (1), tanpa mengira
apa-apa pecahan,

mengikut mana-mana bilangan yang lebih rendah.

(12) Bagi maksud subperenggan (11), perkataan “pemilik” hendaklah

termasuk pemilik asal yang memiliki dua atau lebih petak tetapi bilangan
petak pemilik asal adalah tidak termasuk mana-mana petak yang telah dijual
kepada mana-mana orang yang belum didaftarkan dengan sewajarnya sebagai
seorang pemilik.

(13) Seseorang pemilik yang tidak hadir tidak boleh dicalonkan bagi pemilihan

sebagai seorang anggota jawatankuasa pengurusan melainkan jika dia telah
melantik seorang proksi dan telah memberikan persetujuan bertulisnya untuk
dicalonkan dan dipilih sebagai seorang anggota jawatankuasa pengurusan.


-----

150 _Rang Undang-Undang_

**Pengosongan jawatan anggota jawatankuasa pengurusan**

**3. (1) Seseorang yang merupakan pengerusi, setiausaha atau bendahari**
atau seorang anggota jawatankuasa pengurusan hendaklah mengosongkan
atau hendaklah disifatkan telah mengosongkan jawatannya sebagai anggota
sedemikian—

_(a) jika dia meletak jawatan;_

_(b) jika dia meninggal dunia;_

_(c) jika dia menjadi bankrap;_

_(d) jika dia bukan lagi seorang pemilik;_

_(e) jika dia telah disabitkan atas suatu pertuduhan berkenaan dengan—_

(i) suatu kesalahan yang melibatkan fraud, kecurangan atau keburukan

akhlak;

(ii) suatu kesalahan di bawah mana-mana undang-undang yang

berhubungan dengan rasuah;

(iii) suatu kesalahan di bawah Akta ini; atau

(iv) apa-apa kesalahan lain yang boleh dihukum dengan pemenjaraan

(sama ada pemenjaraan sahaja atau sebagai tambahan kepada
atau sebagai ganti denda) selama lebih daripada dua tahun;

_(f) jika kelakuannya, sama ada berkaitan dengan kewajipannya sebagai_

seorang anggota jawatankuasa pengurusan atau selainnya, telah
mencemarkan nama baik jawatankuasa pengurusan;

_(g) jika dia tidak sempurna akal atau selainnya tidak berupaya untuk_

menunaikan kewajipannya;

_(h) dalam hal pengerusi, jika dia tidak menghadiri tiga kali berturut-turut_

mesyuarat jawatankuasa pengurusan yang telah dijadualkan tanpa
kebenaran daripada jawatankuasa pengurusan;

_(i) dalam hal seorang anggota jawatankuasa pengurusan selain pengerusi,_

jika dia tidak menghadiri tiga kali berturut-turut mesyuarat jawatankuasa
pengurusan tanpa kebenaran bertulis daripada pengerusi;

_(j) dalam hal jika pemilik petak merupakan suatu syarikat, pertubuhan,_

badan berkanun atau mana-mana badan lain, mengikut mana-mana
yang berkenaan, jika dia melalui ketetapan telah dipecat sebagai
wakil syarikat, pertubuhan, badan berkanun atau mana-mana badan
lain itu;

_(k) jika dia ingkar dalam pembayaran Caj, atau caruman kepada kumpulan_

wang penjelas, (termasuk bunga) bagi tempoh tiga bulan yang
berterusan; atau

_(l) dalam hal seorang anggota jawatankuasa pengurusan, jika dia_

melakukan suatu pelanggaraan undang-undang kecil yang serius dan
tidak meremedikan pelanggaraan itu, jika pelanggaraan itu boleh
diremedikan dalam masa empat belas hari dari tarikh penerimaan
notis daripada jawatankuasa pengurusan.


-----

_Pengurusan Strata_ 151

(2) Dalam masa empat belas hari dari berlakunya mana-mana keadaan

dalam subperenggan (1) kecuali bagi keadaan di bawah subsubperenggan (1)(k),
syarikat, pertubuhan, badan berkanun atau mana-mana badan lain boleh melantik
seorang wakil yang lain untuk menggantikan anggota jawatankuasa pengurusan
itu dan untuk memegang jawatan yang dikosongkan itu.

(3) Kecuali jika jawatankuasa pengurusan terdiri daripada semua pemilik,

perbadanan pengurusan boleh, pada bila-bila masa, melalui ketetapan pada
suatu mesyuarat agung luar biasa memecat mana-mana anggota jawatankuasa
pengurusan daripada jawatan dan tertakluk kepada subperenggan 2(8) melantik
seseorang pemilik yang lain untuk menggantikannya untuk memegang jawatan
itu sehingga mesyuarat agung tahunan yang berikutnya.

(4) Seorang anggota jawatankuasa pengurusan boleh meletakkan jawatannya

pada bila-bila masa secara bertulis di bawah tandatangannya yang dialamatkan
kepada perbadanan pengurusan.

(5) Jika suatu kekosongan dalam keanggotaan jawatankuasa pengurusan

berlaku selain melalui kuat kuasa subperenggan (1) atau (3), anggota yang
tinggal boleh, tertakluk kepada subperenggan 2(8), melantik seorang pemilik
yang lain untuk menjadi seorang anggota sehingga mesyuarat agung tahunan
yang berikutnya.

**Kuorum bagi mesyuarat jawatankuasa pengurusan**

**4.** Kecuali jika hanya terdapat seorang pemilik, kuorum pada mesyuarat
jawatankuasa pengurusan adalah—

_(a) dua, jika terdapat tidak lebih daripada empat orang anggota;_

_(b) tiga, jika terdapat lima atau enam orang anggota;_

_(c) empat, jika terdapat tujuh atau lapan orang anggota;_

_(d) lima, jika terdapat sembilan atau sepuluh orang anggota;_

_(e) enam, jika terdapat sebelas atau dua belas orang anggota; dan_

_(f) tujuh, jika terdapat tiga belas atau empat belas orang anggota._

**Mesyuarat dan prosiding jawatankuasa pengurusan**

**5. (1) Jawatankuasa pengurusan hendaklah bermesyuarat pada bila-bila masa**
dan di mana-mana tempat dan pada apa-apa lat tempoh sebagaimana yang
diputuskan oleh pengerusi, tetapi pengerusi tidak boleh membenarkan lebih
daripada dua bulan luput antara mesyuarat.

(2) Pengerusi hendaklah memanggil suatu mesyuarat jika diminta untuk

berbuat demikian oleh Pesuruhjaya atau oleh sekurang-kurangnya dua orang
anggota jawatankuasa pengurusan, yang jika gagal Pesuruhjaya boleh melantik
mana-mana anggota jawatankuasa pengurusan untuk mengadakan mesyuarat
itu.


-----

152 _Rang Undang-Undang_

(3) Notis bagi tiap-tiap mesyuarat hendaklah diberikan kepada semua

anggota jawatankuasa pengurusan tidak kurang daripada tujuh hari sebelum
tarikh yang ditetapkan bagi mesyuarat itu dan notis itu hendaklah dipamerkan
pada papan notis perbadanan pengurusan.

(4) Tiap-tiap mesyuarat jawatankuasa pengurusan hendaklah dipengerusikan

oleh pengerusi jawatankuasa pengurusan, dan jika pengerusi tidak hadir, anggota
jawatankuasa pengurusan yang hadir itu boleh memilih salah seorang daripada
mereka untuk mempengerusikan mesyuarat itu.

(5) Persoalan yang timbul dalam mesyuarat hendaklah diputuskan melalui

suatu undi lebih suara, dan jika dalam mana-mana persoalan yang hendak
diputuskan oleh jawatankuasa pengurusan terdapat bilangan undi yang sama
banyak, pengerusi hendaklah mempunyai suatu undi pemutus.

(6) Tertakluk kepada subperenggan (4), jawatankuasa pengurusan boleh

mengawal selia tatacaranya sendiri dalam mesyuarat.

**Kuasa untuk mengambil kerja ejen dan pekhidmat**

**6. Jawatankuasa pengurusan boleh mengambil kerja, untuk dan bagi pihak**
perbadanan pengurusan, mana-mana ejen dan pekhidmat sebagaimana yang
difikirkannya patut secara tahunan, yang berkaitan dengan atau untuk memudahkan
penjalanan kuasa dan pelaksanaan kewajipan perbadanan pengurusan itu, dengan
syarat bahawa jika ejen itu ialah pihak ketiga yang bebas, dia hendaklah
merupakan seorang pengurus harta berdaftar.

**Penyimpanan rekod dan akaun perbadanan pengurusan**

**7. (1) Jawatankuasa pengurusan hendaklah menyimpan minit semua prosidingnya**
dan minit mesyuarat agung.

(2) Jawatankuasa pengurusan hendaklah—

_(a) menyebabkan suatu salinan minit mesyuarat jawatankuasa pengurusan,_

yang ditandatangani oleh pengerusi mesyuarat atau setiausaha,
dipamerkan pada papan notis dalam masa dua puluh satu hari selepas
mesyuarat itu; dan

_(b) menyebabkan suatu salinan minit mana-mana ketetapan jawatankuasa_

pengurusan, atau perbadanan pengurusan yang diluluskan mengikut
Akta ini dipamerkan pada papan notis dalam masa dua puluh satu
hari selepas ia diluluskan.

(3) Suatu salinan mana-mana minit yang disebut dalam subperenggan (2)

hendaklah terus dipamerkan pada papan notis sehingga ia digantikan oleh
suatu salinan minit mesyuarat yang berikutnya.

(4) Pesuruhjaya boleh menghendaki jawatankuasa pengurusan untuk memberikan

kepada setiap pemilik suatu salinan minit yang disebut dalam subsubperenggan
(2)(a) atau _(b) dalam tempoh yang dinyatakan dalam subsubperenggan itu._


-----

_Pengurusan Strata_ 153

(5) Minit mesyuarat yang ditandatangani oleh pengerusi mesyuarat atau

setiausaha boleh diterima dalam mana-mana prosiding undang-undang sebagai
keterangan prima facie mengenai fakta yang dinyatakan dalamnya tanpa bukti
selanjutnya.

(6) Jawatankuasa pengurusan hendaklah—

_(a) menyebabkan apa-apa akaun dan rekod akaun disediakan yang akan_

menjelaskan transaksi akaun dengan secukupnya dan membolehkan
kunci kira-kira, penyata pendapatan dan perbelanjaan dan penyata
untung rugi yang benar dan adil disediakan; dan

_(b) atas permohonan seorang pemilik atau pemegang gadaian sesuatu_

petak atau pemilik suatu blok sementara (atau mana-mana orang
yang diberi kuasa secara bertulis olehnya), menjadikan buku-buku
akaun tersedia untuk pemeriksaan semasa waktu pejabat perbadanan
pengurusan, pada suatu fi yang tidak melebihi lima puluh ringgit
bagi setiap pemeriksaan.

(7) Jawatankuasa pengurusan hendaklah menyediakan bagi setiap mesyuarat

agung tahunan, akaun-akaun yang sepatutnya yang berhubungan dengan semua
wang perbadanan pengurusan dan pendapatan dan perbelanjaan perbadanan
pengurusan itu.

(8) Jawatankuasa pengurusan hendaklah, dalam tempoh dua puluh lapan

hari dari sesuatu mesyuarat agung, memfailkan dengan Pesuruhjaya salinan
yang diperakui benar bagi—

_(a) akaun teraudit bagi perbadanan pengurusan dengan laporan juruaudit_

yang telah dibentangkan pada mesyuarat agung itu;

_(b) ketetapan yang diluluskan pada mesyuarat agung itu; dan_

_(c) minit mesyuarat agung itu._

(9) Jawatankuasa pengurusan hendaklah dalam masa dua puluh lapan hari

dari sesuatu mesyuarat agung mengemukakan salinan minit mesyuarat kepada
semua pemilik atau mempamerkan minit mesyuarat itu pada papan notis
perbadanan pengurusan.

(10) Akaun perbadanan pengurusan hendaklah diaudit secara tahunan oleh

seorang juruaudit syarikat yang diluluskan yang dilantik oleh jawatankuasa
pengurusan.

(11) Jawatankuasa pengurusan hendaklah membenarkan Pesuruhjaya pada

setiap masa yang munasabah, akses penuh dan bebas kepada rekod perakaunan
dan rekod lain bagi perbadanan pengurusan, dan membenarkan Pesuruhjaya
untuk membuat salinan atau membuat cabutan daripada mana-mana rekod
perakaunan atau rekod lain itu.


-----

154 _Rang Undang-Undang_

**Perbuatan jawatankuasa pengurusan adalah sah walau apa pun kekosongan,**
**dsb.**

**8. Apa-apa perbuatan atau prosiding suatu jawatankuasa pengurusan yang**
dilakukan dengan suci hati hendaklah, walau pun pada masa perbuatan atau
prosiding itu dilakukan, diambil atau dimulakan terdapat—

_(a) suatu kekosongan dalam jawatan seorang anggota jawatankuasa_

pengurusan itu; atau

_(b) apa-apa kecacatan dalam pelantikan, atau apa-apa kehilangan kelayakan_

bagi mana-mana anggota,

menjadi sah seolah-olah kekosongan, kecacatan atau kehilangan kelayakan itu
tidak wujud dan jawatankuasa pengurusan itu telah dibentuk dengan sepenuhnya
dan sepatutnya.

**Ketetapan jawatankuasa pengurusan secara bertulis**

**9. Suatu ketetapan dianggap telah diluluskan pada mesyuarat suatu jawatankuasa**
pengurusan jika ketetapan bertulis itu ditandatangani oleh tiap-tiap anggota
jawatankuasa pengurusan itu yang menunjukkan persetujuan dengan ketetapan
itu, dan jika tiada persetujuan sedemikian oleh tiap-tiap anggota jawatankuasa
pengurusan itu, suatu mesyuarat hendaklah diadakan.

**Mesyuarat agung tahunan**

**10. (1) Perbadanan pengurusan hendaklah mengadakan suatu mesyuarat agung**
tahunan untuk menimbangkan akaun-akaun, pemilihan jawatankuasa pengurusan
dan transaksi apa-apa perkara lain yang timbul.

(2) Mesyuarat agung tahunan yang pertama hendaklah diadakan dalam masa

satu bulan selepas habisnya tempoh permulaan dan mesyuarat agung tahunan
yang berikutnya hendaklah diadakan sekali dalam setiap tahun, dengan syarat
bahawa tidak lebih daripada lima belas bulan boleh terlupus antara tarikh satu
mesyuarat agung tahunan dengan mesyuarat agung tahunan yang berikutnya.

(3) Apa-apa mesyuarat agung tahunan yang diadakan di luar masa dengan

melanggar perenggan ini tidak menjejaskan kesahan mesyuarat agung tahunan
itu.

**Mesyuarat agung luar biasa**

**11. (1) Suatu mesyuarat agung perbadanan pengurusan selain mesyuarat agung**
tahunan hendaklah dikenali sebagai mesyuarat agung luar biasa.

(2) Jawatankuasa pengurusan—

_(a) hendaklah mengadakan suatu mesyuarat agung luar biasa atas permintaan_

secara bertulis yang dibuat oleh pemilik-pemilik yang bersama-sama
berhak ke atas sekurang-kurangnya satu perempat daripada unit syer
agregat;


-----

_Pengurusan Strata_ 155

_(b) hendaklah mengadakan suatu mesyuarat agung luar biasa apabila menerima_

suatu arahan secara bertulis daripada Pesuruhjaya bagi transaksi apaapa urusan sebagaimana yang diarahkan oleh Pesuruhanjaya; dan

_(c) boleh mengadakan suatu mesyuarat agung luar biasa pada bila-bila_

masa yang lain sebagaimana yang difikirkannya patut.

(3) Permintaan itu hendaklah menyatakan tujuan mesyuarat dan hendaklah

ditandatangani oleh peminta dan disimpan di alamat berdaftar perbadanan
pengurusan, dan boleh terdiri daripada beberapa dokumen dalam bentuk yang
sama yang setiapnya ditandatangani oleh seorang atau lebih peminta.

(4) Mesyuarat agung luar biasa hendaklah diadakan secepat yang boleh

dilaksanakan tetapi dalam mana-mana hal tidak lewat daripada enam minggu
selepas—

_(a) permintaan telah disimpan di alamat berdaftar perbadanan pengurusan;_

atau

_(b) menerima suatu arahan secara bertulis daripada Pesuruhjaya di bawah_

subsubperenggan (2)(b).

(5) Jika—

_(a) Pesuruhjaya berpuas hati bahawa jawatankuasa pengurusan tidak_

dibentuk dengan sepatutnya; atau

_(b) jawatankuasa pengurusan tidak mengadakan mesyuarat agung luar biasa_

dalam tempoh masa yang dinyatakan dalam subperenggan (4),

Pesuruhjaya boleh memberi kuasa secara bertulis kepada mana-mana orang
untuk mengadakan suatu mesyuarat agung luar biasa bagi apa-apa maksud
sebagaimana yang diluluskan oleh Pesuruhjaya.

(6) Dalam hal suatu mesyuarat yang diadakan menurut subsubperenggan (5)(b),

semua kos yang ditanggung oleh orang itu dalam mengadakan mesyuarat itu
hendaklah dibayar terlebih dahulu oleh perbadanan pengurusan kepada orang
itu dan kos itu boleh didapatkan sebagai suatu hutang yang kena dibayar oleh
semua anggota jawatankuasa pengurusan dengan sendiri kepada perbadanan
pengurusan itu.

**Notis mesyuarat agung**

**12. (1) Notis yang sekurang-kurangnya empat belas hari bagi mana-mana**
mesyuarat agung hendaklah diberikan kepada tiap-tiap pemilik.

(2) Tiap-tiap notis bagi suatu mesyuarat agung hendaklah termasuk tetapi

tidak terhad kepada yang berikut:

_(a) tempat, tarikh dan masa bagi mesyuarat itu;_

_(b) setiap ketetapan yang dicadangkan untuk dipertimbangkan pada_

mesyuarat itu; dan


-----

156 _Rang Undang-Undang_

_(c) suatu pemberitahuan kepada setiap pemilik mengenai hak mengundinya_

dan bahawa dia boleh mengundi dengan sendiri atau dengan cara
proksi pada mesyuarat itu.

(3) Dalam hal suatu mesyuarat agung tahunan, notis dalam subperenggan (2)

hendaklah juga—

_(a) disertai dengan suatu salinan minit mesyuarat agung tahunan yang_

terakhir;

_(b) disertai dengan suatu salinan akaun teraudit bersama dengan laporan_

juruaudit mengenai akaun perbadanan pengurusan itu; dan

_(c) menyatakan apa-apa perkara lain untuk dipertimbangkan pada mesyuarat_

itu.

(4) Tiada usul boleh dikemukakan dalam suatu mesyuarat agung melainkan

jika—

_(a) notis usul itu telah diberikan mengikut perenggan ini; atau_

_(b) usul itu ialah suatu usul untuk meminda suatu usul yang baginya notis_

telahpun diberikan.

**Permintaan bagi usul untuk dimasukkan dalam agenda mesyuarat agung**

**13.** (1) Mana-mana pemilik boleh, dengan notis secara bertulis yang disimpan
di pejabat berdaftar perbadanan pengurusan tidak kurang daripada tujuh hari
sebelum masa bagi mengadakan mesyuarat, menghendaki suatu usul dimasukkan
sebagaimana yang dinyatakan dalam notis itu dalam agenda mesyuarat agung
perbadanan pengurusan yang berikutnya.

(2) Apabila menerima notis di bawah subperenggan (1), jawatankuasa

pengurusan hendaklah memasukkan usul itu dalam agenda mesyuarat agung
yang berikutnya, dan notis mengenai usul itu hendaklah dipamerkan pada
papan notis perbadanan pengurusan.

**Senarai nama orang yang berhak untuk mengundi**

**14.** Jawatankuasa pengurusan bagi perbadanan pengurusan hendaklah

meletakkan suatu senarai nama orang yang berhak untuk mengundi dalam
mesyuarat agung pada papan notis sekurang-kurangnya empat puluh lapan
jam sebelum mesyuarat agung itu.

**Kuorum dalam mesyuarat agung**

**15. (1) Separuh daripada pemilik yang berhak untuk mengundi yang hadir,**
sama ada sendiri atau dengan cara proksi, hendaklah membentuk suatu kuorum
dalam sesuatu mesyuarat agung.


-----

_Pengurusan Strata_ 157

(2) Jika dalam masa setengah jam selepas masa yang ditetapkan bagi suatu

mesyuarat agung, suatu kuorum tidak hadir, pemilik-pemilik yang berhak untuk
mengundi yang hadir hendaklah membentuk suatu kuorum.

**Pengerusi mesyuarat agung**

**16.** Tiap-tiap mesyuarat agung hendaklah dipengerusikan oleh seorang pengerusi

yang hendaklah dipilih oleh pemilik-pemilik yang hadir yang berhak untuk
mengundi daripada kalangan pemilik-pemilik itu, dan pengerusi hendaklah
mempengerusikan mesyuarat itu sehingga selesai.

**Cara memutuskan perkara dalam mesyuarat agung**

**17.** (1) Apa-apa perkara yang menghendaki suatu keputusan dalam suatu
mesyuarat agung hendaklah diputuskan secara mengangkat tangan melainkan
jika suatu pengundian dituntut oleh seorang pemilik atau proksinya.

(2) Melainkan jika suatu pengundian dituntut, suatu perisytiharan oleh

pengerusi bahawa suatu ketetapan telah dijalankan secara mengangkat tangan
hendaklah menjadi keterangan muktamad mengenai fakta itu tanpa bukti
mengenai bilangan atau perkadaran undi yang direkodkan yang menyokong
atau menentang ketetapan itu.

(3) Seseorang proksi adalah berhak untuk mengundi secara mengangkat

tangan atau dengan pengundian.

(4) Pemilik atau proksinya yang menuntut pengundian boleh menarik balik

tuntutan itu.

(5) Jika suatu pengundian dibuat, ia hendaklah dijalankan dengan apa
apa cara yang difikirkan patut oleh pengerusi, dan keputusan pengundian itu
hendaklah disifatkan sebagai ketetapan mesyuarat itu yang padanya pengundian
itu dituntut.

(6) Dalam hal undian yang sama banyak, sama ada secara mengangkat

tangan atau pengundian, pengerusi berhak untuk memberikan undi pemutus.

**Proksi**

**18.** (1) Suatu surat cara yang melantik seorang proksi, yang tidak perlu
merupakan seorang pemilik, hendaklah secara bertulis—

_(a) yang ditandatangani oleh pemilik yang membuat pelantikan itu atau_

peguamnya, dan boleh sama ada secara umum atau bagi suatu
mesyuarat tertentu; atau

_(b) jika pemilik yang melantik proksi ialah suatu syarikat, pertubuhan,_

badan berkanun atau mana-mana badan lain, sama ada dimeterai
atau ditandangani oleh seorang pegawai atau peguamnya yang diberi
kuasa dengan sewajarnya.


-----

158 _Rang Undang-Undang_

(2) Suatu surat cara yang melantik seorang proksi jika ditandantangani oleh

seorang peguam hendaklah disertai dengan suatu salinan surat kuasa wakil.

(3) Surat cara yang melantik suatu proksi hendaklah disifatkan sebagai memberi

kuasa untuk menuntut atau menyertai dalam menuntut suatu pengundian.

(4) Seseorang boleh bertindak sebagai proksi hanya bagi seorang pemilik

pada mana-mana satu mesyuarat agung.

(5) Surat cara yang melantik proksi hendaklah disimpan di alamat berdaftar

perbadanan pengurusan tidak kurang daripada empat puluh lapan jam sebelum
masa untuk mengadakan mesyuarat atau apa-apa penangguhan mesyuarat yang
padanya orang yang dinamakan dalam surat cara itu bercadang untuk mengundi,
yang jika gagal proksi itu tidak berhak untuk hadir atau mengundi.

**Kuasa proksi**

**19. (1) Tertakluk kepada subperenggan (2), seseorang yang dilantik dengan**
sewajarnya sebagai seorang proksi jika berhak untuk mengundi selainnya
sebagai seorang proksi, boleh juga mengundi atas haknya sendiri.

(2) Bagi mengelakkan apa-apa keraguan, seorang proksi tidak boleh

menggunakan suatu undi berhubung dengan sesuatu perkara jika orang yang
melantik proksi itu menggunakan sendiri kuasa untuk mengundi mengenai
perkara itu.

**Kuasa tidak boleh dibatalkan atas kematian prinsipal, dsb.**

**20.** Suatu undi yang diberi mengikut terma sesuatu surat cara proksi adalah

sah walau apa pun kematian atau ketidaksempurnaan akal atau pelikuidasian
yang terdahulu prinsipal, atau pembatalan surat cara itu atau kuasa yang di
bawahnya surat cara itu disempurnakan, jika tiada notis bertulis mengenai
kematian, ketidaksempurnaan akal, pelikuidasian atau pembatalan itu telah
diterima oleh perbadanan pengurusan di pejabat berdaftar sebelum permulaan
mesyuarat itu atau mesyuarat yang ditangguhkan yang padanya surat cara itu
digunakan.

**Hak mengundi pemilik**

**21. (1) Setiap pemilik yang bukan merupakan seorang pemilik bersama hendaklah**
mempunyai satu undi berkenaan dengan setiap petak secara mengangkat
tangan, dan dalam suatu pengundian, hendaklah mempunyai bilangan undi
yang bersamaan dengan bilangan unit syer atau unit syer sementara yang
diumpukkan kepada petak atau blok sementaranya.

(2) Seseorang pemilik tidak berhak untuk mengundi jika, pada hari yang

ketujuh sebelum tarikh mesyuarat, semua atau mana-mana bahagian Caj, atau
caruman kepada kumpulan wang penjelas, atau mana-mana wang lain yang
terhutang dan kena dibayar kepada perbadanan pengurusan berkenaan dengan
petaknya adalah tertunggak.


-----

_Pengurusan Strata_ 159

**Hak mengundi pemilik bersama**

**22.** (1) Pemilik bersama boleh mengundi dengan cara suatu proksi yang
dilantik bersesama, melantik salah seorang daripada mereka atau mana-mana
orang lain.

(2) Semasa ketiadaan proksi, pemilik bersama tidak berhak untuk mengundi

secara mengangkat tangan, kecuali jika suatu ketetapan sebulat suara dikehendaki,
dengan syarat bahawa mana-mana seorang pemilik bersama boleh menuntut
suatu pengundian.

(3) Pada sesuatu pengundian, setiap pemilik bersama adalah berhak bagi

apa-apa bilangan undi yang diumpukkan kepada petak atau blok sementaranya
yang berkadaran dengan kepentingannya dalam petak atau blok sementara itu.

**Wakil pemilik**

**23.** Seorang pemilik yang bukan merupakan orang sebenar boleh diwakili

dalam mana-mana mesyuarat seperti yang berikut:

_(a) jika pemilik itu ialah suatu syarikat, oleh wakilnya yang diberi kuasa_

dengan sewajarnya di bawah meterainya atau yang ditandatangani
oleh pengarahnya, atau oleh mana-mana peguam yang diberi kuasa
dengan sewajarnya atau oleh proksi yang dilantik olehnya;

_(b) jika pemilik itu ialah suatu syarikat yang seorang penerima atau seorang_

penerima dan pengurus dilantik, oleh penerima atau penerima dan
pengurus itu atau seseorang yang diberi kuasa dengan sewajarnya
oleh penerima atau penerima dan pengurus itu atau oleh proksi yang
dilantik olehnya;

_(c) jika pemilik itu ialah suatu syarikat yang berada dalam pelikuidasian,_

oleh pelikuidasi atau mana-mana orang yang diberi kuasa dengan
sewajarnya oleh pelikuidasi itu atau oleh proksi yang dilantik
olehnya;

_(d) jika pemilik ialah suatu pertubuhan, oleh salah seorang pemegang_

jawatannya atau mana-mana orang yang diberi kuasa dengan sewajarnya
oleh pertubuhan itu atau oleh proksi yang dilantik olehnya; atau

_(e) jika pemilik ialah suatu badan berkanun atau mana-mana badan lain,_

oleh salah seorang anggotanya atau mana-mana orang lain yang diberi
kuasa dengan sewajarnya atau oleh proksi yang dilantik olehnya.

**Meterai perbadanan**

**24.** (1) Meterai perbadanan bagi perbadanan pengurusan tidak boleh digunakan
kecuali dengan kuasa jawatankuasa pengurusan yang diberikan terlebih
dahulu dan di hadapan sekurang-kurangnya dua orang anggota jawatankuasa
pengurusan, yang hendaklah menandatangani surat cara yang padanya meterai
itu dicapkan.

(2) Walau apa pun subperenggan (1), jika terdapat hanya seorang sahaja

anggota perbadanan pengurusan, kehadiran dan tandatangannya adalah
mencukupi.


-----

160 _Rang Undang-Undang_

Jadual Ketiga

BORANG A

[Subseksyen 35(1) dan 79(1)]

WARAN PENAHANAN

Kepada ......................................................

beralamat ...................................................


No.: ..........................


Bahawasanya .................................................................................................. ialah *pemunya

petak/pemilik bagi petak no. ............................ *dalam bangunan no. ................................./bagi

blok sementara no. ...................... di atas ....................................................................................

........................................................................................................................................................

_(Perihalan tanah)_

yang didaftarkan atas nama *......................................................./perbadanan pengurusan dengan

nama .....................................................................:

Dan bahawasanya melalui suatu notis bertulis di bawah subseksyen *34(1)/78(1) Akta Pengurusan

Strata 2012 yang disampaikan kepadanya pada ............... hari bulan ..................... 20..............,

.............................. tersebut telah dituntut supaya membayar kepada *pemaju/badan pengurusan

bersama/perbadanan pengurusan/perbadanan pengurusan subsidiari tidak lewat dari ....................

hari bulan ..................... 20......... sejumlah wang sebanyak ........................... yang butir-butirnya
diberikan di bawah ini:

Dan bahawasa selanjutnya *jumlah wang itu/jumlah wang sebanyak ........................... masih

lagi tidak dibayar:

Ini adalah untuk memberi kuasa kepada anda di bawah subseksyen *35(1)/79(1) Akta

Pengurusan Strata 2012, di hadapan Pesuruhjaya untuk menahan apa-apa harta alih kepunyaan

................................................. tersebut, yang cukup untuk menghasilkan jumlah
wang yang kena dibayar seperti yang disebut terdahulu dan sebagai kos, yang boleh dijumpai
di dalam bangunan tersebut atau di tempat lain di dalam Negeri ini, dan untuk memegang
harta itu atau menguruskannya tertakluk kepada dan mengikut peruntukan seksyen *35/79.

Waran ini mestilah dikembalikan kepada saya pada atau sebelum …....... hari bulan ...................

20........... dengan endorsan yang memperakui tarikh apabila dan cara bagaimana ia telah dilaksanakan
atau sebab ia tidak dilaksanakan.

Bertarikh pada ................. hari bulan .......................... 20.........

.............................................

_Pesuruhjaya Bangunan_

Daerah ....................................

BUTIR-BUTIR JUMLAH WANG YANG TERHUTANG

*Potong mana-mana yang tidak terpakai.


-----

_Pengurusan Strata_ 161

BORANG B

[Perenggan 35(4)(b) dan 79(4)(b)]

NOTIS DAN INVENTORI

No.: .........................

Kepada ..............................................................

beralamat ...........................................................

Ambil perhatian bahawa saya telah pada hari ini menahan harta yang dinyatakan dalam inventori

di bawah ini bagi jumlah wang sebanyak ………..…..........……, yang butir-butirnya diberikan
di bawah ini, yang terhutang kepada *pemaju/badan pengurusan bersama/perbadanan pengurusan/

perbadanan pengurusan subsidiari dengan nama ...........................................................................

oleh ………....................................... *pemunya petak/pemilik bagi petak no. .............................

*di dalam bangunan no. ................................/bagi blok sementara no. ……................................

di atas .............................................................................................................................................

........................................................................................................................................................

_(Perihalan tanah)_

yang didaftarkan atas nama *......................................................./perbadanan pengurusan dengan

nama ............................................................................... :

Ambil perhatian selanjutnya bahawa melainkan jika jumlah yang terhutang itu dibayar dalam

masa empat belas hari dari tarikh notis ini, harta itu akan dijual.

Bertarikh pada ....................... hari bulan ....................... 20..........

.............................................

_Pesuruhjaya Bangunan_

Daerah ....................................

INVENTORI

Bilangan Perihalan harta

Barang

BUTIR-BUTIR JUMLAH WANG YANG TERHUTANG

*Potong mana-mana yang tidak terpakai.


-----

162 _Rang Undang-Undang_

Jadual Keempat

Bahagian 1

BIDANG KUASA TRIBUNAL

[Subseksyen 105(1)]

1. Suatu pertikaian atau aduan berkenaan dengan suatu penjalanan atau
pelaksanaan, atau kegagalan untuk menjalankan atau melaksanakan, suatu
fungsi, kewajipan atau kuasa yang diberikan atau dikenakan oleh Akta ini atau
undang-undang kecil, kecuali bagi yang diperuntukkan secara khusus dalam
Bahagian ini.

2. Tertakluk kepada subseksyen 16N(2) Akta Pemajuan Perumahan (Kawalan
dan Pelesenan) 1966 [Akta 118], suatu pertikaian mengenai kos atau pembaikan
berkenaan dengan suatu kecacatan dalam suatu petak, bangunan atau tanah yang
dicadangkan untuk dipecah bahagi kepada petak-petak atau bangunan atau tanah
yang dipecah bahagi, dan harta bersama atau harta bersama terhadnya.

3. Suatu tuntutan bagi mendapatkan Caj, atau caruman kepada kumpulan
wang penjelas, atau apa-apa jumlah yang diisytiharkan oleh peruntukan Akta
ini sebagai suatu hutang.

4. Suatu tuntutan bagi suatu perintah untuk mengadakan suatu mesyuarat
agung.

5. Suatu tuntutan bagi suatu perintah untuk membatalkan prosiding mesyuarat
jika suatu peruntukan Akta telah tidak dilanggari.

6. Suatu tuntutan bagi suatu perintah untuk menidaksahkan suatu ketetapan
jika hak mengundi telah dinafikan atau jika notis yang sewajarnya telah tidak
diberi.

7. Suatu tuntutan bagi suatu perintah untuk menidaksahkan suatu ketetapan
yang diluluskan dalam suatu mesyuarat agung.

8. Suatu tuntutan bagi suatu perintah untuk membatalkan pindaan undangundang kecil dengan mengambil kira kepentingan semua pemunya petak atau
pemilik.

9. Suatu tuntutan bagi suatu perintah untuk mengubah kadar bunga yang
ditetapkan oleh badan pengurusan bersama, perbadanan pengurusan atau
perbadanan pengurusan subsidiari bagi pembayaran lewat Caj, atau caruman
kepada kumpulan wang penjelas.

10. Suatu tuntutan bagi suatu perintah untuk mengubah jumlah insurans yang

disediakan.

11. Suatu tuntutan bagi suatu perintah untuk meneruskan suatu tuntutan

insurans.


-----

_Pengurusan Strata_ 163

12. Suatu tuntutan bagi memaksa pemaju, badan pengurusan bersama,

perbadanan pengurusan atau perbadanan pengurusan subsidiari untuk memberikan
maklumat atau dokumen.

13. Suatu tuntutan bagi suatu perintah untuk memberikan persetujuan bagi

melakukan perubahan kepada mana-mana harta bersama atau harta bersama
terhad.

14. Suatu tuntutan bagi suatu perintah untuk mengesahkan, mengubah atau

membatalkan keputusan Pesuruhjaya.

Bahagian 2

PERINTAH TRIBUNAL

[Subseksyen 117(3)]

1. Tribunal boleh memerintahkan suatu pihak kepada prosiding untuk membayar
sejumlah wang kepada pihak yang lain.

2. Tribunal boleh memerintahkan supaya harga atau balasan lain yang dibayar
oleh suatu pihak dibayar balik kepada pihak itu.

3. Tribunal boleh memerintahkan pembayaran pampasan atau ganti rugi bagi
apa-apa kerugian atau kerosakan yang ditanggung oleh suatu pihak.

4. Tribunal boleh memerintahkan pembetulan, pengetepian atau pengubahan
suatu kontrak atau undang-undang kecil tambahan, secara keseluruhan atau
sebahagiannya.

5. Tribunal boleh memerintahkan kos kepada atau terhadap mana-mana pihak
untuk dibayar.

6. Tribunal boleh memerintahkan supaya suatu bunga dibayar atas apa-apa
jumlah atau award kewangan pada kadar yang tidak melebihi lapan peratus
setahun.

7. Tribunal boleh menolak suatu tuntutan yang ia pertimbangkan sebagai
remeh atau menyusahkan.

8. Tribunal boleh membuat apa-apa perintah yang mengenainya ia mempunyai
bidang kuasa untuk membuatnya di bawah Bahagian 1 Jadual ini atau apa-apa
perintah lain sebagaimana yang disifatkannya adil dan suai manfaat.

9. Tribunal boleh membuat apa-apa perintah atau relif sampingan atau
berbangkit sebagaimana yang perlu untuk memberi kesan kepada apa-apa
perintah yang dibuat oleh Tribunal.


-----

164 _Rang Undang-Undang_

HURAIAN

Rang Undang-Undang Pengurusan Strata 2012 (“Akta yang dicadangkan”)
bertujuan untuk mengadakan peruntukan bagi penyenggaraan dan pengurusan
bangunan dan harta bersama yang sepatutnya, dan bagi perkara yang berkaitan
dengannya.

Bahagian I

2. Bahagian I memperkatakan perkara permulaan.

3. _Fasal_ _1 mengandungi tajuk ringkas Akta yang dicadangkan dan peruntukan_
mengenai permulaan kuat kuasa Akta yang dicadangkan. Akta yang dicadangkan
adalah terpakai bagi Semenanjung Malaysia dan Wilayah Persekutuan
Labuan.

4. _Fasal_ _2 mengandungi takrif perkataan dan ungkapan tertentu yang digunakan_
dalam Akta yang dicadangkan.

5. _Fasal_ _3 bertujuan untuk mengadakan peruntukan bagi pentafsiran Akta_
yang dicadangkan.

Bahagian II

6. Bahagian II memperkatakan pentadbiran Akta yang dicadangkan.

7. Fasal _4 bertujuan untuk mengadakan peruntukan bagi pelantikan Pesuruhjaya,_
Timbalan Pesuruhjaya dan pegawai lain oleh Pihak Berkuasa Negeri.

Bahagian III

8. Bahagian III mengandungi peruntukan yang berhubung dengan urusan di
dalam bangunan atau tanah yang dicadangkan untuk dipecah bahagi kepada
petak-petak dan harta bersama.

9. _Fasal_ _5 menyatakan bahawa Bahagian III hendaklah terpakai bagi mana-_
mana penjualan petak oleh pemaju pada atau selepas permulaan kuat kuasa
Akta yang dicadangkan.

10. _Fasal 6 bertujuan untuk menghendaki pemaju sesuatu kawasan pemajuan_

untuk memfailkan suatu jadual petak dengan Pesuruhjaya yang menunjukkan
unit syer yang dicadangkan bagi setiap petak dan jumlah unit syer bagi semua
petak sebelum pemaju boleh menjual mana-mana petak.

Bahagian IV

11. Bahagian IV memperkatakan penyenggaraan dan pengurusan bangunan

dan harta bersama sebelum penubuhan sesuatu perbadanan pengurusan.


-----

_Pengurusan Strata_ 165

12. _Fasal_ _7 bertujuan untuk memperuntukkan bahawa tertakluk kepada_

Bahagian V, Bahagian IV hendaklah terpakai bagi suatu kawasan pemajuan,
jika sebelum atau selepas permulaan kuat kuasa Akta yang dicadangkan,
milikan kosong bagi sesuatu petak di dalam suatu bangunan atau tanah yang
dicadangkan untuk dipecah bahagi kepada petak-petak telah diserahkan oleh
pemaju kepada seorang pembeli dan perbadanan pengurusan belum wujud.

13. _Fasal_ _8 bertujuan untuk memperuntukkan bahawa jika penjualan sesuatu_

petak oleh pemaju dibuat sebelum permulaan kuat kuasa Akta yang dicadangkan
dan tiada unit syer telah diuntukkan kepada setiap petak oleh juruukur tanah
berlesen pemaju, unit syer bagi setiap petak hendaklah diuntukkan oleh manamana orang atau badan yang mempunyai kewajipan di bawah Bahagian ini
untuk menyenggarakan dan menguruskan mana-mana bangunan atau tanah
yang dicadangkan untuk dipecah bahagi kepada petak-petak dan harta bersama
mengikut formula yang dinyatakan dalam Jadual Pertama.

14. _Fasal_ _9 menyatakan kewajipan dan kuasa pemaju untuk menyenggarakan_

dan menguruskan mana-mana bangunan atau tanah yang dicadangkan untuk
dipecah bahagi kepada petak-petak dan harta bersama dengan sepatutnya
semasa tempoh pengurusan pemaju.

15. _Fasal_ _10 bertujuan untuk menghendaki pemaju untuk membuka satu akaun_

penyenggaraan bagi setiap kawasan pemajuan dan setiap akaun penyenggaraan
hendaklah dikendalikan dan disenggarakan oleh pemaju sehingga habis tempoh
pengurusan pemaju.

16. _Fasal_ _11 bertujuan untuk menghendaki pemaju untuk membuka satu_

akaun kumpulan wang penjelas bagi setiap kawasan pemajuan dan setiap
akaun kumpulan wang penjelas hendaklah dikendalikan dan disenggarakan
oleh pemaju sehingga habis tempoh pengurusan pemaju.

17. _Fasal 12 bertujuan untuk memperuntukkan bahawa setiap pembeli_

hendaklah membayar Caj, dan caruman kepada kumpulan wang penjelas, kepada
pemaju berkenaan dengan petaknya, dan pemaju hendaklah membayar Caj dan
caruman yang sama berkenaan dengan petak di dalam kawasan pemajuan itu
yang belum dijual.

18. _Fasal_ _13 bertujuan untuk melarang pungutan Caj, atau caruman kepada_

kumpulan wang penjelas, oleh pemaju daripada pembeli melainkan jika suatu
akaun penyenggaraan dan akaun kumpulan wang penjelas berkenaan dengan
kawasan pemajuan itu telah dibuka dan milikan kosong bagi petak telah
diserahkan kepada pembeli itu.

19. _Fasal_ _14 menyatakan kewajipan pemaju berhubung dengan akaun_

penyenggaraan dan akaun kumpulan wang penjelas.

20. _Fasal_ _15 bertujuan untuk menghendaki pemaju untuk memindahkan_

semua wang dalam akaun penyenggaraan dan akaun kumpulan wang penjelas,
dan menyerahkan kepada badan pengurusan bersama pejabat pentadbiran dan
semua rekod yang berhubungan dengan dan perlu untuk penyenggaraan dan
pengurusan bangunan atau tanah yang dicadangkan untuk dipecah bahagi
kepada petak-petak dan harta bersama di dalam kawasan pemajuan.


-----

166 _Rang Undang-Undang_

21. _Fasal_ _16 bertujuan untuk memperuntukkan bahawa wang dalam akaun_

penyenggaraan dan akaun kumpulan wang penjelas hendaklah terletak hak
pada badan pengurusan bersama jika tidak dipindahkan oleh pemaju kepada
badan pengurusan bersama itu.

22. _Fasal 17 bertujuan untuk memperuntukkan penubuhan badan pengurusan_

bersama apabila mesyuarat agung tahunan yang pertama bagi badan pengurusan
bersama itu diadakan. Subfasal 17(5) bertujuan untuk memperuntukkan bahawa
jika perbadanan pengurusan wujud sebelum mesyuarat agung tahunan yang
pertama bagi badan pengurusan bersama diadakan, mesyuarat agung tahunan
yang pertama itu tidak dikehendaki untuk diadakan dan tiada badan pengurusan
bersama boleh ditubuhkan bagi kawasan pemajuan itu, dan peruntukan dalam
Bahagian V Akta yang dicadangkan hendaklah terpakai bagi kawasan pemajuan
itu.

23. _Fasal 18 dan 19 bertujuan untuk memperuntukkan kewajipan pemaju untuk_

mengadakan mesyuarat agung tahunan yang pertama bagi badan pengurusan
bersama dan agenda bagi mesyuarat itu.

24. _Fasal 20 bertujuan untuk mengenakan kewajipan ke atas badan pengurusan_

bersama untuk memberitahu dan mendaftarkan nama badan pengurusan bersama
itu dengan Pesuruhjaya dalam masa tiga puluh hari dari mesyuarat agung
tahunan yang pertama.

25. _Fasal_ _21 menyatakan kewajipan dan kuasa badan pengurusan bersama._

26. _Subfasal_ _22(1) bertujuan untuk mengenakan kewajipan ke atas badan_

pengurusan bersama untuk memilih jawatankuasa pengurusan bersama untuk
melaksanakan kewajipan badan pengurusan bersama itu dan menjalankan urusan
badan pengurusan bersama itu bagi pihaknya. _Subfasal 22(2) bertujuan untuk_
memperuntukkan pemakaian Jadual Kedua bagi badan pengurusan bersama
dan jawatankuasa pengurusan bersama.

27. _Subfasal_ _23(1) bertujuan untuk menghendaki badan pengurusan bersama_

untuk membuka dan menyenggarakan suatu akaun penyenggaraan berkenaan
dengan kawasan pemajuan yang hendaklah digunakan bagi maksud yang
dinyatakan dalam _subfasal_ _23(3)._

28. _Subfasal_ _24(1) bertujuan untuk menghendaki badan pengurusan bersama_

untuk membuka dan menyenggarakan suatu akaun kumpulan wang penjelas
berkenaan dengan kawasan pemajuan yang hendaklah digunakan bagi maksud
yang dinyatakan dalam _subfasal_ _24(2)._

29. _Fasal_ _25 bertujuan untuk memperuntukkan bahawa setiap pembeli_

hendaklah membayar Caj, dan caruman kepada kumpulan wang penjelas,
berkenaan dengan petaknya kepada badan pengurusan bersama, dan pemaju
hendaklah membayar Caj dan caruman yang sama berkenaan dengan petak di
dalam kawasan pemajuan yang belum dijual.

30. _Fasal_ _26 menyatakan kewajipan badan pengurusan bersama berhubung_

dengan akaun penyenggaraan dan akaun kumpulan wang penjelas.


-----

_Pengurusan Strata_ 167

31. _Fasal_ _27 memperkatakan pembubaran badan pengurusan bersama, dan_

kewajipan badan pengurusan bersama untuk memindahkan semua baki wang
dalam akaun penyenggaraan dan akaun kumpulan wang penjelas, dan untuk
menyerahkan kepada perbadanan pengurusan, antara lain, semua rekod yang
berhubungan dengan dan perlu bagi penyenggaraan dan pengurusan bangunan
dan harta bersama.

32. _Fasal_ _28 bertujuan untuk memperuntukkan bahawa wang dalam akaun_

penyenggaraan dan akaun kumpulan wang penjelas hendaklah terletak hak
pada perbadanan pengurusan jika tidak dipindahkan oleh badan pengurusan
bersama kepada perbadanan pengurusan di bawah perenggan 26(2)(a).

33. _Fasal_ _29 bertujuan untuk memperuntukkan kewajipan pemaju yang_

kawasan pemajuannya telah disiapkan sebelum permulaan kuat kuasa Akta
yang dicadangkan dan yang baginya perbadanan pengurusan belum ditubuhkan
untuk mengemukakan kepada Pesuruhjaya akaun teraudit bagi semua wang yang
dipungut dan dibelanjakan bagi maksud penyenggaraan dan pengurusan harta
bersama dan kumpulan wang penjelas sebelum penubuhan badan pengurusan
bersama.

34. _Fasal_ _30 bertujuan untuk mengenakan suatu kewajipan ke atas pemaju_

semasa tempoh pengurusan pemaju atau badan pengurusan bersama, mengikut
mana-mana yang berkenaan, untuk menyediakan dan menyenggarakan suatu
daftar pemunya petak dalam apa-apa bentuk sebagaimana yang dikehendaki
oleh Pesuruhjaya.

35. _Fasal_ _31 bertujuan untuk mengenakan kewajipan ke atas pemaju atau_

badan pengurusan bersama untuk mengeluarkan perakuan kepada pemunya
petak atau bakal pembeli yang memperakui maklumat tertentu mengenai Caj,
dan caruman kepada kumpulan wang penjelas.

36. _Fasal_ _32 memperkatakan undang-undang kecil yang ditetapkan oleh_

peraturan-peraturan yang dibuat di bawah _fasal_ _150 dan undang-undang kecil_
tambahan yang dibuat oleh pemaju atau badan pengurusan bersama berhubung
dengan suatu bangunan atau tanah yang dicadangkan untuk dipecah bahagi
kepada petak-petak dan harta bersama.

37. _Fasal_ _33 bertujuan untuk mengadakan peruntukan bagi mendapatkan apa-_

apa jumlah wang yang ditanggung secara sah oleh badan pengurusan bersama
daripada pemunya petak.

38. _Fasal 34 memperkatakan tatacara mendapatkan jumlah wang yang_

terhutang yang boleh didapatkan oleh pemaju daripada pembeli, atau oleh
badan pengurusan bersama daripada pemunya petak, mengikut mana-mana
yang berkenaan.

39. _Fasal_ _35 bertujuan untuk mengadakan peruntukan bagi mendapatkan jumlah_

wang melalui penahanan harta alih apabila suatu permohonan bersumpah secara
bertulis dibuat oleh pemaju atau mana-mana anggota jawatankuasa pengurusan
bersama kepada Pesuruhjaya, mengikut mana-mana yang berkenaan.

40. _Fasal_ _36 memperkatakan wang dalam akaun yang dikehendaki untuk_

dibuka dan disenggarakan di bawah Bahagian IV yang tidak dikehendaki untuk
digunakan dengan segera.


-----

168 _Rang Undang-Undang_

41. _Fasal_ _37 hingga_ _45 bertujuan untuk mengadakan peruntukan peralihan_

dan kecualian yang disebabkan oleh pemansuhan Akta Bangunan dan Harta
Bersama (Penyenggaraan dan Pengurusan) 2007.

Bahagian V

42. Bahagian V memperkatakan penyenggaraan dan pengurusan bangunan

dan harta bersama selepas wujudnya suatu perbadanan pengurusan.

43. _Fasal_ _46 memperuntukkan bahawa Bahagian V hendaklah terpakai bagi_

suatu kawasan pemajuan, jika sebelum atau selepas permulaan kuat kuasa Akta
yang dicadangkan, milikan kosong suatu petak di dalam suatu bangunan atau
tanah yang dicadangkan untuk dipecah bahagi kepada petak-petak atau dalam
suatu bangunan atau tanah yang dipecah bahagi telah diserahkan oleh pemaju
kepada seorang pembeli dan perbadanan pengurusan telah wujud.

44. _Fasal_ _47 memperuntukkan bahawa Bab 2 hendaklah terpakai bagi suatu_

kawasan pemajuan yang dinyatakan dalam _subfasal 46(1) jika tiada badan_
pengurusan bersama ditubuhkan bagi kawasan pemajuan itu.

45. _Fasal_ _48 memperkatakan kewajipan pemaju untuk menyenggarakan dan_

menguruskan dengan sepatutnya bangunan atau tanah yang dipecah bahagi
dan harta bersama semasa tempoh pengurusan permulaan.

46. _Fasal_ _49 menyatakan sekatan yang akan dikenakan ke atas pemaju semasa_

tempoh pengurusan permulaan untuk melindungi kepentingan pemilik.

47. _Fasal_ _50 bertujuan untuk menghendaki pemaju untuk membuka dan_

menyenggarakan suatu akaun penyenggaraan berkenaan dengan kawasan pemajuan
atas nama perbadanan pengurusan yang hendaklah terdiri daripada, antara lain,
semua Caj yang dibayar oleh pemilik kepada perbadanan pengurusan. Subfasal _50(3)_
menyatakan maksud yang baginya akaun penyenggaraan hendaklah digunakan.

48. _Fasal_ _51 bertujuan untuk menghendaki pemaju untuk membuka dan_

menyenggarakan suatu akaun kumpulan wang penjelas atas nama perbadanan
pengurusan, yang ke dalamnya hendaklah didepositkan caruman kepada kumpulan
wang penjelas yang dibayar oleh pemilik kepada perbadanan pengurusan.
_Subfasal_ _51(2) menyatakan maksud yang baginya akaun kumpulan wang_
penjelas hendaklah digunakan.

49. _Fasal_ _52 bertujuan untuk memperuntukkan bahawa setiap pemilik hendaklah_

membayar Caj, dan caruman kepada kumpulan wang penjelas,kepada perbadanan
pengurusan bagi penyenggaraan dan pengurusan bangunan atau tanah yang
dipecah bahagi dan harta bersama di dalam suatu kawasan pemajuan.

50. _Fasal_ _53 bertujuan untuk melarang pungutan Caj, atau caruman kepada_

kumpulan wang penjelas, daripada mana-mana pemilik melainkan jika suatu
akaun penyenggaraan dan suatu akaun kumpulan wang penjelas telah dibuka atas
nama perbadanan pengurusan dan milikan kosong bagi petak telah diserahkan
kepada pemilik itu.


-----

_Pengurusan Strata_ 169

51. _Fasal_ _54 menyatakan kewajipan pemaju semasa tempoh pengurusan_

permulaan berhubung dengan akaun penyenggaraan dan akaun kumpulan wang
penjelas.

52. _Fasal_ _55 bertujuan untuk menghendaki pemaju untuk memindahkan_

kawalan ke atas semua wang dalam akaun penyenggaraan dan akaun kumpulan
wang penjelas dan untuk menyerahkan kepada jawatankuasa pengurusan bagi
perbadanan pengurusan, antara lain, pejabat pentadbiran dan semua rekod yang
berhubungan dengan dan perlu bagi penyenggaraan dan pengurusan bangunan
atau tanah yang dipecah bahagi dan harta bersama bagi kawasan pemajuan.

53. _Fasal_ _56 bertujuan untuk memperuntukkan pemilihan jawatankuasa_

pengurusan oleh perbadanan pengurusan yang hendaklah melaksanakan kewajipan
perbadanan pengurusan itu dan menjalankan urusan perbadanan pengurusan
itu bagi pihaknya.

54. _Fasal_ _57 dan_ _58 bertujuan untuk memperuntukkan kewajipan pemaju_

untuk mengadakan mesyuarat agung tahunan yang pertama bagi perbadanan
pengurusan dan agenda bagi mesyuarat itu.

55. _Fasal_ _59 menyatakan kewajipan dan kuasa perbadanan pengurusan._

56. _Fasal_ _60 bertujuan untuk menghendaki perbadanan pengurusan untuk_

membuka dan menyenggarakan suatu akaun penyenggaraan atas namanya jika
akaun penyenggaraan tidak ditubuhkan lebih awal di bawah _subfasal 50(1)._

57. _Fasal_ _61 bertujuan untuk menghendaki perbadanan pengurusan untuk_

membuka dan menyenggarakan suatu akaun kumpulan wang penjelas atas
namanya jika akaun kumpulan wang penjelas tidak ditubuhkan lebih awal di
bawah _subfasal_ _51(1)._

58. _Fasal_ _62 menyatakan kewajipan perbadanan pengurusan berhubung dengan_

akaun penyenggaraan dan akaun kumpulan wang penjelas.

59. _Fasal_ _63 bertujuan untuk mengenakan kewajipan ke atas perbadanan_

pengurusan subsidiari untuk memilih jawatankuasa pengurusan subsidiari untuk
melaksanakan kewajipan perbadanan pengurusan subsidiari itu dan menjalankan
urusan perbadanan pengurusan subsidiari itu bagi pihaknya. _Subfasal_ _63(5)_
memperuntukkan pemakaian Jadual Kedua kepada perbadanan pengurusan
subsidiari dan jawatankuasa pengurusan subsidiari.

60. _Fasal 64 menyatakan kewajipan dan kuasa suatu perbadanan pengurusan_

subsidiari.

61. _Fasal_ _65 memperkatakan perbelanjaan suatu perbadanan pengurusan_

subsidiari yang berhubung semata-mata dengan harta bersama terhadnya yang
mesti dikongsi dengan pemilik semua petak mengikut formula yang dinyatakan
dalam _fasal itu._

62. _Fasal_ _66 bertujuan untuk menghendaki perbadanan pengurusan subsidiari_

untuk membuka dan menyenggarakan suatu akaun penyenggaraan, yang ke
dalamnya hendaklah didepositkan semua Caj yang dibayar oleh pemilik yang
membentuk perbadanan pengurusan subsidiari itu.


-----

170 _Rang Undang-Undang_

63. _Fasal_ _67 bertujuan untuk menghendaki perbadanan pengurusan subsidiari_

untuk membuka dan menyenggarakan suatu akaun kumpulan wang penjelas, yang
ke dalamnya hendaklah didepositkan semua caruman kepada kumpulan wang
penjelas yang dibayar oleh pemilik yang membentuk perbadanan pengurusan
subsidiari itu.

64. _Fasal_ _68 bertujuan untuk memperuntukkan bahawa setiap pemilik yang_

membentuk perbadanan pengurusan subsidiari hendaklah membayar Caj, dan
caruman kepada kumpulan wang penjelas, kepada perbadanan pengurusan subsidari
bagi perbelanjaan yang berhubungan dengan harta bersama terhadnya.

65. _Fasal_ _69 memperkatakan penghakiman terhadap sesuatu perbadanan_

pengurusan berhubung dengan harta bersama terhadnya.

66. _Fasal_ _70 memperkatakan undang-undang kecil bagi bangunan atau tanah_

yang dipecah bahagi yang ditetapkan oleh peraturan-peraturan yang dibuat
di bawah _fasal 150 dan kuasa bagi perbadanan pengurusan untuk membuat_
undang-undang kecil tambahan.

67. _Fasal_ _71 bertujuan untuk memperuntukkan bahawa undang-undang_

kecil perbadanan pengurusan hendaklah terpakai bagi perbadanan pengurusan
subsidiari dan perbadanan pengurusan subsidiari boleh membuat undang-undang
kecil tambahan bagi harta bersama terhad.

68. _Fasal_ _72 bertujuan untuk mengenakan kewajipan ke atas pemaju semasa_

tempoh pengurusan permulaan atau perbadanan pengurusan, mengikut manamana yang berkenaan, untuk menyediakan dan menyenggarakan suatu daftar
strata berkenaan dengan semua petak di dalam kawasan pemajuan.

69. _Fasal_ _73 bertujuan untuk mengenakan kewajipan ke atas perbadanan_

pengurusan atau perbadanan pengurusan subsidiari untuk mengeluarkan
perakuan kepada pemilik atau bakal pemilik yang memperakui maklumat
tertentu mengenai Caj, dan caruman kepada kumpulan wang penjelas.

70. _Fasal_ _74 bertujuan untuk memberi kuasa kepada perbadanan pengurusan_

jika diberi kuasa melalui suatu ketetapan sebulat suara untuk memperoleh tanah
tambahan, memberi atau menerima beban isemen, atau menerima manfaat
sesuatu isemen.

71. _Fasal_ _75 memperkatakan kewajipan perbadanan pengurusan terhadap_

pihak berkuasa perkadaran.

72. _Fasal_ _76 bertujuan untuk memperuntukkan pelantikan seorang pentadbir_

bagi perbadanan pengurusan oleh mahkamah yang mempunyai bidang kuasa
berwibawa.

73. _Fasal_ _77 bertujuan untuk mengadakan peruntukan bagi mendapatkan_

apa-apa jumlah wang yang secara sah ditanggung oleh perbadanan pengurusan
atau perbadanan pengurusan subsidiari daripada pemilik.

74. _Fasal 78 memperkatakan tatacara untuk mendapatkan jumlah wang yang_

terhutang yang boleh didapatkan oleh perbadanan pengurusan atau perbadanan
pengurusan subsidiari daripada pemilik.


-----

_Pengurusan Strata_ 171

75. _Fasal_ _79 bertujuan untuk mengadakan peruntukan bagi mendapatkan_

jumlah wang melalui penahanan harta alih apabila suatu permohonan bersumpah
secara bertulis dibuat oleh mana-mana anggota jawatankuasa pengurusan bagi
perbadanan pengurusan atau mana-mana anggota jawatankuasa pengurusan
subsidiari bagi perbadanan pengurusan subsidiari, mengikut mana-mana yang
berkenaan, kepada Pesuruhjaya.

76. _Fasal_ _80 memperkatakan wang dalam akaun yang dikehendaki untuk_

dibuka dan disenggarakan di bawah Bahagian V yang tidak dikehendaki untuk
kegunaan segera.

77. _Fasal_ _81 hingga_ _85 bertujuan untuk mengadakan peruntukan peralihan_

dan kecualian yang disebabkan oleh pindaan berbangkit yang dibuat kepada
Akta Hakmilik Strata 1985.

Bahagian VI

78. Bahagian VI mengandungi peruntukan yang berhubungan dengan ejen

pengurusan.

79. _Fasal_ _86 bertujuan untuk memperuntukkan pelantikan seorang ejen_

pengurusan oleh Pesuruhjaya untuk menyenggarakan dan menguruskan bangunan
atau tanah yang dicadangkan untuk dipecah bahagi kepada petak-petak atau
bangunan atau tanah yang dipecah bahagi dan harta bersama.

80. _Fasal_ _87 memperkatakan kebebasan seorang ejen pengurusan._

81. _Fasal_ _88 bertujuan untuk menghendaki ejen pengurusan untuk menyerah_

simpan suatu bon dengan Pesuruhjaya.

82. _Fasal_ _89 bertujuan untuk memperuntukkan kuasa dan kewajipan seorang_

ejen pengurusan.

83. _Fasal_ _90 bertujuan untuk memperuntukkan bahawa obligasi pemaju untuk_

menjalankan pembaikan tidak dilepaskan walaupun seorang ejen pengurusan
dilantik.

84. _Fasal_ _91 bertujuan untuk mengadakan peruntukan bagi penamatan sesuatu_

perjanjian pengurusan.

Bahagian VII

85. Bahagian VII memperkatakan deposit untuk membaiki kecacatan.

86. _Fasal_ _92 bertujuan untuk menghendaki pemaju untuk membayar deposit_

untuk membaiki kecacatan pada harta bersama bagi kawasan pemajuan selepas
harta bersama itu disiapkan.


-----

172 _Rang Undang-Undang_

Bahagian VIII

87. Bahagian VIII mengandungi peruntukan mengenai insurans.

88. _Fasal_ _93 bertujuan untuk menghendaki mana-mana orang atau badan yang_

bertanggungjawab di bawah Akta yang dicadangkan untuk menyenggarakan
dan menguruskan mana-mana bangunan untuk menginsuranskan bangunan
itu di bawah suatu polisi kerosakan dengan suatu penanggung insurans yang
berlesen.

89. _Fasal_ _94 bertujuan untuk menghendaki mana-mana bangunan untuk_

diinsuranskan bagi sekurang-kurangnya nilai pemulihan bagi bangunan itu.

90. _Fasal_ _95 bertujuan untuk memperuntukkan kewajipan perbadanan_

pengurusan dan perbadanan pengurusan subsidiari untuk menginsurans suatu
bangunan jika harta bersama terhad tidak boleh diasingkan daripada premis
utama bangunan itu.

91. _Fasal_ _96 bertujuan untuk memperuntukkan kewajipan perbadanan_

pengurusan dan perbadanan pengurusan subsidiari untuk menginsurans suatu
bangunan jika harta bersama terhad boleh diasingkan daripada premis utama
bangunan itu.

92. _Fasal_ _97 bertujuan untuk memperuntukkan bahawa insurans yang dihendaki_

untuk diambil di bawah Bahagian VIII adalah tidak terpakai bagi petak tanah,
dan setiap pemunya petak atau pemilik hendaklah bertanggungjawab untuk
menginsuranskan bangunannya di atas petak tanah itu.

93. _Fasal 98 bertujuan untuk memperuntukkan bahawa badan pengurusan_

bersama, perbadanan pengurusan atau perbadanan pengurusan subsidiari boleh
menginsuranskan terhadap apa-apa risiko lain sebagaimana yang diarahkan
oleh pemunya petak atau pemilik melalui suatu ketetapan khas.

94. _Fasal_ _99 memperkatakan kepentingan yang boleh diinsuranskan bagi_

badan pengurusan bersama, perbadanan pengurusan atau perbadanan pengurusan
subsidiari.

95. _Fasal_ _100 bertujuan untuk memperuntukkan bahawa semua pembayaran_

wang daripada penanggung insurans berkenaan dengan kemusnahan atau
kerosakan kepada sesuatu bangunan hendaklah digunakan untuk membina
semula, menggantikan, membaiki atau memulihkan bangunan itu.

Bahagian IX

96. Bahagian IX memperkatakan penubuhan Tribunal Pengurusan Strata.

97. _Fasal_ _101 mengandungi takrif perkataan dan ungkapan tertentu yang_

digunakan dalam Bahagian ini.

98. _Fasal_ _102 bertujuan untuk mengadakan peruntukan bagi penubuhan_

Tribunal.

99. _Fasal_ _103 mengandungi peruntukan yang berhubungan dengan anggota_

Tribunal, tempoh jawatan dan elaun anggota.


-----

_Pengurusan Strata_ 173

100. _Fasal 104 memperkatakan pelantikan seorang Setiausaha, pegawai dan_

kakitangan Tribunal.

101. _Fasal_ _105 memperkatakan bidang kuasa Tribunal._

102. _Fasal_ _106 bertujuan untuk mengadakan peruntukan bagi pengecualian_

bidang kuasa mahkamah.

103. _Fasal_ _107 bertujuan untuk memperuntukkan orang yang berhak untuk_

memfailkan suatu tuntutan di Tribunal.

104. _Fasal_ _108 bertujuan untuk memperuntukkan bahawa suatu tuntutan_

hendaklah dibuat dalam borang yang ditetapkan bersama dengan fi yang
ditetapkan.

105. _Fasal_ _109 bertujuan untuk mengadakan peruntukan mengenai persidangan_

Tribunal.

106. _Fasal_ _110 memperkatakan hak pihak-pihak kepada prosiding untuk_

hadir pada perbicaraan.

107. _Fasal_ _111 bertujuan untuk memperuntukkan bahawa semua prosiding_

di hadapan Tribunal hendaklah terbuka kepada orang awam.

108. _Fasal_ _112 memperkatakan rundingan bagi penyelesaian antara pihak-_

pihak berhubung dengan sesuatu tuntutan.

109. _Fasal_ _113 bertujuan untuk menghendaki Tribunal untuk bertindak secara_

adil dan saksama antara pihak-pihak.

110. _Fasal_ _114 bertujuan untuk memberi Tribunal kuasa untuk menjalankan_

prosiding mengikut apa-apa cara yang difikirkannya sesuai.

111. _Fasal_ _115 memperkatakan kuasa Tribunal untuk menentukan cara_

menjalankan perbicaraan.

112. _Fasal_ _116 bertujuan untuk membenarkan Tribunal untuk melantik pakar_

untuk melaporkan kepadanya mengenai isu tertentu yang ditentukan oleh
Tribunal.

113. _Fasal_ _117 bertujuan untuk menghendaki Tribunal untuk membuat awardnya_

tanpa kelengahan dan jika dapat dilaksanakan, dalam masa enam puluh hari
dari hari pertama perbicaraan bermula di hadapan Tribunal. _Subfasal_ _117(3)_
memperuntukkan bahawa Tribunal boleh membuat satu atau lebih perintah
yang dinyatakan dalam Bahagian 2 Jadual Keempat.

114. _Fasal_ _118 bertujuan untuk membenarkan Tribunal untuk merujukkan_

suatu persoalan undang-undang kepada seorang Hakim Mahkamah Tinggi.

115. _Fasal_ _119 bertujuan untuk menghendaki tiap-tiap award dan penyelesaian_

Tribunal supaya direkodkan secara bertulis.


-----

174 _Rang Undang-Undang_

116. _Fasal_ _120 bertujuan untuk memperuntukkan bahawa suatu award yang_

dibuat oleh Tribunal adalah muktamad dan mengikat semua pihak dalam
prosiding dan disifatkan sebagai suatu perintah mahkamah dan dikuatkuasakan
dengan sewajarnya oleh mana-mana pihak dalam prosiding itu.

117. _Fasal_ _121 bertujuan untuk memperuntukkan bahawa suatu award Tribunal_

boleh dicabar atas alasan ketidakteraturan yang serius.

118. _Fasal_ _122 memperkatakan pelupusan apa-apa dokumen, rekod, bahan_

atau harta lain yang dikemukakan semasa prosiding.

119. _Fasal_ _123 bertujuan untuk menjadikannya suatu kesalahan bagi mana-_

mana orang yang tidak mematuhi award yang dibuat oleh Tribunal.

120. _Fasal_ _124 bertujuan untuk memberi Menteri kuasa, selepas berunding_

dengan Majlis Negara bagi Kerajaan Tempatan, untuk membuat peraturanperaturan sebagaimana yang perlu atau suai manfaat berkenaan dengan
Tribunal.

Bahagian X

121. Bahagian X mengandungi peruntukan penguatkuasaan.

122. _Fasal_ _125 bertujuan untuk memberi Pesuruhjaya kuasa untuk menyiasat_

mana-mana kesalahan di bawah Akta yang dicadangkan dan untuk memberi
kuasa kepada mana-mana pegawai pihak berkuasa tempatan atau pegawai awam
untuk menjalankan kuasa penguatkuasaan di bawah Akta yang dicadangkan.

123. _Fasal_ _126 dan 127 memperkatakan peruntukan yang berhubungan dengan_

kuasa menggeledah dan menyita dengan waran dan menggeledah dan menyita
tanpa waran, masing-masing.

124. _Fasal 128 memperkatakan capaian kepada data berkomputer._

125. _Fasal_ _129 bertujuan untuk mengenakan kewajipan ke atas seorang_

pegawai diberi kuasa untuk menyediakan suatu senarai bagi apa-apa buku, daftar,
dokumen atau rekod lain yang disita di bawah Akta yang dicadangkan.

126. _Fasal 130 bertujuan untuk mengadakan peruntukan bagi pelepasan apa-_

apa buku, daftar, dokumen atau rekod lain yang disita di bawah Akta yang
dicadangkan.

127. _Fasal_ _131 bertujuan untuk membolehkan Pesuruhjaya atau seorang pegawai_

diberi kuasa yang membuat penyiasatan di bawah Akta yang dicadangkan atau
perundangan subsidiarinya untuk memerintahkan kehadiran mana-mana orang
yang mempunyai pengetahuan tentang fakta dan hal keadaan kes.

128. _Fasal_ _132 bertujuan untuk memberi Pesuruhjaya kuasa atau pegawai_

diberi kuasa yang menyiasat suatu kes di bawah Akta yang dicadangkan atau
perundangan subsidiarinya untuk memeriksa secara lisan mana-mana orang
yang mempunyai pengetahuan mengenai fakta dan hal keadaan kes.


-----

_Pengurusan Strata_ 175

129. _Fasal 133 bertujuan untuk menjadikannya suatu kesalahan untuk_

menghalang Pesuruhjaya atau pegawai diberi kuasa yang menjalankan
penggeledahan dengan enggan memberikan akses kepada premis, mengamang,
menghalang, menggalang atau melengahkan Pesuruhjaya atau pegawai diberi
kuasa itu dalam pelaksanaan fungsinya di bawah Akta yang dicadangkan, atau
enggan memberikan apa-apa maklumat yang berhubungan dengan kesalahan
di bawah Akta yang dicadangkan.

130. _Fasal_ _134 memperkatakan kehendak untuk menyediakan terjemahan_

bagi buku, daftar, dokumen atau rekod lain yang disita di bawah Akta yang
dicadangkan kepada Pesuruhjaya atau pegawai diberi kuasa.

131. _Fasal_ _135 bertujuan untuk mengadakan peruntukan bagi pengkompaunan_

kesalahan di bawah Akta yang dicadangkan.

132. _Fasal_ _136 bertujuan untuk memperuntukkan bahawa pendakwaan sesuatu_

kesalahan tidak boleh dimulakan kecuali oleh atau dengan keizinan bertulis
Pendakwa Raya.

133. _Fasal_ _137 bertujuan untuk memperuntukkan bidang kuasa Mahkamah_

Majistret untuk membicarakan secara terus mana-mana kesalahan di bawah
Akta yang dicadangkan.

134. _Fasal_ _138 memperkatakan percantuman kesalahan-kesalahan._

135. _Fasal_ _139 bertujuan untuk mengadakan peruntukan bagi perlindungan_

pemberi maklumat dalam mana-mana prosiding sivil atau jenayah di bawah
Akta yang dicadangkan.

136. _Fasal 140 memperkatakan peruntukan yang berhubungan dengan kesalahan_

yang dilakukan di bawah Akta yang dicadangkan oleh suatu pertubuhan
perbadanan.

137. _Fasal_ _141 bertujuan untuk mengadakan peruntukan bagi kesalahan_

berterusan.

Bahagian XI

138. Bahagian XI mengandungi peruntukan pelbagai.

139. _Fasal_ _142 memperkatakan peruntukan keterangan berhubung dengan_

mana-mana prosiding di mahkamah atau Tribunal berkenaan dengan apa-apa
kecacatan dalam suatu petak, harta bersama atau harta bersama terhad di bawah
Akta yang dicadangkan.

140. _Fasal_ _143 bertujuan untuk mengadakan peruntukan bagi perwakilan_

dalam mana-mana prosiding bagi badan pengurusan bersama, perbadanan
pengurusan atau perbadanan pengurusan subsidiari.

141. _Fasal_ _144 menyatakan cara penyampaian notis atau perintah kepada_

mana-mana orang di bawah Akta yang dicadangkan.


-----

176 _Rang Undang-Undang_

142. _Fasal_ _145 bertujuan untuk memperuntukkan perlindungan daripada_

tindakan, guaman, pendakwaan atau prosiding lain di bawah Akta yang
dicadangkan jika perbuatan itu dilakukan dengan suci hati.

143. _Fasal_ _146 bertujuan untuk memperuntukkan pemakaian Akta Perlindungan_

Pihak Berkuasa Awam 1948 bagi apa-apa tindakan, guaman, prosiding atau
pendakwaan terhadap Pesuruhjaya dan pegawai lain.

144. _Fasal_ _147 menyatakan bahawa Pesuruhjaya, mana-mana Timbalan_

Pesuruhjaya atau pegawai lain yang dilantik di bawah _subfasal 4(1), atau_
mana-mana pegawai diberi kuasa yang disebut dalam subfasal 125(1) hendaklah
disifatkan sebagai pekhidmat awam mengikut pengertian Kanun Keseksaan.

145. _Fasal_ _148 memperkatakan ketidakpakaian undang-undang bertulis_

lain, kontrak dan surat ikatan yang berhubungan dengan penyenggaraan dan
pengurusan bangunan dan harta bersama di dalam kawasan pihak berkuasa
tempatan apabila Akta yang dicadangkan mula berkuat kuasa.

146. _Fasal_ _149 bertujuan untuk melarang berkontrak keluar daripada peruntukan_

Akta yang dicadangkan.

147. _Fasal_ _150 bertujuan untuk memberi Menteri kuasa, selepas berunding_

dengan Majlis Negara bagi Kerajaan Tempatan, untuk membuat peraturanperaturan.

148. _Fasal_ _151 bertujuan untuk memberi Menteri kuasa, selepas berunding_

dengan Majlis Negara bagi Kerajaan Tempatan, untuk mengecualikan mana-mana
orang atau bangunan atau tanah atau golongan orang atau jenis bangunan atau
tanah, daripada semua atau mana-mana peruntukan Akta yang dicadangkan.

149. _Fasal_ _152 bertujuan untuk memberi Menteri kuasa, selepas berunding_

dengan Majlis Negara bagi Kerajaan Tempatan, untuk meminda mana-mana
Jadual.

150. _Fasal 153_ bertujuan untuk mengadakan peruntukan bagi pemansuhan

Akta Bangunan dan Harta Bersama (Penyenggaraan dan Pengurusan) 2007.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang jumlahnya tidak dapat ditentukan sekarang ini.

[PN(U[2])2810]


-----

