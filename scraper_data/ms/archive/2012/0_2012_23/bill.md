---
Year: 2012
Bill: D.R.24/2012 - Rang Undang-Undang Perubatan (Pindaan) 2012 (Lulus)
Title: D.R.24/2012 - Rang Undang-Undang Perubatan (Pindaan) 2012 (Lulus)
Download URL: https://www.parlimen.gov.my/files/billindex/pdf/2012/DR242012.pdf
URL: https://www.parlimen.gov.my/files/billindex/pdf/2012/DR242012.pdf
---
---
Reading:
D.R.24/2012
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:13/06/2012
Dibentang Oleh:Y.B. Dato Sri Liow Tiong Lai, Menteri Kesihatan
---

_Perubatan (Pindaan)_ 1

**D.R. 24/2012**

RANG UNDANG-UNDANG

_b e r n a m a_

Suatu Akta untuk meminda Akta Perubatan 1971.

[ ]

**DIPERBUAT oleh Parlimen Malaysia seperti yang berikut:**

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Perubatan (Pindaan)**
2012.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Pindaan tajuk panjang**

**2. Akta Perubatan 1971 [Akta 50],** yang disebut “Akta ibu” dalam
Akta ini, dipinda dengan menggantikan tajuk panjang dengan
tajuk panjang yang berikut:

“Suatu Akta bagi menyatukan dan meminda undang-undang
yang berhubungan dengan pendaftaran pengamal perubatan,
kawalan dan pengawalseliaan amalan perubatan, bagi membuat
peruntukan tertentu berkenaan dengan tempoh perkhidmatan


-----

2 _Rang Undang-Undang_

dalam perkhidmatan awam selepas pendaftaran penuh sebagai
pengamal perubatan; dan bagi membuat peruntukan bagi perkaraperkara yang berkaitan dengannya.”.

**Pindaan seksyen 2**

**3. Seksyen 2 Akta ibu dipinda—**

_(a) dalam takrif “Daftar”, dengan memotong perkataan “yang_

dikehendaki disenggara”;

_(b)_ dengan memasukkan selepas takrif “ditetapkan” takrif

yang berikut:

‘ “institusi latihan yang diiktiraf” ertinya institusi
latihan perubatan yang diiktiraf dan diakreditasi oleh
Majlis;’;

_(c) dengan memasukkan selepas takrif_ “institusi latihan yang

diiktiraf” takrif yang berikut:

‘ “kelayakan pakar yang diiktiraf” ertinya kelayakan
yang dianugerahkan oleh mana-mana institusi latihan
yang diiktiraf;’;

_(d) dengan memasukkan selepas takrif “kelulusan” takrif yang_

berikut:

‘ “kemudahan jagaan kesihatan” ertinya mana-mana
premis yang dalamnya seorang atau lebih daripada
seorang orang awam menerima perkhidmatan jagaan
kesihatan;’;

_(e)_ dengan memasukkan selepas takrif “kemudahan jagaan

kesihatan” takrif yang berikut:

‘ “Ketua Pegawai Eksekutif” ertinya Ketua Pegawai
Eksekutif Majlis yang dilantik di bawah seksyen 4c yang
hendaklah bertindak sebagai Setiausaha Majlis;’;

_(f) dengan memasukkan selepas takrif “Ketua Pengarah”_

takrif yang berikut:

‘ “Kumpulan Wang” ertinya Kumpulan Wang

Majlis Perubatan Malaysia yang ditubuhkan di bawah
seksyen 4h;’;


-----

_Perubatan (Pindaan)_ 3

_(g) dengan memasukkan selepas takrif “Kumpulan Wang”_

takrif yang berikut:

‘ “latihan houseman” ertinya tempoh latihan dalam
pengamalan perubatan tetap bagi maksud pendaftaran
penuh sebagai Pengamal Perubatan;’;

_(h) dengan memasukkan selepas takrif_ “Majlis” takrif yang

berikut:

‘ “Menteri” ertinya Menteri yang dipertanggungkan
dengan tanggung jawab bagi kesihatan;’;

_(i) dengan memasukkan sebelum takrif “Pendaftar” takrif_

yang berikut:

‘ “Pakar” ertinya seseorang pengamal perubatan
berdaftar penuh di bawah seksyen 14c;’;

_(j) dengan memotong takrif “pengamal”;_

_(k) dengan memasukkan selepas takrif “Pendaftar” takrif yang_

berikut:

‘ “pengamal perubatan berdaftar” ertinya seseorang
pengamal perubatan yang kepadanya dikeluarkan
perakuan pendaftaran sementara di bawah seksyen 12
atau pendaftaran penuh di bawah seksyen 14;’;

_(l) dengan memasukkan selepas takrif “pengamal perubatan_

berdaftar” takrif yang berikut:

‘ “pengamal perubatan berdaftar penuh” ertinya
seseorang pengamal perubatan yang perakuan
pendaftaran penuh dikeluarkan kepadanya di bawah
seksyen 14;’;

_(m) dengan memasukkan selepas takrif “pengamal perubatan_

berdaftar penuh” takrif yang berikut:

‘ “pengamal perubatan berdaftar sementara” ertinya
seseorang pengamal perubatan yang dikeluarkan
perakuan pendaftaran sementara kepadanya di bawah
seksyen 12;’;


-----

_Rang Undang-Undang_

_(n) dengan memasukkan selepas takrif “pengamal perubatan_

berdaftar sementara” takrif yang berikut:

‘ “perakuan” ertinya sama ada perakuan pendaftaran
sementara, perakuan pendaftaran penuh, perakuan
pendaftaran sebagai seorang pakar, perakuan pengamalan,
perakuan pengamalan sementara atau apa-apa perakuan
lain yang ditentukan oleh Majlis dari semasa ke semasa
dan dikeluarkan di bawah Akta ini;’;

_(o) dalam takrif “perakuan pengamalan”, dengan menggantikan_

perkataan “yang disebut dalam” dengan perkataan “yang
dikeluarkan di bawah”;’;

_(p) dengan memasukkan selepas takrif “perakuan pengamalan”_

takrif yang berikut:

‘ “perakuan pengamalan sementara” ertinya perakuan
pengamalan sementara yang dikeluarkan di bawah
seksyen 16;’;

_(q) dengan memasukkan selepas takrif “perkhidmatan awam”_

takrif yang berikut:

‘ “Perlindungan Tanggung Rugi Profesional”

ertinya suatu jaminan kewangan bagi seseorang
pengamal perubatan berdaftar dalam tindakan liabiliti
profesional;’;

_(r)_ dengan memasukkan selepas takrif “Perlindungan Tanggung

Rugi Profesional” takrif yang berikut:

‘ “perubatan tradisional dan komplementari” ertinya
suatu bentuk amalan dengan berkaitan kesihatan yang
disediakan untuk mencegah, merawat atau mengurus
penyakit atau mengekalkan kesejahteraan mental
dan fizikal individu dan termasuklah amalan seperti
perubatan tradisional Melayu, perubatan tradisional
Cina, perubatan tradisional India, homeopati, dan
terapi komplementari, tetapi tidak termasuk amalan
perubatan atau pergigian yang digunakan oleh pengamal
perubatan atau pergigian;’; dan

_(s) dengan memotong takrif “Setiausaha”; dan_

_(t) dalam takrif “Yang Dipertua”, dengan memotong perkataan_

“yang dilantik mengikut subperenggan 1(1) dalam Jadual
Pertama”.


-----

_Perubatan (Pindaan)_ 5

**Penggantian seksyen 3**

**4. Akta ibu dipinda dengan menggantikan seksyen 3 dengan**
seksyen yang berikut:

“Penubuhan Majlis

**3. (1) Suatu pertubuhan perbadanan dengan nama “Majlis**
Perubatan Malaysia” ditubuhkan.

(2) Majlis hendaklah kekal turun temurun dan mempunyai
suatu meterai perbadanan.

(3) Majlis boleh membawa guaman dan dibawa guaman
terhadapnya atas nama perbadanannya.

(4) Tertakluk kepada dan bagi maksud Akta ini dan atas
apa-apa terma yang difikirkannya patut, Majlis boleh—

_(a) membuat kontrak;_

_(b)_ memperoleh, membeli, mengambil, memajakkan,

memegang, menjual dan menikmati setiap jenis harta
alih dan tak alih; dan

_(c) memindahkan, menyerahhakkan, menyerahkan balik,_

memulangkan, menggadaikan, menggadaijanjikan,
mendemiskan, menyerahhakkan semula, memindahkan
hak-milik, atau selainnya melupuskan, atau membuat
apa-apa urusan mengenai, apa-apa harta alih atau
harta tak alih, yang terletak hak pada Majlis.”.

**Seksyen baru 3a,** **3b, 3c, 3d, 3e, 3f dan 3g**

**5. Akta ibu dipinda dengan memasukkan selepas seksyen 3**
seksyen yang berikut:

“Keanggotaan Majlis

**3a. (1) Majlis hendaklah terdiri daripada ahli yang berikut:**

_(a) Ketua Pengarah, yang hendaklah menjadi Yang_

Dipertua;


-----

_Rang Undang-Undang_

_(b) sembilan orang pengamal perubatan berdaftar penuh_

dari kalangan wakil universiti dan kolej universiti
tempatan yang diiktiraf yang dinamakan dari kalangan
ahli fakulti oleh badan pengelola universiti dan kolej
universiti tempatan yang diiktiraf dan dilantik oleh
Menteri;

_(c) tiga orang pengamal perubatan berdaftar penuh daripada_

sektor swasta yang dinamakan oleh Majlis dan dilantik
oleh Menteri;

_(d)_ tiga orang pengamal perubatan berdaftar penuh daripada

perkhidmatan awam yang dinamakan oleh Ketua
Pengarah dan dilantik oleh Menteri;

_(e)_ lima belas orang pengamal perubatan berdaftar

penuh yang bermastautin di Semenanjung Malaysia
yang hendaklah dipilih oleh pengamal perubatan
berdaftar penuh yang bermastautin di Semenanjung
Malaysia;

_(f)_ seorang pengamal perubatan berdaftar penuh yang

bermastautin di Sabah yang hendaklah dipilih oleh
pengamal-pengamal perubatan berdaftar penuh yang
bermastautin di Sabah; dan

_(g)_ seorang pengamal perubatan berdaftar penuh yang

bermastautin di Sarawak yang hendaklah dipilih oleh
pengamal-pengamal perubatan berdaftar penuh yang
bermastautin di Sarawak.

**(2) Tiada seorang pun boleh dilantik menjadi seorang ahli**
di bawah perenggan (1)(b), _(c) atau_ _(d) atau dipilih menjadi_
seorang ahli di bawah perenggan (1)(e), (f) atau (g) melainkan
jika orang itu ialah seorang warganegara Malaysia dan
memegang suatu perakuan pengamalan yang semasa dan sah.

(3) Tiada seorang pun layak untuk memilih seseorang ahli
di bawah perenggan (1)(e), (f) atau (g) melainkan jika orang
itu ialah seorang warganegara Malaysia dan memegang suatu
perakuan pengamalan yang semasa dan sah.

(4) Pemilihan ahli yang disebut dalam perenggan (1)(e),
_(f) dan (g) hendaklah dijalankan mengikut apa-apa cara yang_
ditetapkan.

(5) Tiada seorang pun boleh berkhidmat sebagai seorang
ahli yang dilantik dan dipilih pada masa yang sama.


-----

_Perubatan (Pindaan)_ 7

(6) Seseorang boleh dilantik sebagai ahli di bawah perenggan
(1)(b), _(c)_ atau _(d)_ atau dipilih di bawah perenggan (1)(e),
_(f) atau (g)_ walaupun dahulunya dia telah menjadi seorang
ahli di bawah perenggan (1)(b), (c), (d), (e), (f) atau (g).

(7) Bagi maksud seksyen ini, “bermastautin” merujuk
kepada tempat amalan utama seperti yang dinyatakan dalam
perakuan pengamalan yang semasa dan sah bagi pengamal
perubatan itu.

**Tempoh jawatan**

**3b. (1) Tertakluk kepada apa-apa syarat yang dinyatakan**
dalam surat cara pelantikannya, seseorang ahli Majlis yang
dilantik di bawah perenggan 3a(1)(b), _(c)_ atau (d) atau
dipilih di bawah perenggan 3a(1)(e), _(f)_ atau _(g)_ hendaklah,
melainkan jika dia meletakkan atau mengosongkan jawatannya
terlebih dahulu atau pelantikannya terlebih dahulu dibatalkan,
memegang jawatan selama suatu tempoh yang tidak melebihi
tiga tahun.

(2) Seseorang ahli Majlis yang dilantik di bawah
perenggan 3a(1)(b), _(c)_ atau (d) atau dipilih di bawah
perenggan 3a(1)(e), _(f)_ atau _(g)_ adalah layak untuk dilantik
semula atau dipilih semula.

**Pembatalan dan peletakan jawatan**

**3c. (1) Pelantikan mana-mana ahli Majlis di bawah perenggan**
3a(1)(b), _(c)_ atau _(d)_ boleh, pada bila-bila masa, dibatalkan
oleh Menteri setelah berunding dengan Yang Dipertua.

(2) Seseorang ahli Majlis yang dilantik di bawah perenggan
3a(1)(b), _(c)_ atau (d) atau yang dipilih di bawah perenggan
3a(1)(e), (f) atau (g) boleh meletakkan jawatannya pada bilabila masa dengan memberikan notis bertulis kepada Yang
Dipertua.


-----

_Rang Undang-Undang_

**Pengosongan jawatan dan pengisian kekosongan**

**3d. (1) Jawatan seseorang ahli Majlis hendaklah dikosongkan**
jika—

_(a) dia meninggal dunia;_

_(b) telah dibuktikan terhadapnya, atau dia telah disabitkan_

di Malaysia atau di mana-mana tempat pun atas suatu
pertuduhan berkenaan dengan—

(i) suatu kesalahan yang melibatkan fraud,

kecurangan atau keburukan akhlak; atau

(ii) suatu kesalahan di bawah mana-mana undang
undang yang berhubungan dengan rasuah;
atau

(iii) apa-apa kesalahan lain yang boleh dihukum

dengan pemenjaraan (sama ada pemenjaraan
sahaja atau sebagai tambahan kepada atau
sebagai ganti denda);

_(c)_ dia menjadi bankrap;

_(d) dia tidak sempurna akal atau selainnya tidak berupaya_

untuk menunaikan kewajipannya;

_(e) dia tidak menghadiri mesyuarat Majlis tiga kali berturut-_

turut atau sekiranya dia menghadiri kurang daripada
lima puluh peratus mesyuarat dalam sesuatu tahun
tanpa kebenaran Yang Dipertua;

_(f) namanya telah dipotong daripada Daftar atau telah_

disingkirkan daripada Daftar pengamal perubatan
yang disenggarakan di mana-mana tempat di luar
Malaysia;

_(g) peletakan jawatannya diterima oleh Yang Dipertua;_

_(h) dia tidak lagi bermastautin dalam bahagian kawasan_

yang memilihnya; atau

_(i) pelantikannya dibatalkan oleh Menteri._

(2) Jika seseorang ahli Majlis yang dilantik di bawah
perenggan 3a(1)(b), (c) atau _(d) atau dipilih di bawah_
perenggan 3a(1)(e), _(f) atau_ _(g) meninggal dunia sebelum_
tamat tempoh jawatannya, atau meletakkan jawatannya, atau


-----

_Perubatan (Pindaan)_ 9

dengan cara lain terhenti menjadi ahli oleh sebab mana-mana
peruntukan Akta ini, seseorang hendaklah dilantik atau dipilih,
mengikut mana-mana yang berkenaan, untuk menggantikan
tempatnya menurut peruntukan yang terpakai dalam hal orang
yang meninggal dunia atau meletakkan jawatan atau terhenti
menjadi ahli bagi baki tempoh yang orang itu mungkin akan
memegang jawatan jika dia tidak meninggal dunia atau
meletakkan jawatan atau terhenti menjadi ahli.

(3) Walau apa pun subseksyen (2), kekosongan jawatan
mana-mana ahli yang dipilih di bawah perenggan 3a(1)(e),
_(f) atau (g) tidak boleh diisi bagi baki tempoh tersebut yang_
kematian, peletakan jawatan atau pemberhentian daripada
menjadi ahli itu berlaku dalam tempoh dua belas bulan
sebelum tarikh yang penggal jawatannya akan tamat secara
luput masa.

(4) Majlis tidak terhalang daripada melaksanakan manamana fungsi dan kuasanya di bawah Akta ini oleh sebab
apa-apa kekosongan dalam keahliannya.

**Kuasa Menteri untuk melantik ahli Majlis**

**3e. (1) Jika mana-mana badan atau orang yang disebut dalam**
perenggan 3a(1)(b), _(c), (d), (e), (f) atau_ _(g) tidak, pada_
tarikh yang ditetapkan, menamakan atau memilih, mengikut
mana-mana yang berkenaan, seseorang untuk menjadi ahli
Majlis, Menteri hendaklah melantik sebagai ganti orang itu
seseorang yang berkelayakan untuk dinamakan atau dipilih
sebagai ahli, dan mana-mana orang yang dilantik sedemikian
hendaklah disifatkan sebagai menjadi ahli seolah-olah dia
telah dinamakan atau dipilih dengan sewajarnya, mengikut
mana-mana yang berkenaan, oleh badan atau orang itu.

(2) Apabila Akta ini mula berkuat kuasa dan sehingga
masa apabila ahli yang disebut dalam perenggan 3a(1)(b),
_(c),_ _(d),_ _(e),_ _(f),_ dan (g) dinamakan atau dipilih, mengikut
mana-mana yang berkenaan, Menteri hendaklah melantik
sebagai ganti mereka masing-masing mana-mana orang
yang berkelayakan untuk dilantik atau dipilih dan orang
yang dilantik sedemikian hendaklah disifatkan sebagai ahli
seolah-olah dia telah dilantik atau dipilih dengan sewajarnya
di bawah perenggan 3a(1)(b), _(c), (d), (e), (f) dan_ _(g)._


-----

10 _Rang Undang-Undang_

**Hilang kelayakan bagi pencalonan dan pelantikan atau**
**pemilihan**

**3f.** (1) Seseorang pengamal perubatan berdaftar penuh tidak
layak untuk dinamakan, dilantik atau dipilih menjadi ahli di
bawah perenggan 3a(1)(b), _(c),_ _(d),_ _(e),_ _(f) atau_ _(g) jika—_

_(a)_ dia telah didapati bersalah oleh suatu mahkamah atas

apa-apa kesalahan yang melibatkan fraud, kecurangan
atau keburukan akhlak, atau apa-apa kesalahan yang
boleh dihukum dengan pemenjaraan (sama ada
pemenjaraan sahaja atau sebagai tambahan kepada
atau sebagai ganti denda); atau

_(b) dia menjadi bankrap; atau_

_(c) pada bila-bila masa namanya telah dipotong daripada_

Daftar atau telah disingkirkan daripada Daftar pengamal
perubatan yang disenggarakan di mana-mana tempat
di luar Malaysia.

(2) Seseorang pengamal perubatan berdaftar penuh
yang namanya telah digantung dari Daftar, atau yang telah
dikenakan celaan di bawah seksyen 30 adalah tidak layak
untuk dinamakan, dilantik atau dipilih, mengikut mana-mana
yang berkenaan, di bawah perenggan 3a(1)(b), _(c),_ _(d),_ _(e),_
_(f) atau_ _(g)—_

_(a)_ dalam hal sesuatu penggantungan, untuk suatu tempoh

enam tahun selepas tamat penggantungan sedemikian;
atau

_(b) dalam hal sesuatu celaan, untuk suatu tempoh enam_

tahun dari tarikh celaan sedemikian dikenakan.

(3) Jika seseorang ahli yang telah dicalonkan dan dilantik
atau dipilih di bawah Akta ini tidak layak dicalonkan dan
dilantik atau dipilih di bawah Akta ini, dia hendaklah disifatkan
sebagai telah mengosongkan kedudukannya.

**Penggantungan ahli Majlis**

**3g. (1) Jika Majlis dalam menjalankan bidang kuasa**
tatatertibnya di bawah Akta ini—

_(a) melantik suatu jawatankuasa bagi menjalankan_

penyiasatan permulaan; atau


-----

_Perubatan (Pindaan)_ 11

_(b) mengadakan siasatan tatatertib,_

berkenaan dengan seseorang pengamal perubatan berdaftar
penuh yang menjadi ahli Majlis, ahli itu hendaklah digantung
keahliannya dalam Majlis.

(2) Penggantungan yang disebut dalam subseksyen (1)
hendaklah—

_(a)_ dalam hal suatu penyiasatan permulaan, berkuat kuasa

dari tarikh bermulanya penyiasatan itu; atau

_(b)_ dalam hal suatu siasatan tatatertib, berkuat kuasa dari

tarikh bermulanya siasatan itu.

(3) Jika apabila tamatnya sesuatu penyiasatan permulaan
itu Majlis memutuskan bahawa suatu siasatan tatatertib
hendaklah diadakan, tempoh penggantungan seseorang ahli
hendaklah diteruskan sehingga tamat siasatan tatatertib itu.

(4) Seseorang ahli Majlis yang digantung di bawah
subseksyen (1) hendaklah dengan segera dikembalikan semula
kedudukannya sebagai ahli jika apabila tamat penyiasatan
permulaan atau siasatan tatatertib itu, mengikut mana-mana
yang berkenaan, Majlis mendapati bahawa tiada apa-apa
kesalahan telah dibuktikan berkenaan dengan ahli itu.

(5) Seseorang ahli Majlis yang hendak dikembalikan
semula kedudukannya menurut subseksyen (4) hendaklah,
jika pengembalian semula kedudukannya itu akan berkuat
kuasa sebelum tamat tempoh jawatannya, dikembalikan
semula kedudukan untuk memegang jawatan bagi tempoh
jawatannya yang belum tamat.”.

**Penggantian seksyen 4**

**6. Akta ibu dipinda dengan menggantikan seksyen 4 dengan**
seksyen yang berikut:

“Fungsi Majlis

**4. Majlis hendaklah mempunyai fungsi seperti yang berikut:**

_(a) mendaftar pengamal perubatan; dan_

_(b) mengawal selia amalan perubatan.”._


-----

12 _Rang Undang-Undang_

**Seksyen baru 4a, 4b, 4c, 4d, 4e, 4f, 4g, 4h, 4i dan 4j**

**7. Akta ibu dipinda dengan memasukkan selepas seksyen 4**
seksyen yang berikut:

“Kuasa Majlis

**4a. (1) Majlis hendaklah mempunyai kuasa untuk melakukan**
semua benda yang perlu atau suai manfaat atau semunasabahnya
perlu bagi atau yang bersampingan dengan penjalanan fungsifungsinya di bawah Akta ini.

(2) Tanpa menjejaskan keluasan subseksyen (1), kuasa
Majlis termasuklah kuasa untuk—

_(a) memastikan peruntukan Akta ini dan peraturan-_

peraturannya ditadbirkan, dikuatkuasakan, dilaksanakan,
dijalankan dan dipatuhi;

_(b) mengawal selia standard amalan pengamal perubatan_

berdaftar;

_(c) mengawal selia tatakelakuan dan etika profesional_

pengamal perubatan berdaftar;

_(d) meluluskan atau menolak apa-apa permohonan bagi_

pendaftaran atau pemerakuan mengikut Akta ini atau
peraturan-peraturannya;

_(e) menentukan apa-apa fi atau denda yang kena_

dibayar;

_(f) mengeluarkan perakuan;_

_(g) meminjam atau menjana wang dari semasa ke semasa_

melalui overdraf bank atau dengan cara lain bagi
apa-apa maksud yang dinyatakan dalam seksyen ini;
dan

_(h) mengiktiraf dan mengakreditasi institusi latihan dan_

kelayakan.

**Pelantikan pekerja Majlis**

**4b. (1) Majlis boleh melantik atau menggaji apa-apa bilangan**
pekerja yang difikirkan perlu oleh Majlis, yang hendaklah
dibayar apa-apa saraan, elaun dan faedah, dan yang pelantikan
atau penggajiannya hendaklah atas apa-apa terma dan syarat
yang difikirkan sesuai oleh Majlis bagi menjalankan maksud
Akt i i


-----

_Perubatan (Pindaan)_ 13

(2) Tiada seorang pun layak dilantik atau digaji sebagai
pekerja Majlis jika dia, secara langsung atau tidak langsung,
sendiri atau melalui rakan kongsinya mempunyai apa-apa
bahagian atau kepentingan dalam mana-mana kontrak atau
kontrak yang dicadangkan dengan, untuk atau bagi pihak
Majlis.

**Ketua Pegawai Eksekutif**

**4c. (1) Yang Dipertua hendaklah, selepas berunding dengan**
Majlis, melantik seorang Ketua Pegawai Eksekutif.

(2) Majlis hendaklah meletakhakkan apa-apa kuasa pada
dan mengenakan apa-apa kewajipan ke atas Ketua Pegawai
Eksekutif sebagaimana yang ditentukan oleh Majlis.

(3) Ketua Pegawai Eksekutif hendaklah menjadi Setiausaha
Majlis dan bertanggungjawab bagi—

_(a)_ keseluruhan pentadbiran dan pengurusan fungsi dan

hal ehwal harian Majlis;

_(b)_ pelaksanaan keputusan dan arahan Majlis;

_(c)_ pengurusan fungsi, program, pekerja dan sumber lain

Majlis; dan

_(d)_ penyediaan pelan strategik dan bajet untuk pertimbangan

Majlis.

(4) Ketua Pegawai Eksekutif hendaklah mempunyai kawalan
am ke atas pekerja Majlis.

(5) Dalam menjalankan kewajipannya di bawah seksyen
ini, Ketua Pegawai Eksekutif hendaklah bertindak di bawah
kuasa dan mengikut arahan am Majlis.

(6) Yang Dipertua, selepas berunding dengan Majlis, boleh
melantik mana-mana pegawai Majlis untuk menjalankan tugas
Ketua Pegawai Eksekutif—

_(a)_ jika bagi apa-apa tempoh Ketua Pegawai Eksekutif

tidak berupaya, oleh sebab penyakit, bercuti atau
apa-apa sebab lain, untuk menjalankan tugasnya;
atau

_(b)_ semasa apa-apa tempoh kekosongan jawatan Ketua

Pegawai Eksekutif.


-----

14 _Rang Undang-Undang_

**Meterai perbadanan**

**4d. (1) Meterai perbadanan Majlis hendaklah mempunyai**
suatu peranti yang diluluskan oleh Majlis dan meterai itu
boleh dari semasa ke semasa dipecahkan, ditukar, diubah
dan dibuat baharu sebagaimana yang difikirkan patut oleh
Majlis.

(2) Meterai perbadanan itu hendaklah disimpan dalam
jagaan Ketua Pegawai Eksekutif atau mana-mana orang lain
yang diberi kuasa oleh Majlis dan hendaklah ditentusahkan
sama ada oleh Ketua Pegawai Eksekutif atau mana-mana
orang lain yang diberi kuasa oleh Majlis secara bertulis.

(3) Segala surat ikatan, dokumen dan surat cara lain yang
berupa sebagai dimeteraikan dengan meterai perbadanan itu
dan ditentusahkan dengan sewajarnya hendaklah, sehingga
dibuktikan sebaliknya, disifatkan telah disempurnakan dengan
sah.

(4) Apa-apa surat ikatan, dokumen dan surat cara lain
yang, jika disempurnakan oleh seseorang yang bukan suatu
pertubuhan perbadanan, tidak dikehendaki supaya dimeteraikan
boleh disempurnakan mengikut cara yang serupa oleh Majlis
atau seseorang pekerja Majlis yang diberi kuasa oleh Majlis
bagi maksud itu.

(5) Meterai perbadanan Majlis hendaklah diberi pengiktirafan
rasmi dan kehakiman.

**Jawatankuasa Majlis**

**4e. (1) Majlis boleh menubuhkan apa-apa jawatankuasa yang**
difikirkannya perlu atau suai manfaat untuk membantunya
dalam melaksanakan fungsinya.

(2) Majlis boleh memilih mana-mana ahlinya untuk menjadi
pengerusi sesuatu jawatankuasa.

(3) Majlis boleh melantik mana-mana orang untuk menjadi
ahli sesuatu jawatankuasa.

(4) Kuorum bagi apa-apa jawatankuasa itu ialah tiga,
melainkan ditentukan oleh Majlis selainnya.


-----

_Perubatan (Pindaan)_ 15

(5) Seseorang ahli sesuatu jawatankuasa hendaklah memegang
jawatan selama apa-apa tempoh yang dinyatakan dalam surat
pelantikannya dan layak untuk dilantik semula.

(6) Majlis boleh membatalkan pelantikan mana-mana ahli
sesuatu jawatankuasa tanpa memberikan apa-apa sebab bagi
pembatalan itu.

(7) Seseorang ahli sesuatu jawatankuasa boleh, pada bilabila masa, meletakkan jawatannya dengan memberikan notis
secara bertulis kepada Yang Dipertua Majlis.

(8) Majlis boleh, pada bila-bila masa, memberhentikan
atau mengubah keahlian sesuatu jawatankuasa.

(9) Sesuatu jawatankuasa hendaklah tertakluk kepada, dan
bertindak mengikut, apa-apa arahan yang diberikan kepadanya
oleh Majlis.

(10) Mesyuarat sesuatu jawatankuasa hendaklah diadakan
pada bila-bila masa dan di mana-mana tempat yang ditentukan
oleh pengerusi jawatankuasa itu.

(11) Sesuatu jawatankuasa hendaklah menyebabkan
supaya—

_(a)_ minit semua mesyuaratnya disenggarakan dan disimpan

dalam bentuk yang sepatutnya; dan

_(b)_ salinan minit semua mesyuaratnya dikemukakan kepada

Majlis secepat yang dapat dilaksanakan.

(12) Sesuatu jawatankuasa boleh mengundang mana-mana
orang untuk menghadiri mana-mana mesyuaratnya bagi
maksud menasihatinya tentang apa-apa perkara yang sedang
dibincangkan tetapi orang itu tidak berhak untuk mengundi
pada mesyuarat itu.

(13) Ahli sesuatu jawatankuasa dan mana-mana orang
yang diundang di bawah subseksyen (12) hendaklah dibayar
apa-apa elaun dan belanja lain yang ditentukan oleh Majlis
selepas berunding dengan Menteri.


-----

16 _Rang Undang-Undang_

**Pewakilan fungsi dan kuasa Majlis**

**4f.** (1) Majlis boleh, secara bertulis, mewakilkan manamana fungsi dan kuasanya, kecuali kuasa untuk membuat
perundangan subsidiari, kepada—

_(a)_ Pengerusi;

_(b)_ seorang ahli Majlis; atau

_(c)_ suatu jawatankuasa.

(2) Mana-mana orang yang diwakilkan dengan fungsi dan
kuasa itu adalah terikat untuk mematuhi dan mengambil kira
segala syarat dan sekatan yang dikenakan oleh Majlis dan
segala kehendak, tatacara dan perkara yang dinyatakan oleh
Majlis.

(3) Mana-mana fungsi dan kuasa yang diwakilkan di bawah
seksyen ini hendaklah dilaksanakan dan dijalankan atas nama
dan bagi pihak Majlis.

(4) Pewakilan di bawah seksyen ini tidak menghalang
Majlis daripada melaksanakan atau menjalankan sendiri
mana-mana fungsi dan kuasa yang telah diwakilkan itu pada
bila-bila masa.

**Penzahiran kepentingan**

**4g.** Seseorang ahli Majlis atau mana-mana jawatankuasa
yang ditubuhkan di bawah seksyen 4e yang mempunyai atau
memperoleh suatu kepentingan langsung atau tidak langsung
sama ada sendiri, menerusi anggota keluarganya atau menerusi
sekutunya berhubung dengan apa-apa perkara yang sedang
dibincangkan oleh Majlis atau jawatankuasa itu hendaklah
menzahirkan kepada Majlis atau jawatankuasa itu, mengikut
mana-mana yang berkenaan, hakikat kepentingannya dan
jenis kepentingan itu.

**Kumpulan Wang Majlis Perubatan Malaysia**

**4h. (1) Suatu kumpulan wang yang dikenali sebagai “Kumpulan**
Wang Majlis Perubatan Malaysia” yang hendaklah dikawal
dan ditadbirkan oleh Majlis ditubuhkan.


-----

_Perubatan (Pindaan)_ 17

(2) Kumpulan Wang hendaklah terdiri daripada—

_(a) apa-apa jumlah wang yang diperuntukkan oleh Kerajaan_

bagi maksud Akta ini dari semasa ke semasa;

_(b) semua fi dan caj yang dikenakan oleh atau yang kena_

dibayar kepada Majlis mengikut Akta ini;

_(c) semua wang yang diperoleh daripada perkhidmatan_

yang diberikan oleh Majlis mengikut Akta ini;

_(d) semua wang yang diperoleh sebagai pendapatan daripada_

pelaburan yang dibuat oleh Majlis;

_(e)_ semua wang yang diperoleh daripada penjualan,

pelupusan, pemajakan atau penyewaan, atau apa-apa
urus niaga lain mengenai, apa-apa harta, gadai janji,
gadaian atau debentur yang terletak hak pada atau
yang diperoleh oleh Majlis;

_(f)_ semua wang dan harta lain yang dengan apa-apa

cara menjadi kena dibayar kepada atau terletak hak
pada Majlis berkenaan dengan apa-apa hal yang
bersampingan dengan fungsi dan kuasanya; dan

_(g)_ semua wang lain yang diterima dengan sah oleh Majlis

di bawah Akta ini, termasuk bunga.

**Perbelanjaan yang hendaklah dipertanggungkan pada**
**Kumpulan Wang**

**4i. Kumpulan Wang hendaklah dibelanjakan bagi maksud**
yang berikut:

_(a) membayar apa-apa perbelanjaan yang dilakukan secara_

sah oleh Majlis;

_(b) membayar saraan, elaun dan perbelanjaan lain ahli_

Majlis, ahli jawatankuasa dan pekerja Majlis;

_(c) membayar apa-apa belanja, kos atau perbelanjaan_

berhubung dengan pemerolehan barang dan
perkhidmatan, termasuk pengambilan perunding, fi dan
kos guaman dan fi dan kos lain, yang dilakukan atau
diterima dengan sah oleh Majlis dalam pelaksanaan
fungsinya dan penjalanan kuasanya di bawah Akta
ini; dan


-----

18 _Rang Undang-Undang_

_(d) secara amnya, membayar apa-apa belanja lain bagi_

melaksanakan peruntukan Akta ini.

**Pemuliharaan Kumpulan Wang**

**4j.** Menjadi kewajipan Majlis untuk memulihara Kumpulan
Wang dengan melaksanakan fungsinya dan menjalankan
kuasanya di bawah Akta ini dengan sedemikian cara supaya
dapat dipastikan bahawa jumlah hasil Majlis mencukupi untuk
membayar semua jumlah wang yang boleh dipertanggungkan
dengan sepatutnya pada akaun hasilnya, termasuk susut nilai
dan bunga atas modal, dari setahun ke setahun.”.

**Pindaan seksyen 9**

**8. Seksyen 9 Akta ibu dipinda—**

_(a) dalam nota bahu, dengan memasukkan selepas perkataan_

“Penyata” perkataan “, **dsb.”; dan**

_(b) dengan memasukkan selepas perkataan “penyata”_

perkataan “, laporan, akaun”.

**Pindaan seksyen 12**

**9. Seksyen 12 Akta ibu dipinda—**

_(a) dalam subseksyen (1)—_

(i) dalam subperenggan _(a)(i), dengan memasukkan_

selepas perkataan “dalam Jadual itu” perkataan
“untuk suatu tempoh pengiktirafan yang hendaklah
ditentukan oleh Majlis”;

(ii) dengan memotong perkataan “dan” di hujung

perenggan (aa) dan memasukkan selepas perenggan
itu perenggan yang berikut:

“ _(aaa) dia seorang warganegara atau suami_

atau isteri seorang warganegara atau
seorang penduduk tetap;”; dan


-----

_Perubatan (Pindaan)_ 19

(iii) dengan menggantikan noktah di hujung perenggan

_(b) dengan perkataan “; dan” dan memasukkan_
selepas perenggan itu perenggan yang berikut:

“(c) dia membuktikan sehingga Majlis berpuas

hati bahawa dia layak dan mempunyai
akhlak yang baik;” dan

_(b) dengan memasukkan selepas subseksyen (2) subseksyen_

yang berikut:

“(3) Suatu permohonan bagi pendaftaran sementara
sebagai pengamal perubatan hendaklah dibuat kepada
Pendaftar dalam bentuk dan cara yang ditetapkan dan
disertai dengan dokumen dan butir-butir dan pembayaran
fi sebagaimana yang ditentukan oleh Majlis.”.

**Pindaan seksyen 13**

**10. Seksyen 13 Akta ibu dipinda—**

_(a) dengan menggantikan subseksyen (1a) dengan subseksyen_

yang berikut:

“(1a) Bagi maksud subseksyen (2) hendaklah

ditubuhkan suatu jawatankuasa yang dikenali sebagai
Jawatankuasa Kelayakan Perubatan yang terdiri daripada
ahli yang berikut:

_(a)_ Yang Dipertua sebagai Pengerusi;

_(b)_ empat orang ahli Majlis yang dinamakan daripada

dan mewakili universiti tempatan dan kolej
universiti yang diiktiraf dan dilantik oleh
Pengerusi;

_(c)_ empat orang wakil daripada Kementerian Kesihatan;

dan

_(d)_ empat orang ahli Majlis yang lain yang dinamakan

daripada mereka yang tidak mewakili universiti
tempatan dan kolej universiti yang diiktiraf dan
dilantik oleh Pengerusi.”;


-----

20 _Rang Undang-Undang_

_(b) dalam subseksyen (2)—_

(i) dengan menggantikan perkataan “Lembaga”

di mana-mana jua terdapat perkataan “Jawatankuasa”
dalam subseksyen ini; dan

(ii) dengan menggantikan perkataan “sebagai keterangan

mengenai hal itu” dengan perkataan “yang
ditentukan oleh Majlis dari semasa ke semasa”;

_(c) dalam subseksyen (4), dengan memasukkan selepas perkataan_

“kehilangan upaya anggotanya” perkataan “atau apa-apa
sebab lain yang ditentukan oleh Majlis”;

_(d) dengan memasukkan selepas subseksyen (4) subseksyen_

yang berikut:

“(4a) Walau apa pun perenggan 12(1)(aaa), Majlis
boleh mempertimbangkan mana-mana orang yang
bukan warganegara dan bukan suami atau isteri seorang
warganegara yang sedang mengikuti pengajian di
mana-mana institusi latihan tempatan yang diiktiraf
untuk didaftarkan sementara bagi maksud untuk
mendapatkan pengalaman yang dinyatakan dalam
subseksyen (2).”; dan

_(e)_ dalam subseksyen (9), dengan menggantikan perkataan

“perubatan, pembedahan atau obstetrik dan ginekologi”
dengan perkataan “Perubatan”.

**Pindaan seksyen 14**

**11. Seksyen 14 Akta ibu dipinda—**

_(a)_ dalam subseksyen (1)—

(i) dalam perenggan (a), dengan memotong perkataan

“dan” di hujung perenggan tersebut;

(ii) dengan menggantikan perenggan _(b)_ dengan

perenggan yang berikut:

“(b) dia mengemukakan suatu perakuan yang

dikeluarkan di bawah subseksyen 13(2);
dan”; dan


-----

_Perubatan (Pindaan)_ 21

(iii) dengan memasukkan selepas perenggan (b) perenggan

yang berikut:

“(c) dia membuktikan sehingga Majlis berpuas

hati bahawa dia layak dan mempunyai
akhlak yang baik.”;

_(b) dalam subseksyen (2), dengan menggantikan perkataan_

“hendaklah dibuat mengikut peruntukan Akta ini dan
peraturan-peraturan di bawahnya” dengan perkataan
“sebagai seorang pengamal perubatan hendaklah dibuat
kepada Majlis dalam bentuk dan dengan cara yang
ditetapkan dan disertai dengan apa-apa dokumen dan
butir-butir dan pembayaran fi sebagaimana yang ditentukan
oleh Majlis”; dan

_(c) dengan memasukkan selepas subseksyen (2) subseksyen_

yang berikut:

“(2a) Walau apa pun subseksyen (1), mana-mana
orang boleh berdaftar penuh di bawah seksyen ini
tertakluk kepada apa-apa sekatan dan syarat sebagaimana
yang ditentukan oleh Majlis jika—

_(a)_ orang itu berhasrat untuk mengajar, melakukan

penyelidikan atau mengikuti kursus lepasan
ijazah dalam bidang kepakaran di bawah
apa-apa program latihan yang diiktiraf di manamana institusi latihan yang diiktiraf;

_(b)_ orang itu memiliki kemahiran perubatan atau

pembedahan yang difikirkan oleh Majlis sebagai
bertaraf antarabangsa atau mempunyai nilai
khusus kepada negara; atau

_(c)_ orang itu memiliki kelulusan yang pada

pendapat Majlis adalah mencukupi, selagi dia
terus melibatkan dirinya secara khusus dalam
pengajaran, penyelidikan atau pengajian lepasan
ijazah, mengikut mana-mana yang berkenaan.

(2 b) Pendaftaran yang diberikan di bawah

subseksyen (2a) hendaklah untuk suatu tempoh yang
tidak melebihi dua tahun dan boleh dibaharui mengikut
budi bicara Majlis untuk beberapa tempoh lanjut, yang
setiap satunya tidak melebihi satu tahun.


-----

22 _Rang Undang-Undang_

(2c) Majlis boleh, pada bila-bila masa, membatalkan
mana-mana pendaftaran yang diberikan di bawah
subseksyen (2a) jika orang itu didapati telah mencabuli
apa-apa syarat pendaftarannya.”; dan

_(d) dalam subseksyen (3), dengan menggantikan perkataan_

“sebagaimana yang ditetapkan oleh Menteri” dengan
perkataan “, termasuklah kelulusan, kedudukan, tempat
dan jenis amalan”.

**Seksyen baru 14a, 14b dan 14c**

**12. Akta ibu dipinda dengan memasukkan selepas seksyen 14**
seksyen yang berikut:

“Pengamal perubatan berdaftar yang menjalankan amalan
**sebagai pakar**

**14a. (1) Tiada seorang pun yang namanya belum dimasukkan**
ke dalam Daftar boleh menjalankan amalan sebagai seorang
pakar dalam bidang kepakaran itu.

(2) Mana-mana orang yang melanggar subseksyen (1)
hendaklah tertakluk kepada bidang kuasa tatatertib Majlis.

**Orang yang berhak untuk didaftarkan sebagai pakar**

**14b. Seseorang berhak untuk didaftarkan sebagai seorang**
pakar di bawah Akta ini jika—

_(a)_ dia telah berdaftar penuh di bawah seksyen 14;

_(b)_ dia telah menghadiri latihan kepakaran dalam bidang

kepakaran itu di institusi latihan yang diiktiraf;

_(c)_ dia memegang suatu kelayakan kepakaran yang diiktiraf;

dan

_(d)_ dia membuktikan sehingga Majlis berpuas hati bahawa dia

adalah layak dan mempunyai akhlak yang baik.


-----

_Perubatan (Pindaan)_ 23

**Pendaftaran sebagai pakar**

**14c. (1) Majlis hendaklah mempertimbangkan permohonan**
yang dibuat di bawah subseksyen 18(1) dan boleh menghendaki
pemohon supaya mengemukakan maklumat atau dokumen
lanjut untuk menyokong permohonan itu.

(2) Jika Majlis memutuskan untuk meluluskan permohonan
itu, Majlis hendaklah mengarahkan Pendaftar supaya
memasukkan nama pemohon ke dalam Daftar.

(3) Majlis boleh menolak untuk mendaftarkan mana-mana
orang sebagaimana yang difikirkannya patut.

(4) Jika Majlis menolak untuk mendaftarkan pemohon
di bawah subseksyen (3), Majlis hendaklah dengan segera
menyampaikan suatu notis penolakan kepada pemohon itu,
berserta dengan alasan baginya.”.

**Pindaan seksyen 16**

**13. Seksyen 16 Akta ibu dipinda—**

_(a) dengan menggantikan subseksyen (1) dengan subseksyen_

yang berikut:

“(1) Walau apa pun apa-apa yang berlawanan dalam
Akta ini, Majlis boleh, atas permohonan bertulis,
mengeluarkan kepada seseorang yang berdaftar sebagai
pengamal perubatan di luar Malaysia suatu perakuan
pengamalan sementara, tertakluk kepada apa-apa
syarat dan sekatan sebagaimana yang ditentukan oleh
Majlis dalam perakuan itu.”;

_(b) dengan memasukkan selepas subseksyen (1) subseksyen_

yang berikut:

“(1a) Majlis boleh menolak permohonan yang dibuat
di bawah subseksyen (1).

(1b) Perakuan pengamalan sementara yang dikeluarkan
di bawah subseksyen (1) adalah sah selama tempoh
yang tidak melebihi tiga bulan dari tarikh perakuan
itu dikeluarkan.


-----

24 _Rang Undang-Undang_

(1c) Suatu perakuan pengamalan sementara yang
dikeluarkan di bawah subseksyen (1) boleh dibaharui
atas permohonan yang dibuat dalam bentuk dan cara dan
apabila dibayar fi yang ditentukan oleh Majlis.”;

_(c) dengan menggantikan subseksyen (2) dengan subseksyen_

yang berikut:

“(2) Orang yang kepadanya telah dikeluarkan

perakuan pengamalan sementara di bawah subseksyen
(1) hendaklah disifatkan sebagai seorang pengamal
perubatan berdaftar.”;

_(d) dengan menggantikan subseksyen (3) dengan subseksyen_

yang berikut:

“(3) Majlis boleh pada bila-bila masa membatalkan
mana-mana perakuan pengamalan sementara yang
dikeluarkan di bawah subseksyen (1) jika orang yang
berdaftar itu didapati telah mencabuli apa-apa syarat
atau sekatan pendaftarannya.”; dan

_(e)_ dengan memasukkan selepas subseksyen (3) subseksyen

yang berikut:

“(4) Majlis hendaklah menyenggara suatu rekod
mengenai semua perakuan pengamalan sementara
yang dikeluarkan.

(5) Mana-mana orang yang menjalankan amalan tanpa perakuan
pengamalan sementara di bawah subseksyen (1) melakukan suatu
kesalahan dan boleh, apabila disabitkan—

_(a) berkenaan dengan kesalahan pertama, didenda tidak_

melebihi sepuluh ribu ringgit; dan

_(b) berkenaan dengan kesalahan kedua atau kesalahan yang_

berikutnya, didenda tidak melebihi dua puluh ribu ringgit
atau dipenjarakan selama tempoh tidak melebihi enam
bulan atau kedua-duanya.

(6) Dalam hal kesalahan yang berterusan, orang itu boleh
dikenakan penalti selanjutnya sebanyak satu ratus ringgit bagi
setiap hari kesalahan itu diteruskan sebagai tambahan kepada
penalti di bawah masing-masing perenggan 5(a) dan _(b)”._


-----

_Perubatan (Pindaan)_ 25

**Pindaan seksyen 18**

**14. Subseksyen 18(1) Akta ibu dipinda dengan memotong perkataan**
“sementara atau penuh”.

**Pindaan seksyen 19**

**15. Seksyen 19 Akta ibu dipinda—**

_(a) dalam subseksyen (1)—_

(i) dengan memotong perkataan “sementara atau

penuh”;

(ii) dalam perenggan (a), dengan memotong perkataan

“selama tempoh dua tahun atau lebih”;

(iii) dengan menggantikan perenggan _(b)_ dengan

perenggan yang berikut:

“(b) selepas siasatan yang sewajarnya oleh

Lembaga Disiplin, didapati bersalah
kerana salah laku profesional atau”;
dan

(iv) dengan menggantikan perenggan _(c) dengan_

perenggan yang berikut:

“(c) selepas siasatan oleh Jawatankuasa

Kelayakan Mengamal, yang hendaklah
terdiri daripada tidak kurang daripada tiga
orang pengamal perubatan yang dilantik
oleh Majlis, didapati tidak berupaya untuk
menjalankan tugas profesionalnya oleh
sebab keadaan mental atau fizikal atau
apa-apa keadaan perubatan yang lain,”.

**Pindaan seksyen 20**

**16. Seksyen 20 Akta ibu dipinda—**

_(a) dengan menggantikan subseksyen (1) dengan subseksyen_

yang berikut:

“(1) Mana-mana orang berdaftar penuh yang

berhasrat untuk mengamal sebagai seorang pengamal
perubatan selepas tiga puluh satu hari bulan Disember


-----

26 _Rang Undang-Undang_

dalam mana-mana tahun dan yang mengemukakan
keterangan yang dia telah memenuhi apa-apa kehendak
atau sekatan yang ditetapkan oleh Majlis hendaklah,
tidak lewat daripada hari pertama bulan Disember
tahun itu, membuat permohonan dalam bentuk yang
ditetapkan, mengemukakan keterangan mengenai
perlindungan tanggung rugi profesional dan membayar fi
yang ditetapkan bagi perakuan untuk mengamal sebagai
pengamal perubatan semasa tahun yang berikutnya.”;

_(b) dalam subseksyen (2), dengan memasukkan selepas_

perkataan “(bernama “perakuan pengamalan tahunan”)”
perkataan “dengan terma dan syarat yang ditentukan oleh
Majlis”;

_(c)_ dengan menggantikan subseksyen (5) dengan subseksyen

yang berikut:

“(5) Apabila didaftarkan penuh oleh Jawatankuasa
Kelayakan Perubatan sebagaimana yang diperuntukkan
dalam seksyen 14, orang yang berhasrat untuk mengamal
sebagai pengamal perubatan itu hendaklah mematuhi
subseksyen (1).”;

_(d) dalam subseksyen (6), dengan memasukkan selepas_

perkataan “pemohon,” perkataan “kecuali dalam hal
seseorang pengamal perubatan berdaftar tanpa sesuatu
tempat amalan tetap (locum tenens) yang hakikat itu
hendaklah dinyatakan sedemikian dan diluluskan oleh
Majlis,”; dan

_(e) dalam subseksyen (7)—_

(i) dengan menggantikan perkataan “perubatan,

pembedahan atau obstetrik dan ginekologi” dengan
perkataan “Perubatan”;

(ii) dalam perenggan (a), dengan memasukkan selepas

perkataan “perakuan pengamalan tahunan” perkataan
“yang semasa dan sah” dan dengan memotong
perkataan “yang berkuat kuasa”; dan

(iii) dalam perenggan (d), dengan menggantikan perkataan

“urusan seseorang pengamal perubatan” dengan
perkataan “suatu amalan perubatan”.


-----

_Perubatan (Pindaan)_ 27

**Penggantian seksyen 21**

**17. Akta ibu dipinda dengan menggantikan seksyen 21 dengan**
seksyen yang berikut:

“Senarai pengamal perubatan berdaftar penuh yang

**dikeluarkan kepadanya perakuan pengamalan tahunan**

**21. (1) Pendaftar hendaklah menyenggara suatu senarai atau**
senarai-senarai nama, alamat, kelulusan, tarikh kelulusan
dan tarikh pendaftaran penuh semua orang yang dikeluarkan
kepadanya perakuan pengamalan tahunan bagi tahun itu.

(2) Senarai itu hendaklah menjadi keterangan prima facie

mengenai butir-butir yang terkandung dalamnya.

(3) Perakuan itu yang ditandatangani oleh Pendaftar

mengenai butir-butir yang terdapat dalam Daftar berkenaan
dengan mana-mana orang hendaklah menjadi keterangan
muktamad mengenai butir-butir itu.”.

**Pindaan seksyen 22**

**18. Seksyen 22 Akta ibu dipinda—**

_(a) dengan menggantikan nota bahu dengan nota bahu yang_

berikut:

“Pertukaran alamat tetap dan penyampaian notis,

**dsb.”;**

_(b) dengan menomborkan semula seksyen 22 sebagai_

subseksyen 22(1); dan

_(c) dengan memasukkan selepas subseksyen (1) subseksyen_

yang berikut:

“ (2) Mana-mana orang yang melanggar subseksyen (1)
hendaklah tertakluk kepada bidang kuasa tatatertib
Majlis.

(3) Jika apa-apa notis atau surat menyurat hendak
disampaikan atau dihantar kepada seseorang pengamal
perubatan berdaftar, ia hendaklah disifatkan telah
disampaikan atau dihantar kepadanya jika notis atau
surat menyurat itu disampaikan atau dihantar melalui


-----

28 _Rang Undang-Undang_

**Pindaan seksyen 23**

**19. Seksyen 23 Akta ibu dipinda dengan memasukkan selepas**
perkataan “Jika Majlis” perkataan “telah membuat apa-apa perintah
terhadap seseorang pengamal perubatan atau”.

**Penggantian seksyen 24**

**20. Akta ibu dipinda dengan menggantikan seksyen 24 dengan**
seksyen yang berikut:

“Penyingkiran nama daripada Daftar

**24. (1) Jika Majlis berpuas hati bahawa seseorang yang**
didaftar sementara di bawah seksyen 12—

_(a) tidak atau tidak lagi menghadiri latihan_ _houseman;_

atau

_(b) telah melanggar mana-mana syarat atau sekatan yang_

dikenakan ke atasnya,

Majlis boleh membatalkan pendaftaran sementara orang itu
dan memerintahkan supaya namanya disingkirkan daripada
Daftar.

(2) Majlis boleh menyingkirkan daripada Daftar nama
mana-mana pengamal perubatan berdaftar penuh yang—

_(a)_ dibuktikan sehingga Majlis berpuas hati bahawa orang

itu telah mati;

_(b)_ dibuktikan sehingga Majlis berpuas hati bahawa orang

itu tidak berupaya, oleh sebab kelemahan fizikal atau
mental, atau sangat tidak kompeten, untuk menjalankan
kewajipannya sebagai seorang pengamal perubatan;

_(c)_ tidak memohon kepada Pendaftar bagi pembaharuan

perakuan pengamalannya selama enam tahun berturutturut;

_(d)_ telah didaftarkan atas kesilapan tentang kelulusannya

untuk pendaftaran, dan pada masa pendaftarannya
tidak berhak untuk didaftarkan;


-----

_Perubatan (Pindaan)_ 29

_(e)_ telah didaftarkan dengan cara fraud;

_(f)_ telah melanggar atau mematuhi apa-apa syarat atau

sekatan yang dikenakan oleh Majlis;

_(g) telah tamat tempoh atau kontraknya dengan Kerajaan_

Malaysia atau apa-apa badan atau organisasi bagi
apa-apa tempoh yang ditetapkan dan diluluskan oleh
Majlis; atau

_(h) pendaftarannya telah ditarik balik, digantung atau_

dibatalkan daripada Daftar pengamal perubatan yang
disenggarakan di mana-mana tempat di luar Malaysia
atau daripada mana-mana daftar profesional yang
disenggarakan di mana-mana tempat di dalam atau
luar Malaysia,

dan hendaklah membuat catatan yang sewajarnya bersetentangan
dengan nama pengamal perubatan itu dalam Daftar.

(3) Pendaftar hendaklah menyiarkan dalam _Warta_ nama
setiap pengamal perubatan yang namanya telah dikeluarkan
daripada Daftar.

(4) Bagi maksud memuaskan hatinya bahawa mana-mana
pengamal perubatan berdaftar tidak berupaya untuk menjalankan
kewajipannya sebagai seorang pengamal perubatan di bawah
perenggan (2)(b), Majlis hendaklah melantik suatu Jawatankuasa
Kelayakan Mengamal yang hendaklah terdiri daripada tidak
kurang daripada tiga orang pengamal perubatan berdaftar,
yang salah seorang daripada mereka hendaklah seorang pakar
yang berkaitan dengan penyakit itu, untuk menyiasat setiap
kes dan untuk membuat apa-apa syor sebagaimana yang
difikirkan wajar oleh Jawatankuasa itu.

(5) Walau apa pun subseksyen (4), Jawatankuasa Kelayakan
Mengamal boleh membuat syor kepada Majlis supaya sekatan
dikenakan dalam penjalanan tugas oleh pengamal perubatan
berdaftar itu.”.


-----

30 _Rang Undang-Undang_

**Seksyen baharu 24a**

**21. Akta ibu dipinda dengan memasukkan selepas seksyen 24**
seksyen yang berikut:

“Memasukkan semula nama ke dalam Daftar

**24a. (1) Jika nama seseorang pengamal perubatan telah**
disingkirkan daripada Daftar menurut seksyen 24, dia boleh
memohon kepada Majlis supaya namanya dimasukkan semula
ke dalam Daftar.

(2) Majlis boleh, menurut budi bicaranya, atas permohonan
yang dibuat di bawah subseksyen (1), memerintahkan supaya
nama pemohon itu dimasukkan semula ke dalam Daftar atau
menolak kemasukan semula nama itu dengan memberikan
alasan baginya.

(3) Mana-mana orang yang telah terhenti daripada didaftarkan
di bawah Akta ini di bawah perenggan 24(2)(b) tidak boleh
dimasukkan semula namanya melainkan jika dia telah diakui
layak oleh Jawatankuasa Kelayakan Mengamal.

(4) Majlis boleh mengenakan apa-apa syarat dan sekatan
sebagaimana yang difikirkannya patut untuk kemasukan
semula nama itu.

(5) Mana-mana orang yang permohonannya ditolak
di bawah subseksyen (2) boleh merayu kepada Menteri dalam
tempoh tiga puluh hari dari tarikh keputusan itu.

(6) Keputusan Menteri adalah muktamad.”.

**Pindaan seksyen 26**

**22. Seksyen 26 Akta ibu dipinda—**

_(a) dalam nota bahu, dengan memotong perkataan “dan_

**halangan terhadap orang yang tidak berdaftar”;**

_(b) dalam subseksyen (1), dengan menggantikan perkataan_

“perubatan, pembedahan dan obstetrik dan ginekologi”
dengan perkataan “Perubatan”; dan


-----

_Perubatan (Pindaan)_ 31

_(c) dengan menggantikan subseksyen (2) dengan subseksyen_

yang berikut:

“(2) Tertakluk kepada seksyen 15, 16 dan 34, tiada
seorang pun berhak untuk menuntut dalam mana-mana
mahkamah apa-apa caj yang disebut dalam subseksyen
(1) melainkan jika pada tarikh caj itu terakru dia
seorang pengamal perubatan berdaftar dan mempunyai
perakuan pengamalan tahunan yang berkuat kuasa.”.

**Pindaan seksyen 27**

**23. Nota bahu kepada seksyen 27 Akta ibu dipinda dengan**
menggantikan perkataan “Perakuan perubatan” dengan perkataan
“Perakuan dan dokumen”.

**Pindaan seksyen 29**

**24. Seksyen 29 Akta ibu dipinda—**

_(a) dalam subseksyen (2)—_

(i) dengan memasukkan selepas perenggan _(a)_

perenggan yang berikut:

“(aa) kelulusannya telah ditarik balik atau

dibatalkan oleh pihak berkuasa
penganugerah yang melaluinya kelulusan
itu diperoleh atau yang daripadanya
kelulusan itu dianugerah;”; dan

(ii) dalam perenggan (b), dengan menggantikan perkataan

“telah bersalah kerana berkelakuan buruk dari
apa-apa jua segi profesion” dengan perkataan
“dikatakan telah melakukan salah laku profesional
yang teruk sebagaimana yang ditetapkan dalam
Tatakelakuan Profesional dan mana-mana garis
panduan dan arahan lain yang dikeluarkan oleh
Majlis”; dan

_(b) dengan memasukkan selepas subseksyen (2) subseksyen_

yang berikut:

“(3) Majlis hendaklah menubuhkan suatu cara

termasuk menubuhkan Panel Disiplin, untuk menyiasat
aduan atau maklumat yang diterima terhadap seseorang
pengamal perubatan.


-----

32 _Rang Undang-Undang_

“(4) Bagi maksud seksyen ini, Panel Tatatertib
bermaksud suatu panel, yang ahlinya hendaklah dilantik
oleh Majlis dan yang daripadanya ahli Jawatankuasa
Penyiasatan Permulaan dan Lembaga Tatatertib
hendaklah diambil.”.

**Seksyen baru 29a**

**25.** Akta ibu dipinda dengan memasukkan selepas seksyen 29
seksyen yang berikut:

“Perintah sementara

**29a. (1) Jika selepas siasatan yang sewajarnya mengenai**
apa-apa aduan atau maklumat yang dirujukkan kepadanya,
Lembaga Tatatertib berpuas hati bahawa adalah perlu bagi
perlindungan orang awam atau selainnya demi kepentingan
awam, atau demi kepentingan seseorang pengamal perubatan
berdaftar, pendaftarannya hendaklah digantung atau dijadikan
tertakluk kepada syarat-syarat, Lembaga itu boleh membuat
perintah—

_(a)_ supaya pendaftarannya dalam daftar yang berkenaan

digantung bagi apa-apa tempoh yang tidak melebihi
dua belas bulan sebagaimana yang ditetapkan dalam
perintah itu (disebut dalam Bahagian ini sebagai
perintah penggantungan sementara); atau

_(b)_ supaya pendaftarannya diteruskan atas kepatuhannya,

semasa apa-apa tempoh yang tidak melebihi dua belas
bulan sebagaimana yang ditetapkan dalam perintah
itu, terhadap apa-apa kehendak yang difikirkan oleh
Lembaga Tatatertib patut dikenakan (disebut dalam
Bahagian ini sebagai perintah bagi sekatan pendaftaran
sementara).

(2) Pendaftar hendaklah dengan serta-merta menyampaikan
suatu pemberitahuan mengenai perintah di bawah subseksyen (1)
kepada pengamal perubatan berdaftar itu.

(3) Tertakluk kepada subseksyen (1), jika Lembaga
Tatatertib telah membuat perintah di bawah seksyen ini,
Lembaga Tatatertib itu atau Lembaga Tatatertib yang lain
yang dilantik untuk menggantikan tempatnya—

_(a)_ hendaklah menyemak semula perintah itu dalam

tempoh enam bulan bermula dari tarikh perintah itu


-----

_Perubatan (Pindaan)_ 33

dibuat, dan hendaklah selepas itu, selagi perintah itu
terus berkuat kuasa, mengkaji semula perintah itu
selanjutnya sebelum berakhirnya tempoh tiga bulan
bermula pada tarikh keputusan kajian semula yang
sebelumnya; dan

_(b)_ boleh mengkaji semula perintah itu apabila keterangan

baru yang berkaitan dengan perintah itu telah diperoleh
selepas perintah itu dibuat.

(4) Jika suatu perintah penggantungan sementara atau
suatu perintah sekatan pendaftaran sementara telah dibuat
di bawah seksyen ini berhubung dengan mana-mana orang,
Lembaga Tatatertib yang membuat perintah itu atau Lembaga
Tatatertib yang dilantik untuk menggantikan tempatnya di
bawah subseksyen (3) boleh—

_(a)_ membatalkan perintah itu atau membatalkan apa-apa

syarat yang dikenakan oleh perintah itu;

_(b)_ membuat perintah mengubah apa-apa syarat yang

dikenakan oleh perintah itu;

_(c)_ jika berpuas hati bahawa adalah perlu dilakukan

bagi perlindungan orang awam atau selainnya demi
kepentingan awam, atau demi kepentingan pengamal
perubatan berdaftar yang berkenaan, atau bahawa
pengamal perubatan berdaftar itu tidak mematuhi
apa-apa kehendak yang dikenakan sebagai syarat
bagi pendaftaran dalam perintah sekatan pendaftaran
sementara, menggantikan perintah itu dengan perintah
penggantungan sementara yang berkuat kuasa bagi
baki tempoh perintah sekatan pendaftaran sementara
itu; atau

_(d)_ jika berpuas hati bahawa kepentingan awam atau

kepentingan pengamal perubatan berdaftar yang
berkenaan memadai dipenuhi dengan perintah sekatan
pendaftaran sementara, menggantikan penggantungan
sementara itu dengan perintah sekatan pendaftaran
sementara bagi baki tempoh perintah yang dahulu.

(5) Pendaftar hendaklah dengan serta-merta menyampaikan
suatu pemberitahuan mengenai keputusan di bawah subseksyen
(4) kepada pengamal perubatan berdaftar itu.


-----

34 _Rang Undang-Undang_

(6) Lembaga Tatatertib boleh memohon kepada Yang
Dipertua supaya perintah di bawah subseksyen (1) dilanjutkan,
dan boleh memohon pelanjutan seterusnya.

(7) Atas permohonan itu, Yang Dipertua boleh melanjutkan
(atau melanjutkan seterusnya) tempoh perintah itu berkuat
kuasa sehingga enam bulan.

(8) Suatu perintah penggantungan sementara atau suatu
perintah sekatan pendaftaran sementara hendaklah berkuat
kuasa sehingga—

_(a)_ berakhirnya tempoh yang ditetapkan dalam perintah

itu atau, jika dilanjutkan di bawah subseksyen (7),
dalam perintah pelanjutannya; atau

_(b)_ tarikh tamatnya prosiding,

yang mana-mana lebih awal.

(9) Semasa pendaftaran seseorang dalam Daftar digantung
oleh sebab suatu perintah penggantungan sementara, dia tidak
boleh disifatkan sebagai berdaftar walaupun namanya masih
terdapat dalam Daftar.

(10) Sebaik tamat tempoh atau pembatalan perintah itu,
hak dan keistimewaan orang itu sebagai pengamal perubatan
berdaftar hendaklah dikembalikan semula dari tarikh tamat
tempoh atau pembatalan itu, dengan syarat dia telah mematuhi
semua terma perintah itu.

(11) Mana-mana pengamal perubatan berdaftar yang terkilan
dengan keputusan Lembaga Tatatertib atau Yang Dipertua
di bawah seksyen ini boleh merayu secara bertulis kepada
Menteri.

(12) Menteri boleh mengesahkan, mengakas atau mengubah
keputusan Lembaga Tatatertib atau Yang Dipertua.

(13) Keputusan Menteri atas apa-apa rayuan di bawah
subseksyen (11) adalah muktamad dan mengikat.”.


-----

_Perubatan (Pindaan)_ 35

**Penggantian seksyen 30**

**26. Akta ibu dipinda dengan menggantikan seksyen 30 dengan**
seksyen yang berikut:

“30. (1) Majlis boleh, dalam menjalankan bidang kuasa
tatatertibnya, mengenakan mana-mana daripada hukuman
yang berikut:

_(a)_ mencela pengamal perubatan itu;

_(b) memerintahkan supaya pendaftaran pengamal perubatan_

itu tertakluk kepada syarat yang boleh termasuk,
tetapi tidak terhad kepada, satu atau lebih daripada
yang berikut:

(i) supaya pengamal perubatan itu mendapatkan

rawatan perubatan;

(ii) supaya apa-apa syarat yang berhubungan

dengan amalan perubatan pengamal perubatan
itu sebagaimana yang difikirkannya sesuai
dikenakan ke atas pendaftaran pengamal
perubatan itu;

(iii) supaya pengamal perubatan itu menjalani kursus

atau program pendidikan sebagaimana yang
ditetapkan oleh Majlis; atau

(iv) supaya pengamal perubatan itu melaporkan

mengenai amalan perubatannya kepada
mana-mana pengamal perubatan atau orang
sebagaimana yang ditetapkan oleh Majlis;

_(c)_ memerintahkan supaya nama pengamal perubatan itu

digantung daripada Daftar bagi apa-apa tempoh yang
difikirkannya patut;

_(d)_ membuat apa-apa perintah dalam perenggan (c) tetapi

menangguhkan pelaksanaan perintah itu, tertakluk
kepada apa-apa syarat yang difikirkan patut oleh
Majlis, bagi suatu tempoh, atau tempoh-tempoh yang
agregatnya, tidak melebihi dua tahun; atau

_(e) memerintahkan supaya nama mana-mana pengamal_

perubatan itu dipotong daripada Daftar.


-----

36 _Rang Undang-Undang_

(2) Majlis juga boleh mengenakan denda sebagaimana yang
diputuskan oleh Majlis sebagai tambahan kepada hukuman
di bawah subseksyen (1).

(3) Tiada seorang pengamal perubatan pun yang boleh
mengamal sebagai pengamal perubatan semasa tempoh
penggantungan di bawah perenggan (1)(c).

(4) Mana-mana orang yang tidak mematuhi apa-apa perintah
yang dibuat di bawah subseksyen (1) akan tertakluk kepada
prosiding tatatertib selanjutnya.

(5) Majlis boleh, dalam mana-mana hal, membuat apaapa perintah yang difikirkannya patut berkaitan dengan
pembayaran kos kepada Pendaftar dan mana-mana pengadu
atau seseorang pengamal perubatan, dan apa-apa kos yang
diawardkan boleh dituntut sebagai hutang sivil.”.

**Pindaan seksyen 31**

**27. Seksyen 31 Akta ibu dipinda dengan memotong subseksyen (2).**

**Pindaan seksyen 31a**

**28. Subseksyen 31a (1) Akta ibu dipinda—**

_(a) dengan menggantikan perkataan “perenggan 30(i)” dengan_

perkataan “perenggan 30(1)(e)”;

_(b) dengan memasukkan selepas perkataan “dimasukkan semula_

ke dalam Daftar” perkataan “dengan syarat bahawa suatu
tempoh selama tiga tahun telah luput sejak perintah
tersebut dibuat”; dan

_(c) dengan menggantikan perkataan “subperenggan 30(ii)”_

dengan perkataan “perenggan 30(1)(c)”.

**Pindaan seksyen 32**

**29. Seksyen 32 Akta ibu dipinda dengan memasukkan selepas**
perkataan “kesalahan terhadap Akta itu” perkataan “dan boleh,
apabila disabitkan, berkenaan dengan kesalahan pertama didenda
tidak melebihi lima puluh ribu ringgit atau dipenjarakan selama


-----

_Perubatan (Pindaan)_ 37

tempoh tidak melebihi dua tahun dan berkenaan dengan kesalahan
kedua atau yang berikutnya didenda tidak melebihi seratus ribu
ringgit atau dipenjarakan selama tempoh tidak melebihi tiga tahun
atau kedua-duanya”.

**Pindaan seksyen 33**

**30.** Seksyen 33 Akta ibu dipinda—

_(a)_ dalam subseksyen (1), dengan memasukkan selepas

perkataan “kesalahan terhadap Akta ini”, perkataan “dan
boleh, apabila disabitkan, berkenaan dengan kesalahan
pertama didenda tidak melebihi lima puluh ribu ringgit
atau dipenjarakan selama tempoh tidak melebihi dua
tahun dan berkenaan dengan kesalahan kedua atau yang
berikutnya didenda tidak melebihi seratus ribu ringgit
atau dipenjarakan selama tempoh tidak melebihi tiga
tahun atau kedua-duanya”; dan

_(b)_ dalam perenggan (2)(b), dengan memotong perkataan

“khusus”.

**Pindaan seksyen 34**

**31. Seksyen 34 Akta ibu dipinda—**

_(a) dengan menggantikan nota bahu dengan nota bahu yang_

berikut:

“Perubatan Tradisional dan Komplementari”;

dan

_(b) dengan menggantikan subseksyen (1) dengan subseksyen_

yang berikut:

“(1) Tertakluk kepada subseksyen (2) dan peraturanperaturan yang dibuat dibawah Akta ini, tiada apa-apa
dalam Akta ini boleh disifatkan sebagai menyentuh
hak mana-mana orang di bawah mana-mana undangundang yang berkuat kuasa di Malaysia atau mana-mana
bahagiannya, yang bukan seseorang yang memakai
atau menggunakan apa-apa nama, gelaran, tambahan
atau perihalan yang dimaksudkan untuk mendorong
mana-mana orang untuk mempercayai bahawa dia
berkelulusan untuk menjalankan amalan perubatan
atau pembedahan mengikut kaedah-kaedah sains yang
moden, untuk mengamalkan perubatan tradisional atau
komplementeri ”


-----

38 _Rang Undang-Undang_

**Pindaan seksyen 34a**

**32. Seksyen 34** a Akta ibu dipinda dengan menggantikan
subseksyen (3) dengan subseksyen yang berikut:

“(3) Mana-mana kemudahan dan perkhidmatan kesihatan
yang disenggarakan dan dikendalikan oleh Kerajaan dan
diluluskan oleh Menteri di bawah subseksyen (1) tidak boleh
bertanggungan bagi apa-apa kecederaan, kehilangan atau
kerosakan am semulajadi terhadap mana-mana pesakit atau
orang lain semata-mata akibat daripada apa-apa penyiasatan,
pemeriksaan atau rawatan pesakit di bawah subseksyen (1)
oleh seseorang yang sedang menjalani kursus pembelajaran
dalam perubatan atau pembedahan yang ditetapkan di bawah
subseksyen (1); dengan syarat tiada apa-apa dalam subseksyen
ini boleh dianggap sebagai memberi orang atau Universiti atau
Kolej Universiti atau institusi pembelajaran yang diluluskan itu
di mana dia sedang menjalani kursus pembelajaran peringkat
siswazah atau mana-mana pegawai atau pekerja Universiti atau
Kolej Universiti atau institusi pembelajaran yang diluluskan itu
apa-apa kekebalan daripada apa-apa liabiliti bagi kecederaan,
kehilangan atau kerosakan itu.”.

**Pindaan seksyen 34b**

**33. Seksyen 34b Akta ibu dipinda—**

_(a) dengan menggantikan perkataan “pengamal berdaftar_

penuh” dengan perkataan “pengamal perubatan”; dan

_(b) dengan menggantikan perkataan “hospital, klinik atau pusat_

kesihatan Kerajaan atau dalam mana-mana institusi Kerajaan
seumpamanya yang lain” dengan perkataan “kemudahan
dan perkhidmatan jagaan kesihatan Kerajaan”.

**Pindaan seksyen 34c**

**34. Subseksyen 34c(1) Akta ibu dipinda—**

_(a) dalam subseksyen (1)—_

(i) dengan memotong perkataan “penuh”; dan

(ii) dengan menggantikan perkataan “hospital, klinik atau

pusat kesihatan atau di dalam mana-mana institusi
seumpama yang lain” dengan perkataan “kemudahan
dan perkhidmatan jagaan kesihatan”;


-----

_Perubatan (Pindaan)_ 39

_(b) dengan memasukkan selepas subseksyen (1) subseksyen_

yang berikut:

“(1a) Ketua Pengarah Kesihatan boleh mewakilkan
kuasanya di bawah subseksyen (1) kepada manamana Pengarah Kesihatan Negeri atau pegawai yang
setaraf.”; dan

_(c) dengan menggantikan subseksyen (2) dengan subseksyen_

yang berikut:

“(2) Seseorang pengamal perubatan yang diberi kuasa
di bawah subseksyen (1) atau (1a) untuk melaksanakan
apa-apa fungsi yang disebut dalam perenggan (1)(a)
dan (b) hendaklah disifatkan sebagai seorang Pegawai
Perubatan Kerajaan bagi maksud Kanun Tatacara
Jenayah [Akta 593] dan mana-mana undang-undang
berkaitan yang lain di Malaysia.”.

**Pindaan seksyen 35**

**35. Seksyen 35 Akta ibu dipinda—**

_(a)_ dalam subseksyen (1)—

(i) dalam perenggan (a), dengan menggantikan perkataan

“dua ribu ringgit” dengan perkataan “sepuluh ribu
ringgit”; dan

(ii) dalam perenggan (b), dengan menggantikan perkataan

“lima ribu ringgit” dan “dua tahun” masing-masing
dengan perkataan “dua puluh ribu ringgit” dan
“enam tahun”; dan

_(b)_ dalam subseksyen (2), dengan menggantikan perkataan “lima

puluh ringgit” dengan perkataan “satu ratus ringgit”.

**Seksyen baru 35a**

**36. Akta ibu dipinda dengan memasukkan selepas seksyen 35**
seksyen yang berikut:

“Majlis boleh meminta maklumat

**35a. (1) Majlis boleh, dari semasa ke semasa, meminta**
apa-apa maklumat dikehendaki olehnya supaya diberikan oleh


-----

40 _Rang Undang-Undang_

mana-mana orang yang namanya berada dalam Daftar dan
orang itu hendaklah memberikan maklumat itu dalam tempoh
tiga puluh hari dari tarikh dia dikehendaki untuk berbuat
demikian.

(2) Tiap-tiap orang yang namanya berada dalam Daftar
hendaklah, dalam tempoh tiga puluh hari dari apa-apa
perubahan dalam maklumat yang telah diberikannya kepada
Majlis, memberitahu Majlis mengenai perubahan itu.

(3) Seseorang pengamal perubatan berdaftar yang tidak
mematuhi subseksyen (1) berkenaan dengan dirinya melakukan
suatu kesalahan.”.

**Pindaan seksyen 36**

**37. Subseksyen 36(2) Akta ibu dipinda—**

_(a) dengan menggantikan perenggan_ _(l)_ dengan perenggan

yang berikut:

“(l) tatacara bagi pelantikan jawatankuasa atau lembaga

Majlis;”;

_(b) dengan menggantikan perenggan (m) dengan_ perenggan

yang berikut:

“(m) tatacara mesyuarat, siasatan dan prosiding lain

Majlis, Lembaga atau Jawatankuasa;”;

_(c) dengan menggantikan perenggan_ _(n)_ dengan perenggan

yang berikut:

“(n) tatacara yang hendaklah diikuti berhubung dengan

Jawatankuasa Penyiasatan Permulaan dan Lembaga
Tatatertib di bawah Akta ini;”;

_(d) dalam perenggan_ _(o), dengan menggantikan perkataan_

“sistem terapeutik mengikut kaedah Melayu, Cina, India
atau kaedah asli lain” dengan perkataan “Perubatan
Tradisional dan Komplementari”; dan


-----

_Perubatan (Pindaan)_ 41

_(e) dengan menggantikan noktah di hujung perenggan_ _(p)_

dengan koma bertitik dan memasukkan selepas perenggan
itu perenggan yang berikut:

“(q) syarat atau sekatan yang hendaklah dikenakan ke

atas perakuan pendaftaran sementara, perakuan
pendaftaran penuh, perakuan pendaftaran penuh
bagi pengamal perubatan berdaftar yang terlatih
dalam bidang kepakaran, perakuan pengamalan
sementara dan perakuan pengamalan tahunan;

_(r)_ penyimpanan Daftar, rekod, laporan dan dokumen

dan borang dan isi kandungannya;

_(s)_ bentuk perakuan pendaftaran sementara, perakuan

pendaftaran, perakuan pengamalan sementara dan
pembaharuan perakuan pengamalan;

_(t)_ bentuk dan cara bagi menjalankan peperiksaan bagi

maksud kemasukan ke dalam Daftar;

_(u)_ bentuk dan cara bagi mengiktiraf institusi latihan

dan kelulusan yang dianugerahkan oleh institusi
latihan yang diiktiraf;

_(v)_ latihan houseman, syarat yang di bawahnya latihan

amali pelatih atau pelajar hendaklah dijalankan dan
apa-apa perkara lain yang berhubungan dengan
latihan dan kelulusan pengamal perubatan;

_(w)_ bentuk dan cara meluluskan pengamal perubatan

yang terlatih dalam bidang kepakaran;

_(x)_ tatacara bagi penubuhan Panel Tatatertib yang

daripadanya ahli Jawatankuasa Penyiasatan
Permulaan dan Lembaga Tatatertib hendaklah
diambil;

_(y)_ penerimaan aduan atau maklumat yang menyentuh

apa-apa perkara tatatertib yang boleh disiasat
oleh Jawatankuasa Penyiasatan Permulaan untuk
menentukan sama ada suatu siasatan akan dijalankan
atau tidak;

_(z)_ tatacara bagi siasatan oleh Lembaga Tatatertib;

_(aa)_ pembentukan Jawatankuasa Kelayakan Mengamal bagi

aduan atau maklumat berkaitan dengan pengamal
perubatan berdaftar yang tidak kompeten dari segi
profesional atau terjejas kerana ketidakmampuan
fizikal atau mental;


-----

42 _Rang Undang-Undang_

_(bb)_ pembentukan Jawatankuasa Pendidikan Perubatan

yang hendaklah mempunyai fungsi am menggalakkan
standard pendidikan perubatan yang tinggi dan
menyelaraskan pendidikan perubatan pada semua
peringkat;

_(cc)_ pembentukan Jawatankuasa Penilaian bagi maksud

penilaian dan pendaftaran pengamal perubatan;

_(dd)_ pembentukan Jawatankuasa Etika untuk menasihati

Majlis tentang isu yang berhubungan dengan
etika;

_(ee)_ apa-apa jawatankuasa lain bagi maksud Akta ini;

dan

_(ff)_ apa-apa perkara lain bagi melaksanakan matlamat

dan maksud Akta ini.”.

**Pindaan seksyen 40**

**38. Seksyen 40 Akta ibu dipinda dalam perenggan (4)(b) dengan**
menggantikan perkataan “tiga tahun” dengan perkataan “dua
tahun”.

**Pindaan seksyen 41**

**39. Seksyen 41 Akta ibu dipinda dengan menggantikan perkataan**
“tiga tahun” dengan perkataan “dua tahun”.

**Pindaan seksyen 42**

**40. Subseksyen 42(1) Akta ibu dipinda dengan memotong perkataan**
“, melalui perintah yang disiarkan dalam _Warta”._

**Pindaan Jadual Pertama**

**41. Jadual Pertama kepada Akta ibu dipinda—**

_(a) dalam perenggan 1, dengan menggantikan nota bahu_

dengan nota bahu yang berikut:

“Yang Dipertua Majlis dan tatacara mesyuarat”;


-----

_Perubatan (Pindaan)_ 43

_(b) dengan memasukkan selepas subperenggan 1(2)_

subperenggan yang berikut:

“(3) Kuorum bagi sesuatu mesyuarat Majlis adalah
dua belas orang, dan keputusan Majlis hendaklah
melalui majoriti mudah ahli yang hadir dan yang
mengundi.

(4) Tiap-tiap ahli Majlis yang hadir berhak kepada
satu undi.

(5) Pengerusi mana-mana mesyuarat hendaklah
mempunyai satu undi biasa dan jika atas apa-apa
persoalan terdapat undi yang sama banyak, Pengerusi
mempunyai undi pemutus.

(6) Majlis boleh menjemput mana-mana orang untuk
menghadiri mesyuarat atau pertimbangtelitian Majlis
bagi maksud menasihati Majlis atas apa-apa perkara
yang dibincangkan tetapi orang itu tidak berhak untuk
mengundi dalam mesyuarat atau pertimbangtelitian
itu.

(7) Seseorang yang dijemput di bawah perenggan (6)
boleh dibayar apa-apa elaun yang ditentukan oleh
Majlis.

(8) Tiap-tiap mesyuarat Majlis yang berkenaan
dengan prosiding yang minit mesyuarat telah dibuat
sedemikian hendaklah disifatkan telah dipanggil dan
diadakan sewajarnya dan semua ahli yang hadir dalam
mesyuarat itu layak bertindak sewajarnya.

(9) Minit mesyuarat Majlis hendaklah, jika
ditandatangani sewajarnya, boleh diterima sebagai
keterangan dalam semua prosiding undang-undang
tanpa bukti lanjut.

(10) Tertakluk kepada Akta ini, Majlis boleh membuat
perintah tetap untuk mengawal selia tatacaranya
sendiri secara amnya, dan khususnya, berhubung
dengan pengadaan mesyuarat, notis yang hendak
diberikan mengenai mesyuarat itu, prosiding mesyuarat,
penyimpanan minit dan penjagaan, pengemukaan dan
pemeriksaan minit itu.”;


-----

44 _Rang Undang-Undang_

_(c) dengan menggantikan subperenggan 2(1) dengan_

subperenggan yang berikut:

“(1) Majlis hendaklah bermesyuarat sekurangkurangnya enam kali setahun; dan suatu mesyuarat
hendaklah diadakan dalam bulan Mac setiap tahun
untuk menerima dan menerima pakai penyata kira-kira
tahunan yang telah diaudit.”;

_(d) dengan memasukkan selepas subperenggan 2(1)_

subperenggan yang berikut:

“(1a) Mesyuarat Majlis hendaklah diadakan melalui
notis bertulis oleh Yang Dipertua kepada ahli yang
lain dan mesyuarat itu hendaklah diadakan pada masa
dan tempat yang ditetapkan dalam notis itu.”;

_(e) dalam subperenggan 2(2), dengan menggantikan perkataan_

“tujuh” dengan perkataan “sepuluh” dan dengan
memasukkan selepas perkataan “mesyuarat Majlis”
perkataan “bagi maksud yang dinyatakan”;

_(f) dengan memasukkan selepas subperenggan 2(2)_

subperenggan yang berikut:

“(2a) Sekurang-kurangnya empat belas hari notis
secara bertulis mengenai mesyuarat yang disebut dalam
subseksyen (1) dan (2) hendaklah diberikan kepada
ahli.”;

_(g) dengan memotong subperenggan 2(3);_

_(h)_ dengan memotong subperenggan 2(5);

_(i) dengan menggantikan subperenggan 2(6) dengan_

subperenggan yang berikut:

“(6) Hendaklah dibayar kepada semua ahli Majlis
apa-apa fi bagi menghadiri mesyuarat Majlis atau
mana-mana jawatankuasa yang dilantik oleh Majlis
dan apa-apa belanja perjalanan dan elaun sara diri
yang munasabah bagi kehadiran dan perjalanan yang
dibuat dalam menunaikan tugas di bawah Akta ini
atau apa-apa belanja lain yang ditentukan oleh Majlis
dengan kelulusan Menteri dari semasa ke semasa.”;


-----

_Perubatan (Pindaan)_ 45

_(j) dengan memotong subperenggan 2(7); dan_

_(k)_ dengan memotong perenggan 3, 4 dan 5.

**Pindaan dan peralihan**

**42.** (1) Walau apa pun yang bertentangan, ahli Majlis dan ahli
mana-mana jawatankuasa yang dilantik atau dipilih sebelum
tarikh permulaan kuat kuasa Akta ini hendaklah terus memegang
jawatan sehingga pelantikannya dibatalkan atau sehingga tempoh
pelantikannya tamat.

(2) Semua permohonan, kelulusan atau keputusan, yang pada
peringkat rayuan atau selainnya, yang belum selesai di hadapan
Majlis di bawah Akta ibu hendaklah, pada tarikh permulaan kuat
kuasa Akta ini, diuruskan oleh Majlis menurut peruntukan yang
terpakai di bawah Akta ini.

(3) Semua surat cara, perakuan atau dokumen yang diserah
simpan dengan Majlis di bawah Akta ibu sebelum tarikh kuat
kuasa Akta ini hendaklah, pada tarikh permulaan kuat kuasa Akta
ini, disifatkan telah diserah simpan dengan Majlis.

(4) Mana-mana prosiding, sama ada sivil atau jenayah, yang
belum selesai pada tarikh permulaan kuat kuasa Akta ini di
hadapan Jawatankuasa Penyiasatan Permulaan atau Majlis yang
ditubuhkan di bawah Akta ibu hendaklah, selepas tarikh permulaan
kuat kuasa Akta ini, diteruskan seolah-olah Akta ibu tidak dipinda
oleh Akta ini.

(5) Apa-apa kesalahan tatatertib yang dilakukan atau dikatakan
telah dilakukan oleh seorang pengamal perubatan sebelum tarikh
permulaan kuat kuasa Akta ini hendaklah, selepas tarikh permulaan
kuat kuasa Akta ini, diuruskan menurut Akta ibu seolah-olah Akta
ibu tidak dipinda oleh Akta ini.

(6) Mana-mana orang yang, pada atau sebelum tarikh permulaan
kuat kuasa Akta ini—

_(a) telah didaftarkan sebagai seorang pakar dalam suatu daftar_

pakar; atau

_(b) telah dilantik sebagai seorang pakar oleh Ketua_

Pengarah,

hendaklah disifatkan telah didaftarkan sebagai seorang pakar
di bawah Akta ini


-----

46 _Rang Undang-Undang_

HURAIAN

Rang Undang-Undang ini bertujuan untuk meminda Akta Perubatan 1971

[“Akta 50”] bagi membuat pindaan berhubung dengan Majlis Perubatan
Malaysia dan bagi memperuntukkan fungsi dan kuasa Majlis dan bagi perkaraperkara lain yang berkaitan dengannya. Matlamat Rang Undang-Undang yang
dicadangkan ini untuk memperkukuh pentadbiran Majlis Perubatan Malaysia dan
mempertingkatkan pendaftaran dan pengawalseliaan profesion perubatan.

Akta yang dicadangkan memasukkan penubuhan suatu Jawatankuasa Kelayakan
Perubatan untuk menguruskan akreditasi dan pengiktirafan kelayakan bagi
kedua-dua institusi latihan tempatan dan antarabangsa. Akta yang dicadangkan
juga bertujuan untuk memasukkan catatan bagi Pengamal Berdaftar dengan
Kelayakan Kepakaran ke dalam Daftar memandangkan bahawa Akta sedia
ada hanya menetapkan catatan bagi pengamal dengan kelayakan perubatan
asas. Perkara penting yang lain dalam pindaan yang dicadangkan adalah
memasukkan pengemukaan bukti bagi apa-apa kehendak yang ditetapkan oleh
Majlis dan insurans tanggung rugi sebagai prasyarat bagi membaharui Perakuan
Pengamalan Tahunan. Ini adalah bagi memastikan perlindungan kepada keduadua pengamal dan pesakit.

2. _Fasal 1 mengandungi tajuk ringkas dan peruntukan mengenai tarikh_
permulaan kuat kuasa Akta yang dicadangkan.

3. _Fasal 2 bertujuan untuk meminda kepada tajuk panjang Akta 50._

4. Fasal 3 bertujuan untuk meminda seksyen 2 Akta 50 bagi memasukkan
takrif baru dan meminda takrif sedia ada yang tertentu yang digunakan dalam
Akta 50.

5. Fasal 4 bertujuan untuk meminda seksyen 3 Akta 50 bagi memperjelas lagi
penubuhan Majlis Perubatan Malaysia sebagai suatu pertubuhan perbadanan.

6. _Fasal 5 bertujuan untuk memasukkan seksyen baru 3a, 3b, 3c, 3d, 3e,_ 3f
dan 3g ke dalam Akta 50.

Seksyen 3a yang dicadangkan memperuntukkan tentang komposisi

Majlis.

Seksyen 3b yang dicadangkan memperuntukkan tentang tempoh jawatan

bagi ahli Majlis.

Seksyen 3c yang dicadangkan memperuntukkan tentang pembatalan pelantikan

ahli Majlis dan peletakan jawatan mereka.

Seksyen 3d yang dicadangkan menyatakan hal keadaan bila mana jawatan

seseorang ahli Majlis dikosongkan.

Seksyen 3e yang dicadangkan bertujuan untuk memberi kuasa kepada Menteri

untuk melantik ahli Majlis apabila tiada ahli dicalonkan atau dipilih.

Seksyen 3f yang dicadangkan menyatakan hal keadaan bila mana seseorang ahli

Majlis tidak berkelayakan untuk pencalonan dan pelantikan atau pemilihan.


-----

_Perubatan (Pindaan)_ 47

Seksyen 3g yang dicadangkan menyatakan hal keadaan bila mana seseorang

ahli Majlis hendaklah digantung keahliannya.

7. Fasal 6 bertujuan untuk meminda seksyen 4 Akta 50 berhubung dengan
fungsi Majlis.

8. Fasal 7 bertujuan untuk memasukkan seksyen baru 4a, 4b, 4c, 4d, 4e, 4f,
4g, 4h, 4i dan 4j ke dalam Akta 50.

Seksyen 4a yang dicadangkan menyatakan kuasa-kuasa Majlis.

Seksyen 4b yang dicadangkan bertujuan untuk memberi kuasa kepada Majlis

untuk melantik pegawai dan kakitangannya.

Seksyen 4c yang dicadangkan bertujuan untuk memberi kuasa kepada

Majlis untuk melantik Ketua Pegawai Eksekutif yang akan menjadi Setiausaha
Majlis.

Seksyen 4d yang dicadangkan mengadakan peruntukan mengenai meterai

perbadanan Majlis.

Seksyen 4e yang dicadangkan bertujuan untuk memberi kuasa kepada Majlis

untuk menubuhkan jawatankuasa-jawatankuasa bagi membantu Majlis dalam
menjalankan fungsi-fungsinya.

Seksyen 4f yang dicadangkan bertujuan untuk memperuntukkan mengenai

pewakilan penurunan fungsi dan kuasa Majlis.

Seksyen 4g yang dicadangkan bertujuan untuk menghendaki setiap ahli

Majlis atau jawatankuasa untuk menzahirkan kepentingan dirinya jika dia
mempunyai atau memperoleh sesuatu kepentingan secara langsung atau tidak
langsung bagi dirinya, seseorang anggota keluarganya atau sekutunya berkaitan
dengan apa-apa perkara yang dibincangkan oleh Majlis atau jawatankuasa.

Seksyen 4h yang dicadangkan memperuntukkan mengenai penubuhan

Kumpulan Wang Majlis Perubatan Malaysia.

Seksyen 4i yang dicadangkan menetapkan perbelanjaan yang boleh

dipertanggungkan pada Kumpulan Wang.

Seksyen 4j yang dicadangkan meletakkan tanggungjawab ke atas Majlis

untuk memelihara Kumpulan Wang.

9. _Fasal 8 bertujuan untuk meminda seksyen 9 Akta 50 dengan menambah_
kehendak ke atas Majlis untuk memberikan kepada Menteri sebagaimana
yang dikehendaki olehnya dari semasa ke semasa apa-apa laporan, akaun dan
maklumat, selain penyata-penyata.

10. _Fasal 9 bertujuan untuk meminda seksyen 12 Akta 50 untuk menerangkan_

dengan lebih lanjut siapa yang layak bagi pendaftaran sementara.

11. _Fasal 10 bertujuan untuk memasukkan keanggotaan baru bagi Jawatankuasa_

Kelayakan Perubatan dan meminda seksyen 13 Akta 50 dengan memasukkan
ungkapan “apa-apa sebab lain, seperti mana yang ditentukan oleh Majlis”


-----

48 _Rang Undang-Undang_

dalam subseksyen (4) dan dalam subseksyen (4a) bagi memperuntukkan bahawa
warga asing yang bukan suami atau isteri kepada warganegara yang sedang
belajar di mana-mana institusi latihan yang diiktiraf berhak untuk didaftarkan
sementara.

12. _Fasal 11 bertujuan untuk meminda seksyen 14 Akta 50 bagi memperuntukkan_

pengecualian yang perlu bagi pendaftaran penuh tertakluk kepada sekatan dan
syarat sebagaimana yang ditetapkan oleh Majlis.

13. _Fasal 12 bertujuan untuk memperkenalkan seksyen baru 14a, 14b, dan_

14c ke dalam Akta 50.

Seksyen 14a yang dicadangkan memperuntukkan bahawa hanya pengamal

perubatan berdaftar boleh mengamal sebagai pakar.

Seksyen 14b yang dicadangkan memperuntukkan syarat-syarat bagi seseorang

untuk mendaftar sebagai pakar.

Seksyen 14c yang dicadangkan memperuntukkan tatacara bagi kelulusan

pendaftaran sebagai pakar.

14. _Fasal 13 bertujuan untuk meminda seksyen 16 Akta 50 bagi mengadakan_

peruntukan mengenai pengeluaran dan kesahan sijil pengamalan sementara.

15. _Fasal 14_ bertujuan untuk meminda seksyen 18 Akta 50 dengan memotong

perkataan “sementara atau penuh”.

16. _Fasal 15 bertujuan untuk meminda seksyen 19 Akta 50 bagi menetapkan_

alasan bagi sekatan pendaftaran dan menggantikan Panel Kajian Semula
Perubatan dengan Jawatankuasa Kelayakan Mengamal bagi maksud siasatan
kes-kes yang berhubung kait dengan kelayakan untuk mengamal.

17. _Fasal 16 bertujuan untuk meminda seksyen 20 Akta 50 bagi menghendaki_

pengamal untuk mengemukakan suatu perlindungan tanggung rugi profesional
sebelum Perakuan Pengamalan Tahunan dikeluarkan baginya.

18. _Fasal 17 bertujuan untuk meminda seksyen 21 Akta 50 bagi menggantikan_

keperluan di bawah subseksyen 21(1) untuk mencetak senarai pengamal
perubatan berdaftar penuh yang mempunyai Perakuan Pengamalan Tahunan
dalam _Warta, dengan penyenggaraan satu senarai atau senarai-senarai oleh_
Pendaftar.

19. _Fasal 18 bertujuan untuk meminda seksyen 22 Akta 50 bagi menghendaki_

seseorang pengamal untuk memberitahu perubahan alamat tetapnya dan kegagalan
memberitahu alamat tersebut merupakan suatu kesalahan.

20. _Fasal 19 bertujuan untuk meminda seksyen 23 Akta 50 untuk memberi_

kuasa kepada Majlis bagi membuat pengendorsan tertentu terhadap nama
dalam Daftar apabila Majlis telah membuat suatu perintah terhadap seseorang
pengamal perubatan.

21. _Fasal 20 bertujuan untuk menggantikan seksyen 24 Akta 50 dengan_

seksyen 24 yang baru yang mengandungi peruntukan mengenai alasan bagi
pengeluaran nama daripada Daftar.


-----

_Perubatan (Pindaan)_ 49

22. _Fasal 21 bertujuan untuk memasukkan seksyen baru 24a ke dalam Akta_

50 yang mengandungi peruntukan mengenai alasan bagi kemasukan semula
nama dalam Daftar.

23. _Fasal 22 bertujuan untuk meminda seksyen 26 Akta 50 dengan_

menggantikan perkataan “perubatan, pembedahan dan obstetrik dan ginekologi”
dengan perkataan “perubatan” dan dengan memotong proviso memandangkan
perbidanan adalah dikawal selia di bawah undang-undang khusus.

24. _Fasal 23 bertujuan untuk meminda nota bahu di seksyen 27 Akta 50_

dengan menggantikan perkataan “Perakuan perubatan” dengan perkataan
“Perakuan dan dokumen” supaya selaras dengan isi kandungan seksyen
tersebut.

25. _Fasal 24 bertujuan untuk meminda seksyen 29 Akta 50. Perenggan baru_

(2)(aa) dimasukkan bagi memberi kuasa kepada Majlis untuk mempunyai bidang
kuasa disiplin terhadap semua pengamal perubatan berdaftar yang kelayakannya
telah ditarik balik atau dibatalkan oleh pihak berkuasa yang mengawardnya.
Subseksyen baru (3) bertujuan untuk memberi kuasa kepada Majlis untuk
mewujudkan suatu mekanisme bagi menyiasat aduan atau maklumat yang
diterima terhadap pengamal perubatan.

26. _Fasal 25 bertujuan untuk memasukkan seksyen_ 29a ke dalam Akta 50

yang mengandungi peruntukan tentang perintah sementara yang boleh dikenakan
ke atas pengamal yang sedang dalam siasatan.

27. _Fasal 26 bertujuan untuk menggantikan seksyen 30 Akta 50 dengan_

seksyen baru yang memperuntukkan skop hukuman disiplin yang lebih luas
yang merangkumi aspek rehabilitasi yang boleh dilaksanakan oleh Majlis.

28. _Fasal 27 bertujuan untuk meminda seksyen 31 Akta 50 dengan memotong_

subseksyen (2) bagi membenarkan pengamal perubatan untuk mendapatkan hak
mereka di sisi undang-undang berdasarkan sistem perundangan negara ini.

29. _Fasal 28 bertujuan untuk meminda seksyen 31a Akta 50 bagi memperuntukkan_

suatu jangka masa minimum bila mana seseorang pengamal boleh memohon
supaya namanya dimasukkan semula setelah dipotong daripada Daftar.

30. _Fasal 29 bertujuan untuk meminda seksyen 32 Akta 50 bagi memasukkan_

penalti khusus bagi kesalahan pendaftaran tipu.

31. _Fasal 30 bertujuan untuk meminda seksyen 33 Akta 50 bagi memasukkan_

penalti khusus bagi kesalahan pendaftaran tipu.

32. _Fasal 31 bertujuan untuk meminda seksyen 34 Akta 50 supaya selaras_

dengan klasifikasi semasa bagi kaedah amalan tradisi dan alternatif.

33. _Fasal 32 bertujuan untuk meminda seksyen 34a Akta 50 bagi memperuntukkan_

kekebalan kepada mana-mana perkhidmatan dan kemudahan jagaan kesihatan
yang diuruskan dan dikendalikan oleh Kerajaan dan diluluskan oleh Menteri
dari apa-apa tanggungan kecederaan, kehilangan atau kerosakan dari aspek
guaman sivil.


-----

50 _Rang Undang-Undang_

34. _Fasal 33 bertujuan untuk meminda seksyen 34b Akta 50 bagi memberikan_

makna yang menyeluruh bagi skop yang mengenainya seseorang bukan penjawat
awam boleh menjalankan tugas.

35. _Fasal 34 bertujuan untuk meminda seksyen 34c Akta 50 bagi memberikan_

kuasa kepada Ketua Pengarah untuk membenarkan seseorang bukan penjawat
awam untuk melaksanakan fungsi tertentu dan untuk mewakilkan kuasanya
kepada Pengarah Kesihatan Negeri atau yang setara.

36. _Fasal 35 bertujuan untuk meminda seksyen 35 Akta 50 bagi menaikkan_

penalti am.

37. _Fasal 36 bertujuan untuk memasukkan seksyen baru 35a ke dalam_

Akta 50 bagi memberi kuasa kepada Majlis untuk menghendaki mana-mana
orang untuk memberikan maklumat.

38. _Fasal 37 bertujuan untuk meminda seksyen 36 Akta 50 bagi memberi_

kuasa kepada Majlis, dengan kelulusan Menteri untuk membuat peraturanperaturan bagi menjalankan objek dan tujuan Akta.

39. _Fasal 38 bertujuan untuk meminda seksyen 40 Akta 50 bagi memendekkan_

tempoh khidmat wajib di bawah perenggan (4)(b) daripada tiga tahun yang
sedia ada kepada dua tahun.

40. _Fasal 39 bertujuan untuk meminda seksyen 41 Akta 50 bagi memendekkan_

tempoh khidmat wajib menurut notis di bawah subseksyen 40(1) daripada tiga
tahun yang sedia ada kepada dua tahun.

41. _Fasal 40 bertujuan untuk meminda seksyen 42 Akta 50 bagi memotong_

kehendak menyiarkan perintah dalam _Warta._

42. _Fasal 41 bertujuan untuk meminda Jadual Pertama berkaitan dengan_

tatacara mesyuarat, mesyuarat Majlis dan pembayaran kepada ahli Majlis.

43. _Fasal 42 mengandungi peruntukan pengecualian dan peralihan._

44. Pindaan lain yang tidak dinyatakan secara khusus dalam Huraian ini

adalah pindaan kecil atau berbangkit.

_IMPLIKASI KEWANGAN_

Rang Undang-Undang ini akan melibatkan perbelanjaan wang tambahan oleh
Kerajaan yang amaunnya tidak boleh ditentukan pada masa sekarang.

[PN(U[2])2662]


-----

