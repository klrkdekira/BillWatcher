---
Year: 2012
Bill: D.R.14/2012 - Rang Undang-Undang Pasaran Modal dan Perkhidmatan (Pindaan) 2012 (Lulus)
Title: D.R.14/2012 - Rang Undang-Undang Pasaran Modal dan Perkhidmatan (Pindaan) 2012 (Lulus)
Download URL: https://www.parlimen.gov.my/files/billindex/pdf/2012/DR142012.pdf
URL: https://www.parlimen.gov.my/files/billindex/pdf/2012/DR142012.pdf
---
---
Reading:
D.R.14/2012
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:19/04/2012
Dibentang Oleh:Y.B. Senator Dato Dr. Awang Adek Hussein, Timbalan Menteri Kewangan
---

_Pasaran Modal dan Perkhidmatan (Pindaan)_ 1

**D.R. 14/2012**

RANG UNDANG-UNDANG

_b e r n a m a_

Suatu Akta untuk meminda Akta Pasaran Modal dan Perkhidmatan
2007.

[ ]

**DIPERBUAT** oleh Parlimen Malaysia seperti yang berikut:

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Pasaran Modal dan
Perkhidmatan (Pindaan) 2012.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan_
Menteri boleh menetapkan tarikh yang berlainan bagi permulaan
kuat kuasa—

_(a) peruntukan yang berlainan dalam Akta ini; atau_

_(b) semua peruntukan atau peruntukan yang berlainan dalam_
Akta ini berkenaan dengan kelas atau kategori orang,
sekuriti atau derivatif yang berlainan.


-----

2 _Rang Undang-Undang_

**Pindaan seksyen 2**

**2.** Akta Pasaran Modal dan Perkhidmatan 2007 [Akta 671],
yang disebut sebagai “Akta ibu” dalam Akta ini, dipinda dalam
subseksyen 2(1)—

_(a)_ dengan memasukkan selepas takrif “aktiviti terkawal”,
takrif yang berikut:

“amanah perniagaan” ertinya suatu skim unit amanah
yang operasi atau pengurusan skim itu dan harta
atau aset skim itu diuruskan oleh seorang pengurus
pemegang amanah;”;

_(b)_ dengan menggantikan takrif “produk pasaran modal”
dengan takrif yang berikut:

‘ “produk pasaran modal” ertinya—

_(a)_ sekuriti;

_(b)_ derivatif;

_(c)_ suatu skim persaraan swasta;

_(d)_ suatu skim unit amanah;

_(e)_ apa-apa produk atau perkiraan yang berasaskan
sekuriti atau derivatif, atau mana-mana
gabungannya; dan

_(f)_ apa-apa produk lain yang ditetapkan oleh Menteri
sebagai suatu produk pasaran modal;’;

_(c)_ dengan memasukkan selepas takrif “perkhidmatan
maklumat”, takrif yang berikut:

‘ “perkhidmatan pasaran modal” ertinya apa-apa
perkhidmatan sebagaimana yang ditentukan oleh
Suruhanjaya di bawah seksyen 76A, tetapi tidak
termasuk suatu aktiviti terkawal;’;


-----

_Pasaran Modal dan Perkhidmatan (Pindaan)_ 3

_(d)_ dalam perenggan _(b)_ pada takrif “urusan atau transaksi
pasaran modal Islam’ dengan menggantikan perkataan
“apa-apa cadangan yang termasuk dalam subseksyen
212(2)” dengan perkataan “apa-apa cadangan, skim,
transaksi, perkiraan, aktiviti, produk atau perkara di
bawah seksyen 212”;

_(e)_ dalam perenggan _(c)_ pada takrif “sekuriti” dengan
menggantikan perkataan “unit amanah” dengan perkataan
“unit dalam suatu skim unit amanah”; dan

_(f)_ dalam perenggan _(c)_ pada takrif “skim unit amanah”,
dengan memasukkan perkataan “atau aset” selepas
perkataan “harta”.

**Pindaan seksyen 20**

**3. Subseksyen 20(1) Akta ibu dipinda dengan menggantikan**
perkataan “seksyen 212” dengan perkataan “seksyen 214”.

**Pemotongan seksyen 70**

**4. Akta ibu dipinda dengan memotong seksyen 70.**

**Pindaan seksyen 76**

_5. Subseksyen 76(6) Akta ibu dipinda dalam subperenggan (c)(i)_
dan (iv) dengan menggantikan perkataan “dan 97” dengan
perkataan “, 97 dan 139ZN”.

**Seksyen 76A baru**

**6. Akta ibu dipinda dengan memasukkan selepas seksyen 76,**
seksyen yang berikut:

“Pendaftaran orang yang menyediakan perkhidmatan
**pasaran modal**

**76A.** (1) Suruhanjaya boleh menentukan apa-apa perkhidmatan
sebagai suatu perkhidmatan pasaran modal.


-----

4 _Rang Undang-Undang_

(2) Seseorang yang menyediakan apa-apa perkhidmatan
pasaran modal hendaklah memohon untuk didaftarkan di
bawah seksyen ini.

(3) Suruhanjaya boleh, apabila suatu permohonan dibuat
di bawah subseksyen (2), mendaftarkan orang itu tertakluk
kepada apa-apa terma dan syarat sebagaimana yang boleh
dikenakan oleh Suruhanjaya, dan Suruhanjaya boleh pada
bila-bila masa, melalui notis secara bertulis, meminda atau
membatalkan apa-apa terma atau syarat itu atau mengenakan
terma atau syarat baru.

(4) Jika Suruhanjaya, melalui notis secara bertulis, meminda
atau membatalkan apa-apa terma atau syarat atau mengenakan
apa-apa terma atau syarat baru di bawah subseksyen (3),
pindaan, pembatalan atau pengenaan itu hendaklah berkuat
kuasa pada masa penyampaian notis itu atau pada masa yang
ditentukan dalam notis itu.

(5) Suruhanjaya boleh menarik balik pendaftaran yang
diberikan di bawah subseksyen (3) jika ia perlu bagi
perlindungan pelabur atau kepentingan awam atau jika apa-apa
terma atau syarat yang dikenakan di bawah subseksyen (3)
atau (4) telah tidak dipatuhi.

(6) Suruhanjaya hendaklah memberi orang itu suatu peluang
untuk didengar sebelum apa-apa keputusan dibuat di bawah
subseksyen (5).”.

**Pindaan seksyen 105**

**7. Subseksyen 105(3) Akta ibu dipinda dengan memotong perkataan**
“dan seksyen 106”.

**Pemotongan seksyen 106**

**8. Akta ibu dipinda dengan memotong seksyen 106.**

**Pindaan seksyen 139ZK**

**9. Seksyen 139ZK Akta ibu dipinda pada nota bahu dengan**
memasukkan selepas perkataan “mengelirukan” perkataan “kepada
Suruhanjaya”.


-----

_Pasaran Modal dan Perkhidmatan (Pindaan)_ 5

**Seksyen baru 139ZN, 139ZO, 139ZP, 139ZQ dan 139ZR**

**10.** Bahagian IIIA Akta ibu dipinda dalam Penggal 4 dengan
memasukkan selepas seksyen 139ZM seksyen yang berikut:

“Syor oleh orang berlesen

**139ZN.** (1) Seseorang orang berlesen tidak boleh membuat
sesuatu syor berkenaan dengan apa-apa skim persaraan swasta
kepada seseorang yang semunasabahnya boleh dijangkakan
akan bergantung pada syor itu tanpa mempunyai asas yang
munasabah untuk membuat syor itu kepada orang itu.

(2) Bagi maksud subseksyen (1), seseorang orang berlesen
tidak mempunyai suatu asas yang munasabah untuk membuat
sesuatu syor kepada seseorang melainkan—

_(a) orang berlesen itu telah, bagi maksud memastikan_
bahawa syor itu adalah sesuai, mengambil semua
langkah yang dapat dilaksanakan bagi memastikan
bahawa maklumat yang dimiliki dan dipercayai
oleh orang berlesen itu berkenaan dengan objektif
pelaburan, kedudukan kewangan dan keperluan
tertentu orang itu adalah tepat dan lengkap;

_(b) orang berlesen itu telah memberikan pertimbangan_
kepada, dan menjalankan penyiasatan tentang, hal
perkara syor itu sebagaimana yang munasabah dalam
segala hal keadaan; dan

_(c) syor itu adalah berasaskan pertimbangan dan penyiasatan_
yang sedemikian.

(3) Jika orang berlesen melanggar subseksyen (1) dan—

_(a) orang itu, kerana bergantung pada syor itu, melakukan_
suatu perbuatan tertentu atau menahan diri daripada
melakukan sesuatu perbuatan tertentu;

_(b) adalah munasabah, setelah mengambil kira syor itu dan_
segala hal keadaan lain yang berkaitan, bagi orang
itu untuk melakukan perbuatan itu atau menahan
diri daripada melakukan perbuatan itu, mengikut
mana-mana yang berkenaan, kerana bergantung pada
syor itu; dan

_(c)_ orang itu mengalami kerugian atau kerosakan akibat
melakukan perbuatan itu atau menahan diri daripada
melakukan perbuatan itu,


-----

_Rang Undang-Undang_

orang berlesen itu hendaklah bertanggungan untuk membayar
ganti rugi kepada orang itu berkenaan dengan kerugian atau
kerosakan itu.

(4) Seseorang orang berlesen tidak bertanggungan
di bawah subseksyen (3) jika dibuktikan bahawa seseorang
yang munasabah dalam hal keadaan itu boleh dijangkakan
akan melakukan atau meninggalkan daripada melakukan
perbuatan itu kerana bergantung pada syor itu walaupun
orang berlesen itu telah mematuhi seksyen itu berhubung
dengan syor itu.

(5) Dalam hal pelanggaran subseksyen (1), seseorang orang
berlesen tidak bertanggungan jika dibuktikan bahawa syor itu
adalah, dalam segala hal keadaan, wajar dengan mengambil kira
maklumat yang ada pada orang berlesen itu tentang objektif
pelaburan, kedudukan kewangan dan keperluan tertentu klien
itu semasa orang berlesen membuat syor itu.

**Akuan palsu atau mengelirukan atau memberikan dokumen**
**palsu kepada penyedia dan pentadbir**

**139ZO.** (1) Seseorang tidak boleh—

_(a)_ membuat, secara lisan atau bertulis, atau menandatangani
apa-apa akuan, penyata, sijil atau dokumen lain yang
dikehendaki di bawah Akta ini atau kaedah-kaedah
suatu pentadbir skim persaraan swasta yang palsu,
mengelirukan atau yang dalamnya terdapat ketinggalan
yang material; atau

_(b)_ menyediakan apa-apa maklumat atau memberikan
apa-apa dokumen yang palsu, mengelirukan atau yang
dalamnya terdapat ketinggalan yang material,

kepada pentadbir skim persaraan swasta atau penyedia skim
persaraan swasta yang diluluskan.

(2) Seseorang yang melanggar subseksyen (1) dengan niat
untuk memperdaya pentadbir skim persaraan swasta atau
penyedia skim persaraan swasta yang diluluskan melakukan
suatu kesalahan dan boleh, apabila disabitkan, dipenjarakan
selama tempoh tidak melebihi tiga tahun atau didenda tidak
melebihi satu juta ringgit atau kedua-duanya.


-----

_Pasaran Modal dan Perkhidmatan (Pindaan)_ 7

(3) Seseorang yang disabitkan dengan suatu kesalahan
di bawah subseksyen (2) berhubung dengan pengeluaran
faedah terakru hendaklah, dalam tempoh enam bulan dari
tarikh sabitan, mengembalikan keseluruhan amaun yang
dikeluarkan.

**Pernyataan yang palsu atau mengelirukan, dsb.**

**139ZP.** Seseorang tidak boleh membuat suatu pernyataan,
atau menyebarkan maklumat, yang palsu atau mengelirukan
dalam butir material dan yang berkemungkinan mendorong
mana-mana orang untuk membuat suatu caruman kepada suatu
skim persaraan swasta jika, bila dia membuat pernyataan atau
menyebarkan maklumat itu—

_(a) dia tidak mempedulikan sama ada pernyataan atau_
maklumat itu adalah benar atau palsu; atau

_(b) dia mengetahui atau semunasabahnya patut mengetahui_
bahawa pernyataan atau maklumat itu adalah palsu
atau mengelirukan dalam butir material.

**Penggunaan peranti manipulasi dan memperdaya**

**139ZQ.** Adalah menyalahi undang-undang bagi mana-mana
orang, sama ada secara langsung atau secara tidak langsung
untuk—

_(a)_ menggunakan apa-apa peranti, skim atau tipu daya
untuk memfraud;

_(b)_ melibatkan diri dalam apa-apa perbuatan, amalan
atau penjalanan urusan yang beroperasi atau akan
beroperasi sebagai fraud atau penipuan terhadap
mana-mana orang; atau

_(c)_ membuat apa-apa pernyataan yang tidak benar
mengenai suatu fakta material atau meninggalkan
daripada menyatakan suatu fakta material yang
perlu bagi menjadikan pernyataan yang dibuat itu,
dalam hal keadaan yang pernyataan itu dibuat, tidak
mengelirukan,


-----

8 _Rang Undang-Undang_

berkaitan dengan—

(A) perolehan atau pelupusan kepentingan benefisial di
bawah suatu skim persaraan swasta;

(B) membuat caruman kepada suatu skim persaraan
swasta; atau

(C) pengeluaran apa-apa jumlah daripada suatu skim
persaraan swasta.

**Penalti bagi kesalahan di bawah seksyen 139ZP dan**
**139ZQ**

**139ZR.** Seseorang yang melanggar seksyen 139ZP dan 139ZQ
melakukan suatu kesalahan dan boleh, apabila disabitkan,
dipenjarakan selama tempoh tidak melebihi sepuluh tahun
dan didenda tidak kurang daripada satu juta ringgit.”.

**Penggantian Bahagian IV**

**11. Akta ibu dipinda dengan menggantikan Bahagian IV dengan**
bahagian yang berikut:

“BAHAGIAN IV

DANA PAMPASAN PASARAN MODAL

PENGGAL 1

Tafsiran

**Tafsiran bagi maksud Bahagian IV**

**140.** Dalam Bahagian ini—

“Dana Pampasan Pasaran Modal” ertinya Dana Pampasan
Pasaran Modal yang ditubuhkan di bawah seksyen 158;

“juruaudit” ertinya seorang juruaudit yang berdaftar dengan
Lembaga Pemantauan Audit menurut seksyen 31O Akta
Suruhanjaya Sekuriti 1993;


-----

_Pasaran Modal dan Perkhidmatan (Pindaan)_ 9

“kaedah-kaedah” ertinya memorandum persatuan, perkara
persatuan, atau apa-apa kaedah-kaedah atau arahan lain dengan
apa jua nama disebut dan di mana-mana jua terkandung,
yang mengawal operasi, pengurusan atau tatacara Perbadanan
itu;

“keadaan ingkar” ertinya suatu keadaan yang seseorang
orang yang berkaitan dianggap sebagai tidak boleh, atau
berkemungkinan tidak boleh, untuk menjelaskan tuntutan
yang dibuat terhadapnya dalam hal keadaan sebagaimana
yang ditentukan oleh Perbadanan;

“orang yang berkaitan” ertinya seseorang pemegang Lesen
Perkhidmatan Pasaran Modal yang menjalankan urusan—

_(a)_ berniaga dalam sekuriti;

_(b)_ berniaga dalam derivatif dan ialah suatu gabungan
bursa derivatif yang berkaitan itu; atau

_(c)_ pengurusan kumpulan wang;

“Perbadanan” ertinya Perbadanan Dana Pampasan Pasaran
Modal yang ditubuhkan di bawah seksyen 141;

“pihak berkuasa berkaitan” ertinya Suruhanjaya, bursa
saham, bursa derivatif atau badan yang ditubuhkan di luar
Malaysia yang menjalankan fungsi yang seumpama dengan
Perbadanan dan mana-mana badan lain sebagaimana yang
boleh ditentukan oleh Suruhanjaya;

PENGGAL 2

Perbadanan Dana Pampasan Pasaran Modal

**Perbadanan**

**141.** (1) Suatu pertubuhan perbadanan yang dikenali sebagai
“Perbadanan Dana Pampasan Pasaran Modal” ditubuhkan.

(2) Perbadanan hendaklah kekal turun-temurun dan
mempunyai suatu meterai perbadanan.


-----

10 _Rang Undang-Undang_

(3) Perbadanan boleh membawa guaman dan dibawa
guaman atas nama perbadanannya.

(4) Tertakluk kepada dan bagi maksud pentadbiran dan
pengurusan Dana Pampasan Pasaran Modal, Perbadanan
boleh, atas terma yang disifatkan patut olehnya—

_(a)_ membuat kontrak;

_(b)_ memperoleh, membeli, mengambil, memegang dan
menikmati semua jenis harta alih dan harta tak alih;
dan

_(c)_ memindahhakkan, menyerahhakkan, menyerahkan balik,
memulangkan, menggadaikan, menggadaijanjikan,
mendemis, memajakkan, menyerahhakkan semula,
memindahkan hak milik atau dengan apa-apa cara
lain melupuskan, atau membuat apa-apa urusan
mengenai, apa-apa harta alih atau harta tak alih
atau apa-apa kepentingan yang terletak hak pada
Perbadanan.

(5) Perbadanan boleh dari semasa ke semasa mengambil
orang bekerja mengikut terma dan syarat yang boleh ditentukan
oleh Perbadanan.

**Fungsi Perbadanan**

**142. (1) Perbadanan hendaklah mengurus dan mentadbir Dana**
Pampasan Pasaran Modal dan memproses dan mengendalikan
tuntutan bagi pampasan di bawah Bahagian ini.

(2) Menteri boleh, atas syor Suruhanjaya, memberikan
kelulusannya kepada Perbadanan untuk meminjam apa-apa
jumlah yang difikirkan perlu oleh Perbadanan bagi maksud
melaksanakan fungsinya.

**Kuasa Perbadanan**

**143.** Perbadanan hendaklah mempunyai semua kuasa yang
perlu bagi atau berkaitan dengan, atau semunasabahnya
bersampingan dengan, pelaksanaan fungsinya termasuk
untuk—

_(a)_ membuat proses dan tatacara yang adil, munasabah dan
telus untuk menentukan tuntutan bagi pampasan;


-----

_Pasaran Modal dan Perkhidmatan (Pindaan)_ 11

_(b) membayar pampasan;_

_(c)_ mengemukakan petisyen bagi penggulungan seseorang
orang yang berkaitan;

_(d)_ menentukan keadaan kewangan dan operasi seseorang
orang yang berkaitan dan kemungkinan orang yang
berkaitan itu memulakan suatu keadaan ingkar;

_(e)_ menentukan, mengenakan, mengumpul dan menerima
caruman, levi, fi dan pembayaran lain itu daripada
orang yang berkaitan atau pihak yang menuntut dan
membelanjakan caruman, levi, fi dan pembayaran
lain itu bagi menjalankan semua atau apa-apa fungsi
Perbadanan; dan

_(f) mengambil apa-apa tindakan berkenaan dengan_
fungsinya dalam mengurus dan mentadbir Dana
Pampasan Pasaran Modal.

**Kewajipan dan tanggungjawab Perbadanan**

**144.** Perbadanan hendaklah—

_(a)_ menjalankan kuasanya dengan suci hati mengikut
peruntukan Akta ini; dan

_(b)_ mematuhi apa-apa arahan atau garis panduan yang
dikeluarkan oleh Suruhanjaya.

**Keanggotaan Perbadanan**

**145.** (1) Perbadanan hendaklah terdiri daripada anggota
berikut yang hendaklah dilantik oleh Menteri atas syor
Pengerusi Suruhanjaya:

_(a)_ seorang Pengerusi;

_(b)_ seorang wakil daripada Suruhanjaya;

_(c)_ seorang wakil daripada syarikat pemegangan bursa;
dan

_(d)_ dua anggota lain yang mempunyai pengetahuan atau
pengalaman dalam pasaran modal.


-----

12 _Rang Undang-Undang_

(2) Tiap-tiap anggota Perbadanan hendaklah pada setiap
masa menjalankan kewajipannya dengan suci hati.

(3) Tertakluk kepada instrumen pelantikannya, seseorang
anggota Perbadanan hendaklah memegang jawatan untuk
tempoh tidak melebihi tiga tahun dan layak untuk dilantik
semula.

**Pemecatan, peletakan jawatan dan pengosongan jawatan**
**mana-mana anggota Perbadanan**

**146.** (1) Menteri atas syor Pengerusi Suruhanjaya boleh pada
bila-bila masa membatalkan pelantikan mana-mana anggota
Perbadanan jika—

_(a) anggota itu telah gagal untuk melaksanakan_
kewajipannya dengan cara yang sepatutnya; atau

_(b) anggota itu tidak menghadiri tiga mesyuarat Perbadanan_
secara berturut-turut tanpa kebenaran Pengerusi
Perbadanan dan dalam kes Pengerusi Perbadanan,
tanpa kebenaran Pengerusi Suruhanjaya.

(2) Seseorang anggota boleh pada bila-bila masa meletak
jawatannya dengan memberikan suatu notis secara bertulis
tidak kurang daripada tiga puluh hari kepada Menteri.

(3) Jawatan anggota Perbadanan hendaklah menjadi kosong
jika—

_(a) dia mati;_

_(b) dia telah disabitkan di bawah mana-mana undang-_
undang untuk suatu kesalahan yang melibatkan
fraud, ketidakjujuran atau keganasan sama ada di
dalam atau di luar Malaysia;

_(c) dia menjadi seorang bankrap; atau_

_(d) dia tidak sempurna akal atau selainnya tidak berupaya_
melaksanakan kewajipannya.


-----

_Pasaran Modal dan Perkhidmatan (Pindaan)_ 13

**Mesyuarat**

**147.** (1) Perbadanan hendaklah bermesyuarat seberapa kerap
yang perlu bagi pelaksanaan fungsinya.

(2) Perbadanan boleh menjemput mana-mana orang untuk
menghadiri apa-apa mesyuarat bagi tujuan menasihatinya bagi
apa-apa perkara yang dibincangkan, tetapi orang yang hadir
itu tidak layak untuk mengundi dalam mesyuarat itu.

(3) Tiga orang anggota Perbadanan hendaklah membentuk
suatu kuorum pada mana-mana mesyuarat Perbadanan, salah
seorang daripadanya hendaklah merupakan wakil daripada
Suruhanjaya.

(4) Tertakluk kepada peruntukan Akta ini, Perbadanan
hendaklah menentukan tatacaranya sendiri.

**Perbadanan boleh menubuhkan jawatankuasa**

**148.** (1) Perbadanan boleh menubuhkan apa-apa jawatankuasa
yang difikirkan perlu atau suai manfaat untuk membantunya
dalam pelaksanaan fungsinya di bawah Bahagian ini.

(2) Perbadanan boleh melantik mana-mana orang untuk
menjadi anggota apa-apa jawatankuasa yang ditubuhkan di
bawah subseksyen (1).

(3) Suatu jawatankuasa yang ditubuhkan di bawah
subseksyen (1) boleh memilih mana-mana anggotanya untuk
menjadi pengerusi dan boleh mengawal selia tatacaranya
sendiri.

(4) Dalam pelaksanaan kewajipannya di bawah seksyen
ini, jawatankuasa itu hendaklah bertindak mengikut apa-apa
arahan yang diberi oleh Perbadanan.

(5) Jawatankuasa hendaklah bermesyuarat seberapa
kerap yang perlu seperti yang ditentukan oleh pengerusi
jawatankuasa.

(6) Suatu jawatankuasa boleh menjemput mana-mana
orang untuk menghadiri apa-apa mesyuarat jawatankuasa
itu bagi tujuan menasihatinya dalam apa-apa perkara dalam
perbincangan tetapi orang yang hadir itu hendaklah tidak
berhak untuk mengundi dalam mesyuarat itu.


-----

14 _Rang Undang-Undang_

**Pewakilan fungsi dan kuasa Perbadanan**

**149.** (1) Perbadanan boleh mewakilkan apa-apa fungsi dan
kuasanya kepada—

_(a)_ mana-mana anggota Perbadanan; atau

_(b)_ mana-mana jawatankuasa yang ditubuhkan oleh
Perbadanan.

(2) Suatu pewakilan di bawah seksyen ini tidaklah
menghalang pelaksanaan atau penjalanan serentak fungsi atau
kuasa yang diwakilkan oleh Perbadanan.

**Saraan, elaun atau perbelanjaan lain**

**150.** Anggota Perbadanan atau suatu jawatankuasa atau
mana-mana orang lain yang dijemput untuk menghadiri manamana mesyuarat Perbadanan atau jawatankuasa di bawah
seksyen 147 atau 148 boleh dibayar apa-apa saraan, elaun
atau perbelanjaan lain sebagaimana yang boleh ditentukan
oleh Menteri atas syor Pengerusi Suruhanjaya.

**Penzahiran kepentingan**

**151.** (1) Seseorang anggota Perbadanan yang mempunyai
secara langsung atau tidak langsung, oleh dirinya sendiri
atau anggota keluarganya, apa-apa kepentingan dalam apaapa perkara yang sedang dibincangkan oleh Perbadanan
hendaklah menzahirkan fakta dan jenis kepentingan itu
kepada Perbadanan.

(2) Penzahiran yang dibuat di bawah subseksyen (1)
hendaklah direkodkan dalam minit mesyuarat dan selepas
penzahiran itu, anggota yang mempunyai kepentingan dalam
perkara itu—

_(a)_ tidak boleh mengambil bahagian atau hadir dalam
mana-mana pertimbangtelitian atau keputusan
Perbadanan berkenaan perkara itu; dan

_(b) tidak boleh diambil kira bagi maksud membentuk_
suatu kuorum mesyuarat bagi pertimbangtelitian
dan keputusan berkenaan perkara itu.


-----

_Pasaran Modal dan Perkhidmatan (Pindaan)_ 15

(3) Mana-mana anggota Perbadanan yang gagal untuk
menzahirkan kepentingannya seperti yang diperuntukkan di
bawah subseksyen (1) melakukan suatu kesalahan dan boleh,
apabila disabitkan, didenda tidak melebihi dua ratus lima
puluh ribu ringgit atau dipenjarakan selama tempoh tidak
melebihi lima tahun atau kedua-duanya.

(4) Tiada tindakan atau prosiding Perbadanan boleh
ditidaksahkan atas alasan bahawa mana-mana anggota
Perbadanan telah melanggar peruntukan seksyen ini.

**Kuasa untuk melibatkan orang untuk memberikan**
**bantuan**

**152.** Perbadanan boleh, sama ada secara umum atau mengikut
cara yang tertentu, mengambil di bawah terma dan syarat
sebagaimana yang boleh ditentukan oleh Perbadanan dari
semasa ke semasa, mana-mana orang yang bukan pekerja
Perbadanan untuk memberikan apa-apa bantuan sebagaimana
yang boleh dikehendaki atau ditentukan oleh Perbadanan
berkenaan dengan pelaksanaan fungsi atau kewajipannya
di bawah Bahagian ini, atau untuk melaksanakan fungsi
atau kewajipan Perbadanan bagi pihak dan atas nama
Perbadanan.

**Obligasi menyimpan rahsia**

**153.** (1) Seseorang anggota, pekerja atau agen Perbadanan
tidak boleh memberikan, mendedahkan, memperlihatkan atau
selainnya menzahirkan apa-apa maklumat atau dokumen yang
diperolehinya dalam penjalanan kewajipannya kecuali—

_(a) dalam hal keadaan yang dinyatakan di bawah_
seksyen 154; atau

_(b) kepada Suruhanjaya—_

(i) bagi maksud membolehkan atau membantu
Suruhanjaya dalam pelaksanaan fungsinya
di bawah undang-undang sekuriti atau apa-apa
undang-undang bertulis lain; dan


-----

16 _Rang Undang-Undang_

(ii) jika Suruhanjaya berpendapat bahawa penzahiran
itu adalah perlu demi kepentingan awam atau
bagi perlindungan pelabur.

(2) Seseorang orang yang mempunyai maklumat atau
dokumen yang dalam pengetahuannya telah dizahirkan
berlanggaran dengan subseksyen (1) tidak boleh dengan apa-apa
cara, menzahirkan maklumat atau dokumen itu kepada manamana orang lain.

(3) Seseorang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh
tidak melebihi lima tahun atau kedua-duanya.

**Penzahiran dibenarkan**

**154.** Seseorang yang disebut di bawah subseksyen 153(1)
tidak boleh enggan untuk menzahirkan apa-apa maklumat
atau dokumen—

_(a)_ bagi maksud membolehkan atau membantu juruaudit
Perbadanan untuk melaksanakan fungsinya;

_(b)_ bagi maksud memulakan, atau dalam penjalanan, apaapa prosiding sivil antara Perbadanan dan seseorang
orang yang berkaitan;

_(c)_ kepada mana-mana orang yang diberi kuasa dengan
sewajarnya untuk menyiasat apa-apa kesalahan
di bawah mana-mana undang-undang, dan penzahiran
itu adalah terhad kepada hal ehwal seseorang orang
yang berkaitan yang disiasat; atau

_(d)_ berkenaan dengan seseorang orang yang berkaitan
yang berada dalam penerimaan atau sedang digulung
atau selainnya dibubarkan di dalam atau di luar
Malaysia.

**Kuasa Suruhanjaya untuk mengeluarkan arahan**

**155.** Suruhanjaya boleh, dari semasa ke semasa, memberi
Perbadanan arahan am atau tertentu selaras dengan peruntukan
Bahagian ini atau jika difikirkan perlu oleh Suruhanjaya demi
kepentingan awam atau bagi perlindungan pelabur.


-----

_Pasaran Modal dan Perkhidmatan (Pindaan)_ 17

**Kerjasama dan penyelarasan**

**156.** (1) Perbadanan hendaklah memberikan bantuan kepada
Suruhanjaya atau kepada mana-mana orang yang bertindak
bagi pihak atau dengan kuasa Suruhanjaya, sebagaimana
yang dikehendaki oleh Suruhanjaya atau orang itu, termasuk
memberikan maklumat berhubung dengan operasi Perbadanan
atau apa-apa maklumat lain.

(2) Perbadanan boleh memasuki perkiraan untuk bekerjasama
dengan mana-mana pihak berkuasa berkaitan untuk memperoleh
atau berkongsi apa-apa maklumat atau dokumen yang
disifatkan perlu oleh Perbadanan bagi kepentingan pelabur
atau berhubung dengan mana-mana orang yang berkaitan.

**Perbuatan atau peninggalan yang dilakukan dengan suci**
**hati**

**157.** Tiada tindakan atau apa-apa prosiding lain bagi ganti
rugi boleh dibawa, dimulakan atau diteruskan di dalam
mana-mana mahkamah terhadap—

_(a)_ Perbadanan;

_(b)_ mana-mana anggota Perbadanan;

_(c)_ mana-mana anggota bagi apa-apa jawatankuasa yang
ditubuhkan oleh Perbadanan; atau

_(d)_ pekerja Perbadanan,

berkenaan dengan apa-apa tindakan yang dilakukan atau
pernyataan yang dibuat atau yang ditinggalkan daripada
dilakukan atau dibuat, dengan suci hati dalam melaksanakan
fungsi, kuasa dan tanggungjawabnya di bawah Bahagian
ini.

PENGGAL 3

Dana Pampasan Pasaran Modal

**Penubuhan Dana Pampasan Pasaran Modal**

**158.** (1) Suatu dana yang dikenali sebagai Dana Pampasan
Pasaran Modal ditubuhkan yang hendaklah ditadbir oleh
Perbadanan


-----

18 _Rang Undang-Undang_

(2) Perbadanan hendaklah memegang aset Dana Pampasan
Pasaran Modal sebagai amanah bagi maksud yang diperuntukkan
di bawah Bahagian ini.

**Aset yang membentuk Dana Pampasan Pasaran Modal**

**159. (1) Dana Pampasan Pasaran Modal hendaklah terdiri**
daripada yang berikut:

_(a)_ wang yang diperuntukkan kepada Dana Pampasan
Pasaran Modal oleh Suruhanjaya;

_(b)_ wang yang diperuntukkan kepada Dana Pampasan
Pasaran Modal oleh bursa saham dan bursa derivatif
yang berkaitan;

_(c)_ caruman yang dibuat oleh Dana Pembangunan Pasaran
Modal;

_(d)_ caruman yang dibuat oleh seseorang orang yang
berkaitan sebagaimana diperuntukkan di bawah
seksyen 160;

_(e)_ bunga dan keuntungan yang terakru dari semasa ke
semasa daripada pelaburan Dana Pampasan Pasaran
Modal;

_(f)_ apa-apa jumlah wang yang dipinjam oleh Perbadanan
menurut subseksyen 142(2);

_(g)_ wang yang didapatkan kembali oleh atau bagi pihak
Perbadanan dalam menjalankan suatu hak tindakan
yang diberikan di bawah Bahagian ini;

_(h)_ wang yang dibayar oleh seseorang penanggung insurans
di bawah suatu kontrak insurans atau tanggung rugi
yang dibuat oleh Perbadanan di bawah seksyen 170
Bahagian ini; dan

_(i)_ semua wang lain yang dibayar dengan sah ke dalam
Dana Pampasan Pasaran Modal menurut Akta ini
atau apa-apa garis panduan lain yang dikeluarkan
oleh Suruhanjaya.


-----

_Pasaran Modal dan Perkhidmatan (Pindaan)_ 19

(2) Perbadanan diberikan kuasa untuk mengkreditkan
semua pendapatan operasi secara langsung kepada Dana, dan
mengecaj terhadap Dana, semua perbelanjaan dan kos yang
ditanggung oleh Perbadanan dalam menguruskan Dana.

**Caruman dan levi**

**160.** (1) Suatu organisasi peserta, suatu gabungan, seseorang
pemegang Lesen Perkhidmatan Pasaran Modal yang berniaga
dalam sekuriti selain suatu organisasi peserta dan seorang
pemegang Lesen Perkhidmatan Pasaran Modal bagi pengurusan
kumpulan wang, hendaklah apabila dilesenkan di bawah Akta
ini, membayar caruman pada kadar yang ditetapkan oleh
Menteri kepada Dana Pampasan Pasaran Modal.

(2) Semua caruman yang dibuat di bawah seksyen ini tidak
boleh dibayar balik.

(3) Sebagai tambahan kepada caruman di bawah seksyen
ini, Suruhanjaya boleh mengenakan suatu levi yang jumlahnya
ditetapkan oleh Menteri ke atas apa-apa kategori orang yang
berkaitan untuk menanggung operasi Dana Pampasan Pasaran
Modal itu.

**Pemeliharaan Dana Pampasan Pasaran Modal**

**161.** (1) Adalah menjadi kewajipan Perbadanan untuk
memelihara Dana Pampasan Pasaran Modal selaras dengan
peruntukan Bahagian ini atau mana-mana peraturan yang
dibuat di bawah Bahagian ini.

(2) Perbadanan boleh melaburkan wang Dana Pampasan
Pasaran Modal yang sedia ada untuk pelaburan mengikut
apa-apa cara sebagaimana yang boleh ditentukan oleh
Suruhanjaya.

**Tahun kewangan**

**162.** Bagi maksud Bahagian ini, tahun kewangan Dana
Pampasan Pasaran Modal hendaklah bermula pada 1 hari
bulan Januari dan berakhir pada 31 hari bulan Disember
setiap tahun.


-----

20 _Rang Undang-Undang_

**Akaun dan audit**

**163.** (1) Perbadanan hendaklah menyimpan atau menyebabkan
dikendalikan akaun yang teratur dan rekod lain berkenaan
dengan operasi Perbadanan dan hendaklah menyediakan
penyata akaun untuk setiap tahun kewangan.

(2) Pada akhir setiap tahun kewangan, dalam masa tiga bulan
selepas penutupan tahun kewangan atau sebaik sahaja akaun
Perbadanan diaudit, Perbadanan hendaklah menyebabkan suatu
salinan penyata akaun dikemukakan kepada Suruhanjaya.

(3) Dalam tempoh tiga bulan selepas penutupan setiap
tahun kewangan, Perbadanan hendaklah menyediakan dan
menyerahkan suatu laporan pengawalseliaan kepada Suruhanjaya
tentang setakat mana Perbadanan itu telah mematuhi kehendak
di bawah Bahagian ini dan kaedah-kaedahnya dalam tahun
kewangan itu.

(4) Apabila menerima laporan di bawah subseksyen (3),
Suruhanjaya boleh pada bila-bila masa jika difikirkan perlu
menjalankan audit pengawalseliaan ke atas Perbadanan.

(5) Akta Badan Berkanun (Akaun dan Laporan Tahunan)
1980 [Akta 240] tidak terpakai kepada Perbadanan.

**Laporan tahunan**

**164.** (1) Perbadanan hendaklah, dalam masa tiga bulan selepas
penutupan setiap tahun kewangan, menyediakan suatu laporan
berkenaan dengan aktivitinya untuk tahun kewangan itu, dan
menghantar suatu salinan laporan itu kepada Suruhanjaya.

(2) Laporan di bawah subseksyen (1) hendaklah termasuk
butir yang berikut:

_(a)_ tuntutan yang dirujuk kepada Perbadanan dan pampasan
yang dibayar;

_(b)_ akaun tahunan beraudit Perbadanan; dan

_(c)_ apa-apa perkara lain sebagaimana yang boleh diarahkan
oleh Suruhanjaya.


-----

_Pasaran Modal dan Perkhidmatan (Pindaan)_ 21

PENGGAL 4

Peruntukan berhubung dengan tuntutan

**Kaedah-kaedah Perbadanan**

**165.** (1) Perbadanan hendaklah membuat kaedah-kaedah untuk
diluluskan oleh Suruhanjaya, bagi mengawal pentadbiran
teratur Perbadanan dan Dana Pampasan Pasaran Modal.

(2) Perbadanan tidak boleh meminda kaedah-kaedahnya
tanpa mendapatkan kelulusan Suruhanjaya terlebih dahulu.

(3) Kaedah-kaedah Perbadanan boleh termasuk—

_(a)_ skop dan kategori pihak yang menuntut yang layak
untuk membuat suatu tuntutan daripada Dana
Pampasan Pasaran Modal;

_(b)_ cara tuntutan dibuat;

_(c)_ cara tuntutan ditentukan dan diberi award oleh
Perbadanan;

_(d)_ fi pemprosesan atau pentadbiran;

_(e)_ hal keadaan yang Perbadanan boleh membuat suatu
pembayaran interim sebelum penentuan muktamad
suatu tuntutan;

_(f)_ hal keadaan yang Perbadanan boleh membuat suatu
pembayaran kepada seseorang selain pihak yang
menuntut;

_(g)_ hal keadaan yang suatu tuntutan boleh ditolak oleh
Perbadanan; dan

_(h)_ cara keputusan suatu tuntutan boleh diberitahu kepada
pihak yang menuntut dan orang yang berkaitan.

**Rayuan kepada Suruhanjaya**

**166.** (1) Mana-mana pihak yang menuntut yang terkilan
dengan suatu penentuan Perbadanan berhubung dengan suatu
tuntutan, boleh merayu secara bertulis kepada Suruhanjaya
dalam tempoh tiga puluh hari dari tarikh pihak yang menuntut
diberitahu mengenai penentuan Perbadanan itu.


-----

22 _Rang Undang-Undang_

(2) Suruhanjaya hendaklah memutuskan suatu rayuan
dalam tempoh tiga bulan dari tarikh rayuan dibuat.

**Bantuan kepada Perbadanan**

**167.** (1) Seseorang orang yang berkaitan hendaklah memberikan
apa-apa bantuan kepada Perbadanan, atau kepada seseorang
yang bertindak bagi pihak atau dengan kuasa Perbadanan
sebagaimana Perbadanan atau orang itu dengan munasabahnya
menghendaki, termasuk pemberian apa-apa penyata, dan
pemberian apa-apa maklumat peruntukan atau dokumen
berhubung dengan operasi orang yang berkaitan itu atau apa-apa
maklumat atau dokumen lain sebagaimana yang Perbadanan
atau orang itu menghendaki bagi maksud penentuan suatu
tuntutan di bawah Bahagian ini.

(2) Perbadanan boleh, sama ada dengan sendirinya atau
atas permohonan yang dibuat oleh mana-mana pihak yang
menuntut, memanggil dan memeriksa saksi yang difikirkannya
material bagi siasatannya terhadap sesuatu tuntutan.

(3) Seseorang yang enggan atau gagal, tanpa alasan
yang sah, untuk membantu Perbadanan atau seseorang yang
bertindak bagi pihak, atau dengan kuasa, Perbadanan, mengikut
subseksyen (1) atau (2) melakukan suatu kesalahan, dan
boleh, apabila disabitkan, didenda tidak melebihi lima ratus
ribu ringgit atau dipenjarakan selama tempoh tidak melebihi
tiga tahun atau kedua-duanya.

**Pensubrogasian Perbadanan terhadap hak dan remedi**
**pihak yang menuntut apabila pembayaran dibuat daripada**
**Dana Pampasan Pasaran Modal**

**168.** Jika Perbadanan membuat suatu pembayaran daripada
Dana Pampasan Pasaran Modal berkenaan dengan suatu
tuntutan daripada Dana Pampasan Pasaran Modal di bawah
Akta ini—

_(a) Perbadanan itu adalah disubrogasi setakat pembayaran_
mengenai semua hak dan remedi pihak yang menuntut
itu berkenaan dengan kerugian yang ditanggung oleh
pihak yang menuntut itu; dan


-----

_Pasaran Modal dan Perkhidmatan (Pindaan)_ 23

_(b) pihak yang menuntut itu tidak boleh membuat_
apa-apa tuntutan atau mempunyai apa-apa hak di
bawah kebankrapan atau prosiding undang-undang
atau selainnya untuk menerima berkenaan dengan
kerugian itu—

(i) apa-apa jumlah wang daripada aset orang yang
berkaitan berkenaan; atau

(ii) apa-apa jumlah jika kerugian itu disebabkan
oleh sesuatu perbuatan atau peninggalan
seseorang pengarah, pegawai, wakil atau
pekerja orang yang berkaitan itu,

sehingga Perbadanan itu telah dibayar ganti amaun
penuh pembayaran yang dibuat olehnya daripada
Dana Pampasan Pasaran Modal, termasuk apa-apa
bunga yang dibayar.

**Kuasa mahkamah untuk membuat perintah tertentu**

**169.** (1) Walau apa pun peruntukan Akta Syarikat 1965,
mahkamah boleh atas petisyen Perbadanan, memerintahkan
penggulungan seseorang orang yang berkaitan, mengikut
peruntukan Akta Syarikat 1965.

(2) Tanpa menjejaskan subseksyen (1), mahkamah boleh, atas
permohonan Perbadanan, membuat perintah yang berikut:

_(a)_ suatu perintah yang meletakhakkan sekuriti atau
apa-apa harta lain pada Perbadanan atau seorang
pemegang amanah yang dilantik oleh mahkamah;
dan

_(b)_ suatu perintah yang melantik seorang penerima
berkenaan dengan harta seorang orang yang berkaitan
atau harta yang dipegang oleh orang yang berkaitan
itu atau penjaga yang dilantiknya untuk atau bagi
pihak seorang lain sama ada sebagai amanah atau
selainnya;


-----

24 _Rang Undang-Undang_

(3) Seseorang pemegang amanah yang dilantik melalui
suatu perintah mahkamah di bawah perenggan (2)(a)—

_(a)_ boleh menghendaki mana-mana orang supaya
menghantar serah kepadanya apa-apa sekuriti atau apaapa harta lain atau memberikannya segala maklumat
mengenai sekuriti atau kontrak derivatif sebagaimana
yang boleh dikehendaki dengan munasabahnya;

_(b)_ boleh memperoleh dan mengambil milikan sekuriti
atau apa-apa harta lain;

_(c)_ boleh berniaga dalam sekuriti atau apa-apa harta
lain mengikut apa-apa cara sebagaimana yang
difikirkannya patut; dan

_(d)_ hendaklah mempunyai apa-apa kuasa lain berkenaan
dengan sekuriti atau apa-apa harta lain sebagaimana
yang ditentukan oleh mahkamah.

(4) Seseorang yang dilantik melalui perintah mahkamah
di bawah perenggan (2)(b) sebagai penerima harta seseorang
orang yang berkaitan—

_(a)_ boleh menghendaki orang yang berkaitan itu supaya
menghantar serah kepadanya apa-apa harta yang
berkenaan dengannya dia telah dilantik sebagai
penerima atau memberikan kepadanya segala
maklumat mengenai harta itu yang mungkin
dikehendaki dengan munasabahnya;

_(b)_ boleh memperoleh dan mengambil milikan apa-apa
harta yang berkenaan dengannya dia telah dilantik
sebagai penerima;

_(c)_ boleh menguruskan apa-apa harta yang diperolehnya
atau yang telah diambil milikan olehnya mengikut
apa-apa cara yang orang yang berkaitan itu boleh
menguruskan harta itu dengan sah; dan

_(d)_ mempunyai apa-apa kuasa lain berkenaan dengan harta
itu sebagaimana yang ditentukan oleh mahkamah.

(5) Hasil perniagaan dalam atau pelupusan sekuriti atau
kontrak derivatif di bawah perenggan (2)(a) hendaklah
dibayar ke dalam mahkamah dan Perbadanan boleh memohon
kepada mahkamah untuk pembayaran daripada hasil itu bagi
menyelesaikan tuntutan menurut Bahagian ini.


-----

_Pasaran Modal dan Perkhidmatan (Pindaan)_ 25

(6) Bagi maksud seksyen ini, Perbadanan boleh, dengan
persetujuan Suruhanjaya, membuat suatu permohonan kepada
mahkamah untuk dimasukkan sebagai pihak bersama dalam
apa-apa tindakan yang dibawa oleh Suruhanjaya di bawah
seksyen 360 atau 361 Akta ini.

(7) Bagi maksud seksyen ini—

_(a)_ “harta yang dipegang oleh orang yang berkaitan”
termasuk apa-apa harta yang dipegang oleh orang
yang berkaitan melalui penjaga yang dilantiknya;
dan

_(b)_ “harta” berhubung dengan seseorang orang yang
berkaitan, termasuk wang, sekuriti, atau harta lain
dan dokumen hak milik bagi sekuriti atau harta lain
yang diamanahkan kepada atau diterima bagi pihak
mana-mana orang lain oleh orang yang berkaitan
atau orang lain dalam penjalanan atau berkaitan
dengan urusan orang yang berkaitan itu.

**Kuasa Perbadanan untuk membuat kontrak insurans**

**170.** Perbadanan boleh membuat suatu kontrak insurans yang
di bawahnya Perbadanan akan diinsuranskan atau ditanggung
rugi, setakat dan mengikut cara yang diperuntukkan oleh
kontrak itu, terhadap tanggungan berkenaan dengan tuntutan
di bawah Akta ini, kaedah-kaedah Perbadanan atau apa-apa
garis panduan yang dikeluarkan oleh Suruhanjaya.

**Penggunaan wang insurans**

**171.** Seseorang pihak yang menuntut terhadap Dana Pampasan
Pasaran Modal tidak boleh mempunyai—

_(a)_ hak tindakan terhadap seseorang yang dengannya
suatu kontrak insurans atau tanggung rugi dibuat
di bawah Akta ini berkenaan dengan kontrak itu;
atau


-----

26 _Rang Undang-Undang_

_(b)_ hak atau tuntutan berkenaan mengenai apa-apa wang
yang dibayar oleh penanggung insurans mengikut
kontrak itu.

**Wang dalam Dana Pampasan Pasaran Modal berikutan**
**penggulungan bursa saham yang berkaitan**

**172.** Jika sesuatu bursa saham yang berkaitan sedang
digulung di bawah Akta Syarikat 1965, Perbadanan hendaklah
menjadikan tersedia untuk pelikuidasi bursa saham yang
berkaitan itu apa-apa baki caruman bursa saham yang ada
dalam Dana Pampasan Pasaran Modal, yang hendaklah menjadi
sebahagian daripada aset bursa saham yang berkaitan itu dan
tersedia untuk pelikuidasi untuk dibahagikan mengikut Akta
Syarikat 1965.”.

**Pindaan seksyen 200**

**12.** Seksyen 200 Akta ibu dipinda dengan menggantikan
subseksyen (5) dengan subseksyen yang berikut:

“(5) Setakat yang apa-apa amaun yang diperoleh dalam
prosiding sivil di bawah subseksyen (1) tidak diagihkan
menurut perenggan (3)(b), ia hendaklah—

_(a) dibayar ke dalam Dana Pampasan Pasaran Modal_
yang disenggarakan di bawah Bahagian IV; atau

_(b) dipegang simpan oleh Suruhanjaya untuk_
membiayai—

(i) kos memajukan dan memudahkan program
pendidikan bagi pelabur pasaran modal dan
profesional; atau

(ii) kos mengawal selia pasaran modal,

sebagaimana yang ditentukan oleh Suruhanjaya,
dengan kelulusan Menteri.”.


-----

_Pasaran Modal dan Perkhidmatan (Pindaan)_ 27

**Pindaan seksyen 201**

**13.** Seksyen 201 Akta ibu dipinda dengan menggantikan
subseksyen (9) dengan subseksyen yang berikut:

“(9) Setakat yang apa-apa amaun yang didapatkan atau
diperoleh dalam tindakan sivil di bawah subseksyen (5)
atau (6) tidak diagihkan menurut subseksyen (7), amaun itu
hendaklah—

_(a)_ dibayar ke dalam Dana Pampasan Pasaran Modal
yang disenggarakan di bawah Bahagian IV; atau

_(b)_ dipegang simpan oleh Suruhanjaya untuk
membiayai—

(i) kos memajukan dan memudahkan program
pendidikan bagi pelabur pasaran modal dan
profesional; atau

(ii) kos mengawal selia pasaran modal,

sebagaimana yang ditentukan oleh Suruhanjaya,
dengan kelulusan Menteri.”.

**Pindaan seksyen 211**

**14.** Seksyen 211 Akta ibu dipinda dengan menggantikan
subseksyen (4) dengan subseksyen yang berikut:

“(4) Setakat yang mana-mana amaun yang didapatkan
dalam tindakan sivil di bawah subseksyen (1) tidak diagihkan
menurut perenggan (2)(b), amaun itu hendaklah—

_(a)_ dibayar ke dalam Dana Pampasan Pasaran Modal
yang disenggarakan di bawah Bahagian IV; atau

_(b)_ dipegang simpan oleh Suruhanjaya untuk
membiayai—

(i) kos memajukan dan memudahkan program
pendidikan bagi pelabur pasaran modal dan
professional; atau

(ii) kos mengawal selia pasaran modal,

sebagaimana yang ditentukan oleh Suruhanjaya,
dengan kelulusan Menteri.”.


-----

28 _Rang Undang-Undang_

**Penggantian Penggal 1 Bahagian VI**

**15.** Bahagian VI Akta ibu dipinda dengan menggantikan
Penggal 1 dengan Penggal yang berikut:

“PENGGAL 1

Produk Pasaran Modal Tersenarai dan Tidak Tersenarai

**Kehendak bagi kelulusan, pendaftaran, kebenaran atau**
**pengiktirafan**

**212. (1) Bahagian ini tidak terpakai bagi sesuatu skim**
persaraan swasta.

(2) Seseorang yang bercadang untuk menjalankan suatu
cadangan, skim, transaksi, perkiraan atau aktiviti, atau
menerbitkan sekuriti atau menawarkan untuk langganan atau
pembelian sekuriti, atau menerbitkan suatu tawaran untuk
langganan atau pembelian sekuriti, berhubung dengan—

_(a)_ penyenaraian dan sebut harga sekuriti suatu
perbadanan di pasaran saham;

_(b)_ pemindahan suatu penyenaraian dan sebut harga
sekuriti suatu perbadanan daripada suatu pasaran
alternatif kepada pasaran utama;

_(c)_ penyenaraian atau sebut harga sekuriti selain sekuriti
dalam perenggan _(a)_ termasuk unit dalam amanah
perniagaan atau sekuriti Islam di pasaran saham;

_(d)_ suatu perolehan atau pelupusan aset yang menghasilkan
suatu perubahan yang signifikan dalam haluan
perniagaan atau dasar sesuatu perbadanan tersenarai,
entiti tersenarai atau skim unit amanah yang
tersenarai, sama ada atau tidak berhubung dengan
apa-apa cadangan, skim, transaksi, perkiraan atau
aktiviti di bawah perenggan _(a) dan_ _(b),_

hendaklah mendapatkan kelulusan Suruhanjaya di bawah
Penggal 1A.


-----

_Pasaran Modal dan Perkhidmatan (Pindaan)_ 29

(3) Seseorang yang bercadang untuk melaksanakan suatu
kompromi, perkiraan atau skim dengan cara penerbitan sekuriti
bagi penyatuan dua atau lebih perbadanan tersenarai hendaklah
mendapatkan kelulusan Suruhanjaya di bawah Penggal 1A.

(4) Seseorang yang bercadang untuk menyediakan,
menawarkan untuk langganan atau pembelian, atau mengeluarkan
suatu pelawaan untuk melanggan atau membeli, di luar Malaysia,
sekuriti suatu syarikat awam atau perbadanan tersenarai, atau
untuk menyenaraikan sekuriti itu di suatu bursa sekuriti di
luar Malaysia hendaklah mendapatkan kelulusan Suruhanjaya
di bawah Penggal 1A.

(5) Seseorang yang berniat untuk menyediakan, menawarkan
untuk langganan atau pembelian, atau mengeluarkan suatu
pelawaan untuk melanggan atau membeli produk pasaran
modal tidak tersenarai termasuk sekuriti Islam tidak tersenarai
tetapi tidak termasuk unit di dalam suatu skim unit amanah,
hendaklah—

_(a)_ mendapatkan kebenaran Suruhanjaya atau dalam kes
suatu sekuriti atau produk pasaran modal asing,
pengiktirafan Suruhanjaya di bawah Penggal 3A;
dan

_(b)_ mendaftarkan dengan Suruhanjaya, suatu dokumen
penzahiran yang mengandungi maklumat dan butir
sebagaimana yang ditentukan oleh Suruhanjaya di
bawah seksyen 92A.

(6) Walau apa pun subseksyen (5) atau apa-apa undangundang bertulis yang lain, seseorang hendaklah mendaftarkan
suatu amanah perniagaan dengan Suruhanjaya, atau dalam kes
suatu amanah perniagaan asing, mendapatkan pengiktirafan
daripada Suruhanjaya, di bawah Penggal 3B, jika orang itu
berniat untuk—

_(a)_ menubuhkan, mengendalikan, atau membantu dalam
menubuhkan atau mengendalikan amanah perniagaan
itu;

_(b)_ mengemukakan dirinya sebagai mengendalikan amanah
perniagaan itu; atau

_(c)_ menawarkan atau menyediakan unit dalam amanah
perniagaan itu.


-----

30 _Rang Undang-Undang_

(7) Suruhanjaya boleh menentukan—

_(a)_ apa-apa cadangan, skim, transaksi, perkiraan atau
aktiviti; atau

_(b)_ pemulaan, penawaran atau penyediaan apa-apa produk
pasaran modal lain,

yang mesti mematuhi kehendak di bawah Bahagian ini.

(8) Kehendak di bawah subseksyen (2), (3), (4), (5) dan
(6) hendaklah tidak terpakai kepada apa-apa cadangan,
skim, transaksi, perkiraan, aktiviti, produk atau perkara
yang dinyatakan di bawah Jadual 5 atau sebagaimana yang
ditetapkan oleh Menteri.

(9) Seseorang yang melanggar seksyen ini melakukan
suatu kesalahan dan boleh, apabila disabitkan, dipenjarakan
selama tempoh tidak melebihi sepuluh tahun dan didenda
tidak melebihi tiga juta ringgit.

PENGGAL 1A

Permohonan bagi Kelulusan

**Permohonan bagi kelulusan**

**213.** (1) Dalam Penggal ini dan Jadual 5, melainkan jika
konteksnya menghendaki makna yang lain—

“cadangan” ertinya suatu cadangan yang disebut di bawah
subseksyen 212(2);

“pakar” termasuklah jurutera, penilai, akauntan dan
mana-mana orang lain yang profesionnya memberi
kewibawaan kepada suatu pernyataan yang dibuat
olehnya;

“pegawai”, berhubung dengan suatu perbadanan,
termasuklah—

_(a)_ pengarah, setiausaha, pegawai eksekutif atau pekerja
perbadanan itu;


-----

_Pasaran Modal dan Perkhidmatan (Pindaan)_ 31

_(b)_ penerima dan pengurus yang dilantik di bawah
kuasa yang terkandung dalam apa-apa surat cara,
bagi mana-mana bahagian pengusahaan atau harta
perbadanan itu; dan

_(c)_ pelikuidasi perbadanan itu yang dilantik bagi
penggulungan sukarela perbadanan itu,

tetapi tidak termasuk seorang penerima yang bukannya seorang
pengurus, penerima dan pengurus yang dilantik oleh mahkamah
dan seorang pelikuidasi yang dilantik oleh mahkamah;

“syarikat persendirian” dan “syarikat awam” mempunyai
erti yang diberikan kepadanya dalam subseksyen 4(1) Akta
Syarikat 1965;

(2) Seseorang pemohon yang ingin memohon kelulusan bagi
perkara yang diperuntukkan di bawah seksyen 212 hendaklah
membuat permohonan kepada Suruhanjaya untuk kelulusan
dan hendaklah mengemukakan dokumen dan maklumat kepada
Suruhanjaya mengikut apa-apa bentuk dan cara sebagaimana
yang ditentukan oleh Suruhanjaya.

(3) Walau apa pun subseksyen (2), Suruhanjaya boleh
menghendaki seorang pemohon untuk memberikannya maklumat
atau dokumen tambahan sebagaimana yang difikirkan perlu
oleh Suruhanjaya berhubung dengan permohonan itu.

**Pemberian kelulusan**

**214.** (1) Suruhanjaya boleh berhubung dengan suatu
permohonan bagi kelulusan yang dibuat di bawah
subseksyen 213(2)—

_(a)_ meluluskan permohonan itu; atau

_(b)_ meluluskan permohonan itu—

(i) tertakluk kepada apa-apa terma dan syarat;

(ii) dengan apa-apa perubahan; atau

(iii) dengan apa-apa perubahan dan tertakluk kepada
apa-apa terma dan syarat,

sebagaimana yang disifatkan patut atau perlu oleh
Suruhanjaya.


-----

32 _Rang Undang-Undang_

(2) Suruhanjaya boleh mengubah, menambah atau
menggugurkan apa-apa terma dan syarat yang dikenakan di
bawah subseksyen (1) pada bila-bila masa.

(3) Tiada seorang boleh melaksanakan, melakukan atau
menjalankan apa-apa cadangan dalam permohonan yang
dibuat di bawah subseksyen 213(2) kecuali—

_(a)_ Suruhanjaya telah meluluskan permohonan itu di
bawah seksyen ini; atau

_(b) pemohon telah mendapatkan kelulusan Suruhanjaya_
terlebih dahulu untuk melaksanakan, melakukan
atau menjalankan apa-apa bahagian cadangan itu.

(4) Seseorang hendaklah tidak boleh dianggap telah
mengambil apa-apa langkah untuk melaksanakan, melakukan
atau menjalankan suatu cadangan dalam permohonan di bawah
subseksyen 213(2), jika—

_(a) seseorang membuat suatu perjanjian yang berkenaan_
dengan suatu cadangan dalam permohonan; dan

_(b) terma-terma perjanjian tersebut adalah tidak_
mengikat sehingga penunaian apa-apa syarat seperti
yang boleh dinyatakan dalam perjanjian tersebut,
termasuklah kelulusan yang diberikan di bawah
seksyen ini.

(5) Seseorang yang melanggar apa-apa terma atau syarat
yang dikenakan di bawah subseksyen (1) atau (2) melakukan
suatu kesalahan.

**Penolakan permohonan**

**214A. (1) Suruhanjaya boleh menolak suatu permohonan**
yang dibuat di bawah subseksyen 213(2) jika—

_(a)_ pemohon telah gagal untuk mematuhi apa-apa kehendak
di bawah Akta ini atau apa-apa garis panduan yang
dikeluarkan oleh Suruhanjaya;

_(b)_ permohonan itu mengandungi apa-apa pernyataan atau
maklumat yang palsu atau mengelirukan atau yang
daripadanya terdapat ketinggalan yang material;


-----

_Pasaran Modal dan Perkhidmatan (Pindaan)_ 33

_(c)_ Suruhanjaya tidak berpuas hati dengan rekod urus
tadbir korporat penerbit atau khuatir dengan integriti
mana-mana pengarah penerbit itu;

_(d)_ Suruhanjaya mempunyai sebab untuk mempercayai
bahawa kelulusan permohonan boleh menjejaskan
kepentingan pelabur;

_(e)_ Suruhanjaya mempunyai sebab untuk mempercayai
bahawa kelulusan permohonan itu akan bercanggah
dengan kepentingan awam; atau

_(f)_ dalam kes suatu permohonan untuk penyenaraian
atau sebut harga suatu amanah perniagaan, amanah
perniagaan itu tidak didaftarkan dengan atau diiktiraf
oleh Suruhanjaya di bawah Penggal 3B.

(2) Jika Suruhanjaya berpuas hati bahawa—

_(a)_ terdapat pelanggaran subseksyen 215(1);

_(b)_ terdapat pelanggaran apa-apa terma atau syarat yang
dikenakan di bawah seksyen 214; atau

_(c)_ terdapat apa-apa perubahan atau perkembangan
dalam hal keadaan berhubung dengan permohonan
yang berlaku selepas Suruhanjaya memberikan
kelulusannya di bawah seksyen ini, dan jika perubahan
atau perkembangan itu, jika diketahui oleh Suruhanjaya
sebelum kelulusan itu, akan mempengaruhi
keputusannya berhubung permohonan itu,

Suruhanjaya boleh—

(A) membatalkan kelulusan yang diberikan di bawah
seksyen 214;

(B) menyemak semula kelulusan itu; atau

(C) mengenakan apa-apa terma atau syarat lanjut,
sebagaimana yang difikirkan patut atau perlu oleh
Suruhanjaya,

dengan syarat bahawa Suruhanjaya hanya boleh membatalkan
atau menyemak semula kelulusan itu atau mengenakan apaapa terma dan syarat lanjut jika pembatalan, penyemakan
semula atau pengenaan itu tidak akan menyentuh hak pihak
ketiga yang mungkin diwujudkan oleh atau yang berbangkit
daripada penjalanan atau pelaksanaan suatu cadangan dalam
permohonan mengikut kelulusan yang diberikan di bawah
seksyen 214


-----

34 _Rang Undang-Undang_

(3) Suruhanjaya hendaklah memberi orang itu suatu peluang
untuk didengar sebelum apa-apa keputusan dibuat di bawah
subseksyen (2).

(4) Berkenaan dengan suatu permohonan yang dibuat
di bawah subseksyen 213(2)—

_(a)_ mana-mana orang boleh membuat pengumuman
mengenai suatu permohonan sebelum mengemukakan
permohonan itu kepada Suruhanjaya bagi kelulusannya;
atau

_(b)_ Suruhanjaya boleh mengarahkan seorang pemohon
untuk membuat suatu pengumuman berhubung
dengan permohonan atau apa-apa perkara di bawah
Penggal ini mengikut kaedah-kaedah bursa saham,
jika difikirkan perlu oleh Suruhanjaya.

(5) Bagi maksud subseksyen (4), suatu “pengumuman”
termasuklah apa-apa penyiaran melalui notis dalam akhbar
atau dalam apa-apa bentuk lain tentang suatu niat yang
mantap untuk membuat tawaran bagi apa-apa sekuriti.

(6) Mana-mana orang yang melanggar subseksyen 214(3)
atau perenggan 214A(4)(b) melakukan suatu kesalahan dan
boleh, apabila disabitkan, didenda tidak melebihi satu juta
ringgit atau dipenjarakan selama tempoh tidak melebihi
sepuluh tahun atau kedua-duanya.

**Pernyataan palsu atau mengelirukan, dsb.**

**215.** (1) Jika apa-apa pernyataan atau maklumat dikehendaki
untuk dikemukakan kepada Suruhanjaya di bawah Penggal
ini—

_(a)_ seorang penerbit atau pemohon atau mana-mana
pegawai atau sekutunya;

_(b)_ seorang penasihat kewangan atau pakar; atau

_(c)_ mana-mana orang lain,


-----

_Pasaran Modal dan Perkhidmatan (Pindaan)_ 35

tidaklah boleh—

(A) mengemukakan atau menyebabkan dikemukakan
apa-apa pernyataan atau maklumat yang palsu atau
mengelirukan;

(B) mengemukakan atau menyebabkan dikemukakan apaapa pernyataan atau maklumat yang daripadanya
terdapat ketinggalan yang material; atau

(C) terlibat dalam atau membantu atau bersubahat dalam
kelakuan yang diketahuinya adalah mengelirukan
atau memperdayakan atau yang berkemungkinan
mengelirukan atau memperdayakan Suruhanjaya.

(2) Adalah menjadi suatu pembelaan kepada suatu
pendakwaan atau apa-apa prosiding bagi pelanggaran
subseksyen (1) jika dibuktikan bahawa defendan, setelah
membuat siasatan yang munasabah dalam hal keadaan itu,
mempunyai alasan yang munasabah untuk mempercayai,
dan sehingga masa pernyataan itu dibuat atau maklumat
itu diberikan atau sehingga penglibatan dalam kelakuan itu,
sememangnya mempercayai bahawa—

_(a)_ pernyataan atau maklumat itu adalah benar dan tidak
mengelirukan;

_(b) peninggalan itu tidak material;_

_(c)_ tidak ada peninggalan yang material; atau

_(d) kelakuan yang berkenaan itu tidak mengelirukan atau_
memperdayakan.

(3) Jika—

_(a)_ pernyataan atau maklumat yang disebut dalam
subseksyen (1) telah dikemukakan atau diberikan
kepada Suruhanjaya, atau kelakuan yang disebut
dalam subseksyen (1) telah dilakukan; dan

_(b)_ orang yang disebut dalam subseksyen itu mengetahui
atau menyedari sebelum cadangan dalam permohonan
itu dilaksanakan, dilakukan dan dijalankan dengan
sepenuhnya—

(i) bahawa pernyataan atau maklumat itu mungkin
palsu atau mengelirukan atau tidak lengkap
secara material; atau


-----

36 _Rang Undang-Undang_

(ii) bahawa kelakuan itu berkecenderungan untuk
mengelirukan atau memperdayakan,

orang itu hendaklah dengan serta-merta memberitahu
Suruhanjaya mengenai fakta yang disebut dalam
subperenggan _(b)(i) atau (ii), jika berkenaan, dan hendaklah_
mengambil apa-apa tindakan sebagaimana yang dikehendaki
oleh Suruhanjaya menurut subseksyen 214A(2).

(4) Bagi maksud perenggan 3(b), seseorang yang mengetahui
atau menyedari termasuklah seseorang yang menyebabkan atau
melakukan suatu perbuatan yang menyebabkan pernyataan
atau maklumat itu menjadi palsu atau mengelirukan atau
tidak lengkap secara material.

(5) Seseorang yang melanggar subseksyen (1) atau (3)
melakukan suatu kesalahan dan hendaklah, apabila disabitkan,
dihukum dengan pemenjaraan selama tempoh tidak melebihi
sepuluh tahun dan juga didenda tidak melebihi tiga juta
ringgit.

**Wang permohonan hendaklah dibayar ke dalam akaun**
**amanah jika prospektus tidak dikehendaki**

**215A.** (1) Apa-apa wang yang diterima daripada manamana orang berhubung dengan suatu permohonan yang telah
diluluskan oleh Suruhanjaya di bawah seksyen 214 dan yang
baginya prospektus tidak dikehendaki, hendaklah dibayar ke
dalam suatu akaun amanah yang diwujudkan dan dikendalikan
dalam suatu institusi berlesen oleh penerbit bagi orang
tersebut sehingga kebenaran bagi penyenaraian atau sebut
harga dalam senarai rasmi suatu bursa saham atau mana-mana
bursa seumpamanya di luar Malaysia diberikan.

(2) Jika kebenaran yang disebut dalam subseksyen (1)
ditolak, penerbit hendaklah dengan serta merta membayar
balik tanpa bunga semua wang yang disebut dalam subseksyen
(1) dan jika wang tersebut tidak dibayar balik dalam masa
empat belas hari selepas penerbit menjadi bertanggungan
untuk membayar balik, sebagai tambahan kepada tanggungan
penerbit, pegawai penerbit hendaklah secara bersesama dan
berasingan menjadi bertanggungan untuk membayar balik
wang itu dengan bunga pada kadar sepuluh peratus setahun
atau pada apa-apa kadar lain sebagaimana yang ditentukan
oleh Suruhanjaya mulai tamatnya tempoh itu.


-----

_Pasaran Modal dan Perkhidmatan (Pindaan)_ 37

(3) Wang yang dibayar ke dalam akaun amanah di bawah
seksyen ini tidak boleh digunakan untuk pembayaran hutang
penerbit, atau dibayar atau diambil untuk pelaksanaan di
bawah suatu perintah atau proses mana-mana mahkamah.

(4) Apa-apa syarat yang dikenakan oleh seorang penerbit
yang menghendaki atau mengikat mana-mana orang untuk
mengenepikan pematuhan seksyen ini atau berupa sebagai
berbuat sedemikian adalah tidak sah.

(5) Suruhanjaya boleh menentukan apa-apa kategori pemohon
yang tidak tertakluk kepada seksyen ini.

(6) Seseorang yang melanggar seksyen ini melakukan suatu
kesalahan dan bolehlah, apabila disabitkan, didenda tidak
melebihi tiga juta ringgit atau dipenjarakan selama tempoh
tidak melebihi sepuluh tahun atau kedua-duanya.”.

**Pindaan seksyen 220**

**16.** Seksyen 220 Akta ibu dipinda dengan menggantikan
subseksyen (7) dengan subseksyen yang berikut:

“(7) Setakat yang apa-apa amaun yang diperoleh di bawah
perenggan 1(h) atau subseksyen (6) tidak diagihkan oleh sebab
kesulitan untuk mengenal pasti atau memberitahu orang yang
terkilan, amaun tersebut hendaklah—

_(a)_ dibayar kepada Dana Pembangunan Pasaran Modal
yang disenggarakan di bawah Bahagian IV; atau

_(b) dipegang oleh Suruhanjaya untuk membiayai—_

(i) kos untuk memajukan dan memudahkan program
pendidikan bagi pelabur pasaran modal dan
profesional; atau

(ii) kos pengawalseliaan pasaran modal,

seperti yang ditentukan oleh Suruhanjaya, dengan
kelulusan Menteri.”.


-----

38 _Rang Undang-Undang_

**Pindaan seksyen 233**

**17.** Seksyen 233 Akta ibu dipinda dalam perenggan (1)(d)—

_(a) dalam subperenggan (i), dengan menggantikan perkataan_
“seksyen 212” dengan perkataan “seksyen 214”; dan

_(b) dalam subperenggan (ii), dengan menggantikan perkataan_
“subseksyen 212(5)” dengan perkataan “seksyen 214”.

**Pindaan seksyen 237**

**18.** Seksyen 237 Akta ibu dipinda dalam subseksyen (1) dengan
menggantikan perkataan “Sesuatu perbadanan tidak boleh
menerbitkan, menawarkan bagi langganan atau pembelian, atau
membuat suatu pelawaan untuk melanggan atau membeli, sekuriti
secara terbitan hak yang boleh dilepaskan yang memihak kepada
orang selain anggota atau pemegang debentur sedia ada perbadanan
itu” dengan perkataan “Sesuatu perbadanan atau skim unit amanah
tidak boleh menerbitkan, menawarkan bagi langganan atau
pembelian, atau mengeluarkan suatu pelawaan untuk melanggan
atau membeli, sekuriti secara terbitan hak yang boleh dilepaskan
yang memihak kepada orang selain anggota atau pemegang
debentur sedia ada perbadanan itu atau pemegang unit skim unit
amanah itu”.

**Pindaan seksyen 245**

**19.** Seksyen 245 Akta ibu dipinda dalam subseksyen (7) dengan
menggantikan perkataan “seksyen 215” dengan perkataan
“seksyen 215A”.

**Penggal Baru 3A, 3B dan 3C Bahagian VI**

**20. Bahagian VI Akta ibu dipinda dengan memasukkan selepas**
Penggal 3, Penggal yang berikut:


-----

_Pasaran Modal dan Perkhidmatan (Pindaan)_ 39

“PENGGAL 3A

Permohonan untuk kebenaran atau pengiktirafan

**Tafsiran**

**256A. Bagi tujuan Penggal ini, melainkan jika konteksnya**
menghendaki yang lain—

“produk tak tersenarai” bermaksud produk pasaran modal
yang tidak tersenarai termasuk sekuriti Islam yang tidak
tersenarai tetapi tidak termasuk unit dalam suatu skim unit
amanah.

**Permohonan bagi kebenaran atau pengiktirafan**

**256B.** (1) Seseorang pemohon yang membuat permohonan
untuk kebenaran atau pengiktirafan di bawah subseksyen 212(5)
hendaklah mengemukakan dokumen dan maklumat kepada
Suruhanjaya dalam bentuk dan cara sebagaimana yang
ditentukan oleh Suruhanjaya.

(2) Suruhanjaya boleh menghendaki seseorang pemohon
untuk memberikan kepadanya maklumat atau dokumen
tambahan sebagaimana yang difikirkan perlu oleh Suruhanjaya
berhubung dengan permohonan itu.

(3) Permohonan itu hendaklah dikemukakan bersama dengan
fi permohonan yang ditetapkan.

**Pemberian kebenaran atau pengiktirafan**

**256C.** (1) Suruhanjaya boleh, berhubung dengan permohonan
untuk kebenaran atau pengiktirafan yang dibuat di bawah
subseksyen 256B(1), memberi—

_(a)_ kebenaran atau pengiktirafan; atau

_(b) kebenaran atau pengiktirafan—_

(i) tertakluk kepada apa-apa terma dan syarat;

(ii) dengan apa-apa perubahan; atau


-----

40 _Rang Undang-Undang_

(iii) dengan apa-apa perubahan dan tertakluk kepada
apa-apa terma dan syarat,

sebagaimana yang difikirkan patut atau perlu oleh
Suruhanjaya.

(2) Suruhanjaya boleh mengubah, menambah atau
menggugurkan apa-apa terma dan syarat yang dikenakan di
bawah subseksyen (1) pada bila-bila masa yang difikirkan
perlu oleh Suruhanjaya.

(3) Seseorang yang melanggar apa-apa terma atau syarat
yang dikenakan di bawah subseksyen (1) atau (2) melakukan
suatu kesalahan.

**Penolakan kebenaran atau pengiktirafan**

**256D.** Suruhanjaya boleh menolak untuk memberikan
kebenaran atau pengiktirafan di bawah seksyen 256C
sekiranya—

_(a)_ permohonan itu tidak dibuat mengikut Penggal ini;

_(b)_ pemohon telah gagal untuk mematuhi apa-apa
kehendak Akta ini atau mana-mana garis panduan
yang dikeluarkan oleh Suruhanjaya;

_(c)_ mana-mana maklumat atau dokumen yang diberikan
kepada Suruhanjaya berkenaan dengan permohonan itu
adalah palsu atau mengelirukan atau yang dalamnya
terdapat peninggalan yang material;

_(d)_ Suruhanjaya mempunyai sebab untuk mempercayai
bahawa kebenaran atau pengiktirafan itu akan
memudaratkan kepentingan pelabur; atau

_(e)_ Suruhanjaya mempunyai sebab untuk mempercayai
bahawa kebenaran atau pengiktirafan itu adalah
bertentangan dengan kepentingan awam.


-----

_Pasaran Modal dan Perkhidmatan (Pindaan)_ 41

**Penarikan balik kebenaran atau pengiktirafan**

**256E. (1) Suruhanjaya boleh menarik balik kebenaran atau**
pengiktirafan yang telah diberikan di bawah seksyen 256C
sekiranya Suruhanjaya berpuas hati bahawa—

_(a)_ pemohon atau mana-mana pegawainya telah gagal
untuk mematuhi atau melanggar—

(i) apa-apa terma atau syarat yang dikenakan oleh
Suruhanjaya;

(ii) apa-apa garis panduan atau arahan yang
dikeluarkan oleh Suruhanjaya; atau

(iii) apa-apa kehendak di bawah Akta ini;

_(b)_ apa-apa maklumat atau dokumen yang diberikan
kepada Suruhanjaya di bawah Penggal ini adalah
palsu atau mengelirukan atau yang daripadanya
terdapat peninggalan yang material; atau

_(c) ia adalah untuk kepentingan pelabur atau_
kepentingan awam untuk menarik balik kebenaran
atau pengiktirafan yang diberikan di bawah
seksyen 256C.

(2) Suruhanjaya boleh, atas permintaan secara bertulis
oleh pemohon kepada Suruhanjaya, menarik balik kebenaran
atau pengiktirafan yang diberikan di bawah seksyen 256C.

(3) Jika suatu permintaan secara bertulis dibuat kepada
Suruhanjaya di bawah subseksyen (2), Suruhanjaya boleh
enggan untuk menarik balik kebenaran atau pengiktirafan
yang telah diberikan di bawah seksyen 256C, jika Suruhanjaya
berpendapat bahawa—

_(a)_ demi kepentingan pelabur atau kepentingan
awam, apa-apa perkara berkenaan dengan produk
tak tersenarai itu sepatutnya disiasat sebelum
kebenaran atau pengiktirafan ditarik balik di bawah
subseksyen (2); atau


-----

42 _Rang Undang-Undang_

_(b)_ penarikan balik kebenaran atau pengiktirafan itu
tidak sejajar dengan kepentingan pelabur atau
kepentingan awam.

(4) Suruhanjaya hendaklah memberi orang itu suatu peluang
untuk didengar sebelum apa-apa keputusan dibuat di bawah
subseksyen (1).

**Kesan penarikan balik**

**256F.** Apa-apa penarikan balik yang dikeluarkan di bawah
seksyen 256E tidak boleh beroperasi untuk—

_(a)_ mengelakkan atau memberi kesan terhadap manamana perjanjian, transaksi atau perkiraan berkenaan
dengan produk tak tersenarai yang dimasuki sebelum
penarikan balik kebenaran atau pengiktirafan itu;
atau

_(b) memberi kesan terhadap apa-apa hak, obligasi atau_
tanggungan yang berbangkit di bawah perjanjian,
transaksi, atau perkiraan yang disebut dalam
perenggan _(a)._

**Kuasa untuk mengeluarkan arahan, dsb.**

**256G. (1) Tanpa menjejaskan seksyen 125, 354, 355 dan**
356, jika Suruhanjaya—

_(a)_ menggunakan kuasanya untuk menarik balik suatu
kebenaran atau pengiktirafan di bawah Penggal
ini;

_(b)_ menyedari bahawa suatu kenyataan atau maklumat
yang diberi atau dikemukakan kepadanya di bawah
Penggal ini adalah palsu atau mengelirukan atau yang
daripadanya terdapat peninggalan yang material;
atau

_(c)_ berpuas hati bahawa kepentingan pelabur atau
kepentingan awam dalam keadaan bahaya atau
mungkin dalam keadaan bahaya,


-----

_Pasaran Modal dan Perkhidmatan (Pindaan)_ 43

Suruhanjaya boleh mengeluarkan arahan bertulis kepada
orang yang telah dipertanggungjawabkan suatu obligasi untuk
mematuhi apa-apa kehendak yang dikenakan di bawah Penggal
ini, atau peraturan atau di bawah mana-mana garis panduan
yang dikeluarkan oleh Suruhanjaya, untuk mengambil tindakan
sebagaimana yang ditentukan dalam arahan untuk—

(A) mematuhi, menuruti, menguatkuasakan atau
melaksanakan—

(i) apa-apa kehendak atau peruntukan Akta ini
atau mana-mana undang-undang sekuriti;

(ii) apa-apa garis panduan atau notis bertulis yang
dikeluarkan oleh Suruhanjaya; atau

(iii) apa-apa terma, syarat atau sekatan yang
dikenakan di bawah atau menurut Akta ini;
atau

(B) mengambil langkah untuk meremedi kemungkiran yang
berkenaan dengannya Suruhanjaya melaksanakan
kuasanya untuk menarik balik kebenaran atau
pengiktirafan di bawah perenggan 256E(1)(a)atau
mengurangkan kesan kemungkiran itu.

(2) Mana-mana orang yang disebut di bawah Penggal
ini hendaklah memberi bantuan kepada Suruhanjaya, atau
kepada orang yang bertindak sebagai wakil atau dengan
kuasa Suruhanjaya, termasuklah pemberian penyata dan
penyediaan maklumat berhubung dengan operasinya atau
apa-apa maklumat lain yang diperlukan oleh Suruhanjaya
atau orang yang bertindak sebagai wakil atau dengan kuasa
Suruhanjaya, bagi pentadbiran undang-undang sekuriti yang
sewajarnya.

(3) Seseorang yang gagal untuk mematuhi mana-mana
arahan yang dibuat di bawah subseksyen (1) atau gagal untuk
menyediakan bantuan di bawah subseksyen (2) melakukan
suatu kesalahan.


-----

44 _Rang Undang-Undang_

PENGGAL 3B

Amanah Perniagaan

**Tafsiran dan pemakaian**

**256H. (1) Seksyen 122 dan 123 hendaklah tidak terpakai**
kepada amanah perniagaan.

(2) Bagi maksud Penggal ini, melainkan jika konteksnya
menghendaki makna yang lain—

“pengarah” termasuklah seseorang yang merupakan ketua
pegawai eksekutif;

“pengurus pemegang amanah” ertinya seseorang yang—

_(a)_ memegang harta atau aset sebagai amanah bagi
pemegang unit amanah perniagaan itu; dan

_(b)_ menguruskan dan mengendalikan harta atau aset
itu;

“surat ikatan” ertinya mana-mana surat ikatan yang
mewujudkan suatu amanah perniagaan dan memperuntukkan
urus tadbir bagi hal ehwalnya dan penjalanan urusannya
dan termasuklah mana-mana instrumen yang meminda atau
menyentuh surat ikatan itu;

**Permohonan bagi pendaftaran atau pengiktirafan**

**256I. (1) Suatu permohonan bagi pendaftaran amanah**
perniagaan hanya boleh dibuat oleh seorang pengurus pemegang
amanah dan dalam kes permohonan untuk pengiktirafan suatu
amanah perniagaan, oleh mana-mana orang lain sebagaimana
yang ditentukan oleh Suruhanjaya.

(2) Suatu permohonan untuk pendaftaran atau pengiktirafan
suatu amanah perniagaan hendaklah dikemukakan bersama
dengan dokumen dan maklumat dalam bentuk dan cara
sebagaimana yang ditentukan oleh Suruhanjaya.

(3) Suruhanjaya boleh menghendaki maklumat atau dokumen
tambahan yang difikirkan perlu oleh Suruhanjaya berhubung
dengan permohonan itu.


-----

_Pasaran Modal dan Perkhidmatan (Pindaan)_ 45

(4) Sesuatu permohonan yang dibuat di bawah subseksyen (2)
hendaklah diserahkan bersama dengan fi permohonan yang
ditetapkan.

**Pendaftaran dokumen penzahiran**

**256J.** Mana-mana orang yang berniat untuk menawarkan
atau menjadikan tersedia unit dalam amanah perniagaan
tidak tersenarai hendaklah mendaftarkan dengan Suruhanjaya
suatu dokumen penzahiran yang mengandungi maklumat dan
butir-butir sebagaimana yang ditentukan oleh Suruhanjaya di
bawah seksyen 92A.

**Pendaftaran atau pengiktirafan amanah perniagaan**

**256K.** (1) Suruhanjaya boleh berhubung dengan suatu
permohonan yang dibuat di bawah seksyen 256I, mendaftarkan
atau mengiktiraf amanah perniagaan itu.

(2) Suruhanjaya boleh—

_(a)_ mendaftarkan atau mengiktiraf amanah perniagaan
di bawah subseksyen (1); atau

_(b)_ mendaftarkan atau mengiktiraf amanah perniagaan
di bawah subseksyen (1)—

(i) tertakluk kepada apa-apa terma dan syarat;

(ii) dengan apa-apa perubahan; atau

(iii) dengan apa-apa perubahan dan tertakluk kepada
apa-apa terma dan syarat,

sebagaimana yang disifatkan patut atau perlu oleh
Suruhanjaya.

(3) Suruhanjaya boleh mengubah, menambah kepada atau
menggugurkan mana-mana terma atau syarat yang dikenakan
di bawah subseksyen (2) pada bila-bila masa sebagaimana
yang difikirkan perlu oleh Suruhanjaya.


-----

46 _Rang Undang-Undang_

(4) Seseorang yang melanggar mana-mana terma atau syarat
yang dikenakan di bawah subseksyen (2) atau (3) melakukan
suatu kesalahan.

(5) Tiada seorang pun boleh mengambil atau menggunakan
atau menerima pakai nama, gelaran atau perihalan perkataan
“amanah perniagaan” atau “skim amanah perniagaan” berhubung
dengan urusannya atau membuat apa-apa representasi yang
memberi kesan itu mengikut apa cara sekalipun melainkan
amanah perniagaan itu didaftarkan atau diiktiraf di bawah
Penggal ini.

(6) Seseorang yang melanggar subseksyen (5) melakukan
suatu kesalahan dan boleh, apabila disabitkan, dihukum dengan
pemenjaraan selama tempoh tidak melebihi sepuluh tahun
dan juga didenda tidak melebihi sepuluh juta ringgit.

**Keengganan untuk mendaftarkan atau mengiktiraf amanah**
**perniagaan**

**256L. Suruhanjaya boleh menolak sesuatu permohonan di**
bawah seksyen 256I jika—

_(a)_ pengurus pemegang amanah tidak memegang suatu
Lesen Perkhidmatan Pasaran Modal untuk menjalankan
urusan pengurusan kumpulan wang;

_(b)_ permohonan tidak dibuat mengikut Penggal ini;

_(c)_ pengurus pemegang amanah telah gagal untuk mematuhi
apa-apa kehendak Akta ini atau apa-apa garis panduan
yang dikeluarkan oleh Suruhanjaya;

_(d)_ apa-apa maklumat atau dokumen yang diberikan
kepada Suruhanjaya berkenaan dengan permohonan
itu adalah palsu atau mengelirukan atau yang
daripadanya terdapat ketinggalan yang material;

_(e)_ Suruhanjaya mempunyai sebab untuk mempercayai
bahawa pendaftaran atau pengiktirafan tidak bagi
kepentingan pelabur; atau

_(f)_ Suruhanjaya mempunyai sebab untuk mempercayai
bahawa pendaftaran atau pengiktirafan bertentangan
dengan kepentingan awam.


-----

_Pasaran Modal dan Perkhidmatan (Pindaan)_ 47

**Penarikan balik pendaftaran atau pengiktirafan**

**256M. (1) Suruhanjaya boleh menarik balik sesuatu pendaftaran**
atau pengiktirafan yang telah diberikan jika Suruhanjaya
berpuas hati bahawa—

_(a)_ pengurus pemegang amanah atau mana-mana pegawainya
telah gagal untuk mematuhi atau melanggar—

(i) apa-apa terma atau syarat yang dikenakan oleh
Suruhanjaya;

(ii) apa-apa garis panduan atau arahan yang
dikeluarkan oleh Suruhanjaya; atau

(iii) apa-apa kehendak di bawah Akta ini;

_(b) apa-apa maklumat atau dokumen yang diberikan_
kepada Suruhanjaya di bawah Penggal ini adalah
palsu atau mengelirukan atau yang daripadanya
terdapat ketinggalan yang material; atau

_(c)_ ia adalah bagi kepentingan pemegang unit atau
kepentingan awam untuk menarik balik pendaftaran
atau pengiktirafan itu.

(2) Suruhanjaya hendaklah memberi orang itu suatu peluang
untuk didengar sebelum apa-apa keputusan dibuat di bawah
subseksyen (1).

**Kesan penarikan balik pendaftaran atau pengiktirafan**

**256** **N.** Mana-mana penarikan balik yang dikeluarkan
di bawah seksyen 256M tidak boleh beroperasi untuk—

_(a)_ mengelakkan atau memberi kesan terhadap mana-mana
perjanjian, transaksi atau perkiraan berhubung dengan
amanah perniagaan itu yang dimasuki sebelum
penarikan balik pendaftaran atau pengiktirafan itu;
atau

_(b) memberi kesan terhadap apa-apa hak, obligasi atau_
tanggungan yang berbangkit di bawah perjanjian,
transaksi atau perkiraan yang disebut dalam
perenggan _(a)._


-----

48 _Rang Undang-Undang_

**Pengurus pemegang amanah**

**256O.** (1) Suatu amanah perniagaan hendaklah hanya diuruskan
dan dikendalikan oleh pengurus pemegang amanah bagi
amanah perniagaan itu.

(2) Pengurus pemegang amanah mestilah suatu perbadanan
selain syarikat persendirian yang dikecualikan.

(3) Pengurus pemegang amanah amanah perniagaan tidak
boleh menjalankan apa-apa perniagaan selain pengurusan dan
pengendalian amanah perniagaan yang baginya dia adalah
pengurus pemegang amanah.

(4) Tertakluk kepada surat ikatan dan dengan kelulusan
Suruhanjaya, pengurus pemegang amanah boleh melantik
ejen untuk menjalankan atau melaksanakan apa-apa fungsi
berkaitan dengan pengurusan dan pengendalian amanah
perniagaan itu.

(5) Mana-mana orang yang melanggar seksyen ini melakukan
suatu kesalahan dan boleh, apabila disabitkan, didenda tidak
melebihi tiga juta ringgit atau dipenjarakan selama tempoh
tidak melebihi sepuluh tahun atau kedua-duanya sekali.

**Kewajipan dan tanggungjawab pengurus pemegang**
**amanah**

**256P.** (1) Seseorang pengurus pemegang amanah hendaklah
dalam menjalankan kewajipannya—

_(a)_ menggunakan kuasanya untuk maksud yang sepatutnya
dan dengan suci hati bagi kepentingan terbaik
pemegang unit secara keseluruhannya;

_(b)_ menggunakan ketelitian dan ketekunan yang
munasabah;

_(c)_ bertindak mengikut kehendak Akta ini, garis panduan
yang dikeluarkan oleh Suruhanjaya dan surat
ikatan;

_(d) memberi keutamaan kepada kepentingan pemegang_
unit secara keseluruhan mengatasi kepentingannya
sendiri jika terdapat percanggahan antara kepentingan
pemegang unit secara keseluruhan dengan
kepentingannya sendiri;


-----

_Pasaran Modal dan Perkhidmatan (Pindaan)_ 49

_(e)_ memastikan bahawa harta atau aset amanah perniagaan
itu dinilai pada suatu lat masa yang tetap yang
berpatutan dengan sifat harta atau aset itu;

_(f)_ memastikan bahawa semua pembayaran daripada harta
atau aset amanah perniagaan itu dibuat mengikut
surat ikatan dan mana-mana garis panduan yang
dikeluarkan oleh Suruhanjaya; dan

_(g)_ menjalankan apa-apa kewajipan atau tanggungjawab
lain sebagaimana yang boleh ditentukan oleh
Suruhanjaya.

(2) Pengurus pemegang amanah tidak boleh menggunakan
apa-apa harta atau aset amanah perniagaan itu atau apa-apa
maklumat yang diperolehi menurut kuasa kedudukannya
sebagai pengurus pemegang amanah, untuk memperoleh
secara langsung atau tidak langsung, manfaat bagi dirinya
sendiri atau bagi mana-mana orang lain yang menyebabkan
kemudaratan kepada pemegang unit secara keseluruhannya.

(3) Pengurus pemegang amanah yang melanggar seksyen
ini melakukan suatu kesalahan dan boleh, apabila disabitkan,
didenda tidak melebihi sepuluh juta ringgit.

(4) Pengurus pemegang amanah hendaklah bertanggungan
kepada semua pemegang unit secara keseluruhannya bagi apaapa keuntungan atau pemerolehan kewangan secara langsung
atau tidak langsung yang dibuat oleh pengurus pemegang
amanah itu atau mana-mana perbadanan berkaitannya atau
bagi apa-apa kerugian yang ditanggung oleh pemegang unit
amanah perniagaan secara keseluruhannya, akibat pelanggaran
seksyen ini.

**Kewajipan dan tanggungjawab pegawai dan ejen**

**256Q. (1) Pegawai pengurus pemegang amanah hendaklah**
pada setiap masa—

_(a)_ menggunakan kuasanya untuk maksud yang sepatutnya
dan dengan suci hati demi kepentingan pemegang
unit secara keseluruhannya dah hendaklah mengambil
semua langkah munasabah untuk memastikan pengurus
pemegang amanah itu menunaikan kewajipannya
di bawah seksyen 256P;


-----

50 _Rang Undang-Undang_

_(b)_ memberikan keutamaan kepada kepentingan pemegang
unit secara keseluruhannya mengatasi daripada
kepentingan pemegang amanah itu jika terdapat
suatu percanggahan antara kepentingan pemegang
amanah secara keseluruhannya dengan kepentingan
pengurus pemegang amanah; dan

_(c)_ menjalankan apa-apa kewajipan atau tanggungjawab
lain sebagaimana yang ditentukan oleh
Suruhanjaya.

(2) Pegawai atau ejen pengurus pemegang amanah tidak
boleh—

_(a)_ menggunakan apa-apa harta atau aset amanah
perniagaan itu;

_(b)_ menggunakan apa-apa maklumat yang diperolehi
menurut kuasa kedudukannya sebagai pegawai atau
ejen pengurus pemegang amanah itu;

_(c)_ menggunakan kedudukannya sebagai pegawai atau
ejen pengurus pemegang amanah itu;

_(d)_ menggunakan apa-apa peluang yang disedari olehnya
dalam pelaksanaan fungsinya sebagai pegawai atau
ejen pengurus pemegang amanah itu; atau

_(e)_ terlibat dalam apa-apa perniagaan yang bersaing
dengan amanah perniagaan itu,

untuk membuat apa-apa keuntungan secara langsung atau
tidak langsung, atau untuk menyebabkan kemudaratan kepada
pemegang unit secara keseluruhannya.

(3) Kewajipan pegawai pengurus pemegang amanah suatu
amanah perniagaaan di bawah subseksyen (1) hendaklah
mengatasi apa-apa kewajipan pegawai di bawah seksyen 132
Akta Syarikat 1965 yang bercanggah.

(4) Tiada prosiding sivil atau jenayah boleh dibawa atau
dimulakan terhadap seseorang pegawai pengurus pemegang
amanah suatu amanah perniagaan bagi kemungkiran di bawah
seksyen 132 Akta Syarikat 1965, mana-mana kewajipan
fidusiari atau mana-mana kewajipan lain di bawah _common_
_law berhubung dengan apa-apa perbuatan atau peninggalan_
untuk bertindak jika perbuatan atau peninggalan itu dikehendaki
oleh subseksyen (1).


-----

_Pasaran Modal dan Perkhidmatan (Pindaan)_ 51

(5) Pegawai atau ejen pengurus pemegang amanah bagi
suatu amanah perniagaan yang melanggar subseksyen (1) atau
(2) melakukan suatu kesalahan dan boleh, apabila disabitkan,
dihukum dengan pemenjaraan selama tempoh tidak melebihi
sepuluh tahun dan juga boleh didenda tidak melebihi sepuluh
juta ringgit.

(6) Pegawai atau ejen pengurus pemegang amanah hendaklah
bertanggungan kepada pemegang unit secara keseluruhannya
bagi apa-apa keuntungan atau perolehan kewangan secara
langsung atau tidak langsung yang dibuat oleh pengurus
pemegang amanah atau mana-mana perbadanan berkaitannya,
atau bagi apa-apa kerugian yang ditanggung oleh pemegang
unit amanah perniagaan secara keseluruhannya, akibat
pelanggaran subseksyen (1) atau (2).

(7) Tiada tindakan atau prosiding boleh dibawa oleh atau
bagi pihak semua atau mana-mana pemegang unit amanah
suatu amanah perniagaan terhadap seseorang pegawai
pengurus pemegang amanah bagi amanah perniagaan itu bagi
mana-mana kemungkiran atau kemungkiran yang dikatakan
berhubung kewajipan yang dikenakan oleh subseksyen (1)
dan (2), kecuali mengikut cara yang diperuntukkan di bawah
seksyen 256ZF.

(8) Dalam seksyen ini—

“ejen” bermaksud jurubank, peguam bela dan peguam cara
atau juruaudit pengurus pemegang amanah dan bagi maksud
perenggan 256Q(2)(b), (c) dan _(d), termasuk seorang yang_
pernah menjadi jurubank, peguam bela dan peguam cara atau
juruaudit pengurus pemegang amanah itu.

**Pemerolehan kepentingan dalam amanah perniagaan**

**256R.** (1) Pengurus pemegang amanah tidak boleh, sama
ada secara langsung atau tidak langsung, memperolehi atau
memegang apa-apa unit atau derivatif apa-apa unit dalam
amanah perniagaan itu melainkan jika ia memperolehi atau
memegang unit atau derivatif itu—

_(a) bagi tidak kurang daripada balasan yang kena dibayar_
jika unit atau derivatif unit itu diperoleh oleh orang
lain; dan


-----

52 _Rang Undang-Undang_

_(b) tertakluk kepada apa-apa terma dan syarat yang tidak_
akan merugikan pemegang unit amanah perniagaan
yang lain.

(2) Pengurus pemegang amanah yang melanggar seksyen
ini melakukan suatu kesalahan.

**Penzahiran kepentingan dalam transaksi**

**256S. (1) Pengarah pengurus pemegang amanah yang, sama**
ada secara langsung atau tidak langsung, berkepentingan
dalam suatu transaksi atau transaksi yang dicadangkan yang
dibuat atau akan dibuat oleh pengurus pemegang amanah
itu bagi atau bagi pihak amanah perniagaan itu hendaklah,
secepat yang dapat dilaksanakan selepas fakta yang berkaitan
diketahui olehnya, mengisytiharkan jenis kepentingannya
dalam mesyuarat pengarah pengurus pemegang amanah itu,
mengikut apa-apa cara sebagaimana yang ditentukan oleh
Suruhanjaya.

(2) Pengarah pengurus pemegang amanah yang memegang
apa-apa jawatan atau memiliki apa-apa harta jika kewajipan
atau kepentingannya berkenaan dengan jawatan atau harta itu
mungkin bercanggah dengan kewajipan atau tanggungjawabnya
di bawah seksyen 256Q hendaklah mengisytiharkan sifat
dan takat percanggahan itu pada suatu mesyuarat pengarah
pengurus pemegang amanah.

**Daftar kepentingan**

**256T. Pengurus pemegang amanah hendaklah mengendalikan**
suatu daftar mengikut bentuk dan cara sebagaimana yang
ditentukan oleh Suruhanjaya yang menunjukkan berkenaan
dengan setiap pengarah bagi pengurus pemegang amanah
itu, butir tentang—

_(a) unit atau derivatif unit dalam amanah perniagaan_
itu, yang merupakan unit atau derivatif unit yang
berkenaan dengannya pengarah itu mempunyai
kepentingan, dan sifat dan takat kepentingan itu;
dan

_(b) debentur amanah perniagaan itu yang berkenaan_
dengannya pengarah itu mempunyai kepentingan,
dan sifat dan takat kepentingan itu.


-----

_Pasaran Modal dan Perkhidmatan (Pindaan)_ 53

**Perakuan oleh ketua pegawai eksekutif dan lembaga**
**pengarah pengurus pemegang amanah**

**256U. (1) Tertakluk kepada subseksyen (2), lembaga pengarah**
pengurus pemegang amanah hendaklah membuat pernyataan
bertulis untuk disertakan bersama penyata pendapatan
amanah perniagaan itu, mengikut resolusi lembaga pengarah
pengurus pemegang amanah itu dan ditandatangani oleh tidak
kurang daripada dua pengarah bagi pihak lembaga pengarah,
memperakui bahawa—

_(a) fi atau caj yang dibayar atau kena dibayar daripada_
harta atau aset amanah perniagaan itu kepada
pengurus pemegang amanah adalah mengikut surat
ikatan itu;

_(b) transaksi pihak yang berkaitan tidak memudaratkan_
kepentingan pemegang unit amanah perniagaan itu
secara keseluruhannya berdasarkan hal keadaan pada
masa transaksi itu; dan

_(c) lembaga pengarah pengurus pemegang amanah itu tidak_
menyedari apa-apa pelanggaran kewajipan pengurus
pemegang amanah yang boleh menjejaskan secara
material urusan amanah perniagaan itu atau kepentingan
pemegang unit secara keseluruhannya.

(2) Jika lembaga pengarah pengurus pemegang amanah
sesuatu amanah perniagaan tidak boleh menyediakan
pernyataan bertulis mengikut subseksyen (1), disebabkan
oleh—

_(a) lembaga pengarah berpendapat bahawa pernyataan_
yang disebut dalam subseksyen (1) adalah tidak
benar; atau

_(b) terdapatnya perbezaan pendapat di kalangan_
pengarah pengurus pemegang amanah itu berkenaan
dengan ketepatan pernyataan yang disebut dalam
subseksyen (1),

lembaga pengarah hendaklah menyediakan penjelasan,
termasuklah faktor penting bagi ketidakbolehan untuk
menyediakan pernyataan bertulis itu.

(3) Mana-mana orang yang melanggar subseksyen (1) atau
(2) melakukan suatu kesalahan.


-----

54 _Rang Undang-Undang_

(4) Jika lembaga pengarah pengurus pemegang amanah
suatu amanah perniagaan membuat pernyataan bertulis yang
disebut dalam subseksyen (1) tanpa asas munasabah untuk
membuat kesimpulan seperti yang dinyatakan dalam pernyataan
itu, mana-mana pengarah pengurus pemegang amanah yang
membenarkan atau memberi kuasa untuk pernyataan itu dibuat,
melakukan suatu kesalahan dan boleh, apabila disabitkan,
didenda tidak melebihi tiga juta ringgit atau dipenjarakan
selama tempoh tidak melebihi sepuluh tahun atau keduaduanya.

**Penzahiran polisi dan amalan**

**256V. Pengurus pemegang amanah hendaklah melampirkan**
suatu pernyataan polisi dan amalan berhubung dengan
pengurusan dan pentadbiran amanah perniagaan itu, yang
mengandungi maklumat sebagaimana yang ditentukan oleh
Suruhanjaya kepada penyata pendapatan.

**Pemecatan pengurus pemegang amanah**

**256W.** Walau apa pun peruntukan dalam Penggal ini atau
surat ikatan, pengurus pemegang amanah hendaklah kekal
sebagai pengurus pemegang amanah itu melainkan dia dipecat
oleh pemegang unit amanah perniagaan itu mengikut cara
sebagaimana yang ditentukan oleh Suruhanjaya atau dia
meletak jawatan mengikut seksyen 256X.

**Peletakan jawatan pengurus pemegang amanah**

**256X. Walau apa pun dalam surat ikatan atau dalam perjanjian**
antara pengurus pemegang amanah dan pemegang unit,
pengurus pemegang amanah hanya boleh meletak jawatan
mengikut kehendak dan cara sebagaimana yang ditentukan
oleh Suruhanjaya.

**Penggantian pengurus pemegang amanah**

**256Y. (1) Jika pengurus pemegang amanah telah dipecat**
di bawah seksyen 256W atau telah meletak jawatan di bawah
seksyen 256X, pemegang unit hendaklah melantik seorang
pengurus pemegang amanah baru mengikut cara yang ditentukan
oleh Suruhanjaya.


-----

_Pasaran Modal dan Perkhidmatan (Pindaan)_ 55

(2) Walau apa pun dalam surat ikatan atau dalam apa-apa
perjanjian antara pengurus pemegang amanah dan pemegang
unit, Suruhanjaya boleh memecat pengurus pemegang amanah
itu dan melantik dalam jawatannya pengurus pemegang amanah
yang lain atau pemegang Lesen Perkhidmatan Pasaran Modal
yang menjalankan urusan pengurusan kumpulan wang.

**Kehendak bagi surat ikatan**

**256Z.** (1) Pengurus pemegang amanah hendaklah memastikan
bahawa surat ikatan telah dibuat dan terkandung dalam
dokumen yang boleh dikuatkuasakan secara undang-undang
antara pemegang unit dan pengurus pemegang amanah itu.

(2) Suruhanjaya boleh menentukan kandungan surat
ikatan.

(3) Apa-apa peruntukan surat ikatan yang mempunyai
kesan memperuntukkan amanah perniagaan digulungkan
jika pengurus pemegang amanah terhenti menjadi pengurus
pemegang amanah amanah perniagaan itu adalah terbatal.

(4) Surat ikatan boleh dipinda mengikut cara dan bentuk
sebagaimana yang ditentukan oleh Suruhanjaya.

**Pengecualian dan penanggungrugian bagi pengurus**
**pemegang amanah daripada tanggungan**

**256ZA. (1) Tertakluk kepada subseksyen (2), suatu peruntukan**
atau waad yang terkandung dalam surat ikatan atau suatu
terma kontrak yang mempunyai kesan mengecualikan atau
menanggung rugi pengurus pemegang amanah, pegawai
dan egen pengurus pemegang amanah daripada tanggungan
bagi—

_(a)_ pelanggaran mana-mana peruntukan Akta ini;

_(b)_ pecah amanah; atau

_(c) kegagalan menunjukkan tahap ketelitian dan ketekunan_
yang dikehendaki daripada pengurus pemegang
amanah,

adalah terbatal.


-----

56 _Rang Undang-Undang_

(2) Subseksyen (1) tidak terpakai sekiranya peruntukan,
waad atau terma–

_(a) melepaskan pengurus pemegang amanah daripada_
tanggungan bagi apa-apa yang dilakukan atau yang
ditinggalkan daripada dilakukan sebelum pelepasan
itu diberi; atau

_(b) membolehkan pemegang unit dalam suatu mesyuarat_
agung, untuk meluluskan pelepasan pengurus
pemegang amanah daripada tanggungan bagi apaapa yang dilakukan atau yang ditinggalkan daripada
dilakukan sebelum pelepasan itu diberikan dan
resolusi diluluskan oleh tidak kurang daripada tujuh
puluh lima peratus pemegang unit yang hadir dan
mengundi.

**Mesyuarat agung tahunan**

**256ZB. Pengurus pemegang amanah hendaklah memanggil**
suatu mesyuarat agung pemegang unit amanah perniagaan itu,
yang dipanggil “mesyuarat agung tahunan”, dalam tempoh
lapan belas bulan daripada pendaftaran amanah perniagaan
itu dan selepas itu sekali dalam setiap tahun kalender dan
tidak lebih daripada lima belas bulan selepas mesyuarat agung
tahunan terakhir diadakan.

**Kewajipan pengurus pemegang amanah untuk memanggil**
**mesyuarat**

**256ZC.** (1) Pengurus pemegang amanah hendaklah memanggil
suatu mesyuarat pemegang amanah jika—

_(a) tidak kurang daripada lima puluh pemegang unit_
atau pemegang unit memegang tidak kurang
daripada sepuluh peratus daripada keseluruhan hak
mengundi semua pemegang unit amanah perniagaan
mengarahkan pengurus pemegang amanah untuk
berbuat demikian;

_(b) arahan itu diberikan kepada pengurus pemegang_
amanah secara bertulis di pejabat berdaftarnya;
dan


-----

_Pasaran Modal dan Perkhidmatan (Pindaan)_ 57

_(c) tujuan mesyuarat itu adalah bagi menimbangkan apa-_
apa perkara yang dibangkitkan oleh pemegang unit
berhubung dengan amanah perniagaan atau surat
ikatan.

(2) Jika pengurus pemegang amanah dikehendaki untuk
memanggil mesyuarat di bawah subseksyen (1), pengurus
pemegang amanah itu hendaklah mengadakan mesyuarat dalam
tempoh dua puluh satu hari selepas arahan itu diberikan.

(3) Jika seorang pengurus pemegang amanah dikehendaki
untuk memanggil suatu mesyuarat di bawah subseksyen (1)
atau menurut apa-apa peruntukan atau waad surat ikatan,
ia hendaklah memberikan notis tentang masa dan tempat
mesyuarat itu—

_(a) dengan menghantar secara pos atau komunikasi_
elektronik, suatu notis tentang mesyuarat yang
dicadangkan sekurang-kurangnya tujuh hari sebelum
tarikh mesyuarat yang dicadangkan itu, kepada setiap
pemegang unit di alamat terakhir pemegang unit
atau, dalam kes pemegang unit bersama, kepada
pemegang unit bersama yang namanya berada pada
kedudukan yang pertama dalam rekod pengurus
pemegang amanah di alamat terakhir pemegang unit
bersama itu; dan

_(b) dengan menyiarkan sekurang-kurangnya empat belas_
hari sebelum tarikh mesyuarat yang dicadangkan itu,
suatu iklan yang memberi notis tentang mesyuarat
itu dalam satu akhbar harian bahasa kebangsaan
dan dalam satu akhbar lain.

(4) Mesyuarat yang dipanggil mengikut mana-mana
peruntukan atau waad yang terkandung dalam surat ikatan itu
hendaklah diadakan pada masa dan tempat yang ditentukan
dalam notis dan iklan itu, yang merupakan suatu masa yang
tidak lewat daripada dua bulan selepas pemberian notis itu
dan hendaklah—

_(a) dipengerusikan oleh orang yang dilantik oleh pemegang_
unit yang hadir dalam mesyuarat itu atau jika tiada
pelantikan itu dibuat, oleh seorang penama pengurus
pemegang amanah itu; dan


-----

58 _Rang Undang-Undang_

_(b) dibuat mengikut surat ikatan itu, atau jika surat ikatan_
itu tidak mempunyai peruntukan sedemikian, seperti
yang diarahkan oleh pengerusi mesyuarat.

(5) Notis mesyuarat yang diposkan kepada pemegang unit
hendaklah dianggap sebagai diberikan tiga hari selepas notis
itu diposkan, melainkan surat ikatan itu memperuntukkan
selainnya.

(6) Jika pengurus pemegang amanah gagal untuk
mengadakan mesyuarat sebagaimana yang dikehendaki di
bawah subseksyen (2), pemegang unit atau mana-mana
daripada mereka yang mewakili lebih daripada lima puluh
peratus daripada keseluruhan hak mengundi pemegang unit
di bawah perenggan (1)(a), boleh dengan sendiri mengadakan
mesyuarat dan mesyuarat itu hendaklah diadakan dalam masa
tiga bulan dari tarikh arahan di bawah subseksyen (1) kepada
pengurus pemegang amanah.

(7) Pengurus pemegang amanah hendaklah membayar
kepada pemegang unit apa-apa perbelanjaan munasabah yang
ditanggung oleh pemegang unit kerana mengadakan mesyuarat
itu disebabkan kegagalan pengurus pemegang amanah untuk
mengadakan mesyuarat itu.

**Kuasa mahkamah untuk memerintahkan mesyuarat**
**pemegang unit**

**256ZD. (1) Mahkamah boleh, atas permohonan mana-mana**
pemegang unit amanah perniagaan, membuat perintah suatu
mesyuarat agung diadakan.

(2) Suatu perintah yang dibuat di bawah subseksyen (1) boleh
mengarahkan pengurus pemegang amanah itu untuk—

_(a)_ membentangkan di hadapan pemegang unit apa-apa
maklumat yang melibatkan kepentingan pemegang
unit;

_(b) membentangkan di hadapan pemegang unit apa-apa_
cadangan untuk melindungi kepentingan pemegang unit
yang diarahkan oleh mahkamah atau yang difikirkan
patut oleh pengurus pemegang amanah; dan

_(c)_ mendapatkan arahan pemegang unit yang melibatkan
pelindungan kepentingan pemegang unit.


-----

_Pasaran Modal dan Perkhidmatan (Pindaan)_ 59

(3) Mahkamah boleh, di samping perintah yang dibuat
di bawah subseksyen (2), membuat apa-apa perintah lain yang
difikirkan patut untuk melindungi kepentingan pemegang unit
sedia ada atau bakal pemegang unit.

**Hak pemegang unit dalam mesyuarat**

**256ZE.** (1) Setiap pemegang unit mempunyai hak untuk
menghadiri mana-mana mesyuarat agung pemegang unit dan
untuk bercakap dan mengundi mengenai apa-apa resolusi
dalam mesyuarat itu.

(2) Apa-apa peruntukan dalam surat ikatan yang mempunyai
kesan menidakkan hak untuk menuntut pembuangan undi
dalam mesyuarat agung pemegang unit, selain untuk pemilihan
pengerusi mesyuarat atau penangguhan mesyuarat itu adalah
terbatal.

**Tindakan oleh pemegang unit**

**256ZF. (1) Mana-mana pemegang unit atau pemegang debentur**
amanah perniagaan boleh memohon kepada mahkamah bagi
suatu perintah di bawah seksyen ini atas alasan—

_(a)_ bahawa hal-ehwal amanah perniagaan itu dijalankan
oleh pengurus pemegang amanah, atau kuasa pengarah
pengurus pemegang amanah digunakan, dengan cara
yang menindas seorang atau lebih pemegang unit
atau pemegang debentur amanah perniagaan itu
termasuklah dirinya sendiri atau tanpa mengambil
kira kepentingannya atau kepentingan mereka sebagai
pemegang unit atau pemegang debentur amanah
perniagaan itu; atau

_(b) sebahagian tindakan pengurus pemegang amanah_
yang dilakukan dalam kapasitinya sebagai pengurus
pemegang amanah bagi suatu amanah perniagaan,
bersifat mengugut atau sebahagian resolusi pemegang
unit atau pemegang debentur amanah perniagaan atau
apa-apa kelas daripada mereka yang telah diluluskan
atau dicadangkan itu mendiskriminasi secara tidak
adil atau selainnya menjejaskan seorang atau lebih
pemegang unit atau pemegang debentur amanah
perniagaan itu.


-----

60 _Rang Undang-Undang_

(2) Jika atas permohonan itu, mahkamah berpendapat
bahawa mana-mana alasan yang disebut dalam subseksyen (1)
dibuktikan, mahkamah boleh, dengan tujuan untuk mengakhiri
atau meremedi perkara diadu, membuat apa-apa perintah yang
ia fikirkan patut, dan tanpa menjejaskan keluasan makna
yang terdahulu, perintah itu boleh—

_(a) mengarahkan atau melarang apa-apa tindakan atau_
membatalkan atau mengubah apa-apa transaksi atau
resolusi;

_(b) mengawal selia penjalanan hal ehwal pengurus_
pemegang amanah berhubungan dengan amanah
perniagaan itu pada masa hadapan;

_(c) membenarkan prosiding sivil terhadap pengarah_
pengurus pemegang amanah itu untuk dibawa atas
nama atau bagi pihak semua pemegang unit amanah
perniagaan itu secara keseluruhannya oleh manamana orang dan atas apa-apa terma yang mahkamah
boleh arahkan;

_(d) memperuntukkan pembelian unit atau debentur amanah_
perniagaan itu oleh pemegang unit atau pemegang
debentur lain amanah perniagaan itu;

_(e) memperuntukkan amanah perniagaan itu untuk_
digulung; atau

_(f) memperuntukkan kos dan perbelanjaan bagi dan yang_
bersampingan kepada permohonan bagi perintah
itu didapatkan dan dibayar daripada harta amanah
atau aset amanah perniagaan itu atau ditanggung
dan dibayar mengikut cara dan oleh mana-mana
orang sebagaimana yang difikirkan patut oleh
mahkamah.

(3) Jika suatu perintah di bawah seksyen ini membuat
apa-apa pengubahan atau tambahan kepada surat ikatan
mana-mana amanah perniagaan, kemudian walau apa pun
peruntukan lain Akta ini, pengurus pemegang amanah
amanah perniagaan berkenaan tidak mempunyai kuasa, tanpa
kebenaran mahkamah, untuk membuat apa-apa pengubahan
atau tambahan lain kepada surat ikatan itu yang tidak selaras
dengan peruntukan perintah.


-----

_Pasaran Modal dan Perkhidmatan (Pindaan)_ 61

(4) Pemohon hendaklah memaklumkan Suruhanjaya
tentang perintah mahkamah itu dalam masa tujuh hari selepas
perintah itu dibuat.

(5) Bagi maksud seksyen ini, sebutan kepada pemegang
unit termasuklah seorang yang bukan pemegang unit
amanah perniagaan tetapi yang kepadanya unit dalam amanah
perniagaan itu telah diberikan melalui operasi undangundang.

**Penggulungan**

**256ZG.** (1) Amanah perniagaan boleh digulung—

_(a)_ di bawah suatu perintah mahkamah—

(i) melalui permohonan pengurus pemegang amanah,
pemegang unit atau pemiutang amanah perniagaan
itu; atau

(ii) melalui permohonan Suruhanjaya apabila
Suruhanjaya membatalkan pendaftaran suatu
amanah perniagaan; atau

_(b) oleh pengurus pemegang amanah itu—_

(i) apabila resolusi khas diluluskan oleh pemegang
unit dalam suatu mesyuarat agung; atau

(ii) menurut surat ikatan itu.

(2) Jika suatu permohonan dibuat kepada mahkamah
di bawah subperenggan (1)(a)(i), mahkamah boleh, tanpa
prejudis kepada apa-apa perintah yang mahkamah berhak
untuk membuat selain menurut seksyen ini, membuat perintah
mengarahkan pengurus pemegang amanah untuk menggulung
amanah perniagaan itu jika—

_(a) mahkamah berfikir adalah adil dan saksama untuk_
membuat perintah itu; atau

_(b) dalam tempoh tiga bulan sebelum permohonan bagi_
perintah itu dibuat, pelaksanaan telah dikeluarkan
berdasarkan suatu penghakiman, dekri atau perintah
yang diperolehi mahkamah, sama ada di Malaysia
atau di tempat lain, yang memihak kepada pemiutang
amanah perniagaan dan pelaksanaan telah dikembalikan
tanpa disempurnakan,


-----

62 _Rang Undang-Undang_

dan atas perintah itu, pengurus pemegang amanah hendaklah
menggulung amanah perniagaan itu.

(3) Apabila suatu perintah penggulungan dibuat oleh
mahkamah di bawah subseksyen (2), pemohon hendaklah
memaklumkan kepada Suruhanjaya tentang perintah mahkamah
itu dalam tempoh tujuh hari selepas perintah itu dibuat.

**Batasan tanggungan pemegang unit**

**256ZH.** (1) Pemegang unit tidaklah bertanggungan untuk
menyumbang kepada amanah perniagaan itu atau berkenaan
dengan apa-apa hutang, tanggungan atau obligasi yang
ditanggung pengurus pemegang amanah dalam kapasitinya
sebagai pengurus pemegang amanah bagi amanah perniagaan
itu, selain apa-apa amaun wang yang belum dijelaskan yang
pemegang unit telah bersetuju secara nyata untuk mencarum
kepada amanah perniagaan itu.

(2) Batasan tanggungan pemegang unit amanah perniagaan
yang disebut di subseksyen (1) hendaklah terpakai walau apa
pun—

_(a) peruntukan sebaliknya dalam surat ikatan amanah_
perniagaan itu; atau

_(b) penggulungan amanah perniagaan itu._

**Pemiutang pemegang unit tiada hak untuk memperolehi**
**milikan harta atau aset amanah**

**256ZI. Tiada pemiutang pemegang unit suatu amanah**
perniagaan mempunyai hak untuk memperolehi milikan atau
selainnya melaksanakan apa-apa remedi undang-undang atau
ekuiti berkenaan dengan harta amanah atau aset amanah
perniagaan itu.

**Penarikan balik pendaftaran secara sukarela oleh pengurus**
**pemegang amanah**

**256ZJ.** (1) Pengurus pemegang amanah boleh memohon
kepada Suruhanjaya untuk penarikan balik pendaftaran amanah
perniagaan itu jika penarikan balik pendaftaran amanah


-----

_Pasaran Modal dan Perkhidmatan (Pindaan)_ 63

perniagaan itu diluluskan oleh majoriti pemegang unit yang
memegang secara agregat tidak kurang daripada tujuh puluh
lima peratus daripada nilai unit yang dipegang oleh pemegang
unit yang mengundi di mesyuarat yang berdasarkan haknya
untuk berbuat demikian, mengundi sendiri atau di mana proksi
dibenarkan, secara proksi dengan pembuangan undi dalam
mesyuarat agung di mana notis bertulis yang tidak kurang
daripada dua puluh satu hari notis dan menyatakan niat untuk
mencadangkan resolusi untuk menarik balik pendaftaran
amanah perniagaan, telah diberikan.

(2) Suruhanjaya boleh enggan untuk menarik balik
pendaftaran amanah perniagaan itu jika Suruhanjaya mendapati
bahawa—

_(a)_ ia dalam kepentingan pemegang unit itu bahawa apaapa perkara yang berkaitan dengan amanah perniagaan
itu hendaklah disiasat sebelum pendaftaran ditarik
balik di bawah subseksyen (1); atau

_(b)_ penarikan balik pendaftaran tidak dalam kepentingan
pemegang unit.

**Kuasa Suruhanjaya untuk membatalkan pendaftaran**
**amanah perniagaan yang tidak lagi berfungsi**

**256ZK. (1) Jika Suruhanjaya mempunyai sebab untuk**
mempercayai bahawa pengurus pemegang amanah tidak
menguruskan atau mengendalikan urusan amanah perniagaan
itu, Suruhanjaya boleh mengambil tindakan yang perlu untuk
membatalkan pendaftaran atau menarik balik pengiktirafan
yang diberikan kepada amanah perniagaan itu.

(2) Suruhanjaya hendaklah memberi pengurus pemegang
amanah itu suatu peluang untuk didengar sebelum apa-apa
kuasa dilaksanakan di bawah subseksyen (1).

(3) Jika Suruhanjaya melaksanakan kuasanya di bawah
subseksyen (1), ia hendaklah menyiarkan notis yang
memberi kesan dan amanah perniagaan itu akan dibatalkan
atau ditarik balik pengiktirafannya apabila notis itu
disiarkan.

(4) Berikutan penarikan balik pendaftaran atau pengiktirafan
di bawah subseksyen (1) oleh Suruhanjaya, Suruhanjaya
boleh memohon kepada mahkamah untuk melantik seorang
pelikuidasi berkenaan dengan amanah perniagaan itu.


-----

64 _Rang Undang-Undang_

**Melaporkan kepada Suruhanjaya**

**256** **ZL** **.** (1) Pengurus pemegang amanah hendaklah
melaporkan kepada Suruhanjaya apa-apa kemungkiran Akta
ini atau garispanduan yang dikeluarkan Suruhanjaya yang
berkaitan dengan amanah perniagaan itu dan yang telah
atau berkemungkinan untuk menjejaskan secara material
kepentingan pemegang unit amanah bagi amanah perniagaan
itu, secepat yang dapat dilaksanakan selepas dia menyedari
kemungkiran itu.

(2) Pengurus pemegang amanah yang melanggar
subseksyen (1) melakukan suatu kesalahan.

**Kuasa Suruhanjaya untuk mengeluarkan arahan**

**256ZM.** (1) Tanpa menjejaskan seksyen 125, 354, 355 dan
356, apabila Suruhanjaya—

_(a)_ menggunakan kuasanya untuk menarik balik suatu
pendaftaran atau pengiktirafan di bawah Penggal
ini;

_(b)_ menyedari bahawa suatu pernyataan atau maklumat
yang disediakan atau dikemukakan kepadanya di
bawah Penggal ini adalah palsu atau mengelirukan
atau yang daripadanya terdapat ketinggalan yang
material;

_(c)_ bagi pentadbiran berkesan amanah perniagaan;

_(d)_ bagi memastikan pematuhan terhadap apa-apa syarat
atau sekatan yang dikenakan ke atas amanah
perniagaan itu; atau

_(e)_ berpuas hati bahawa kepentingan pemegang unit
atau kepentingan awam dalam keadaan bahaya atau
mungkin dalam keadaan bahaya,


-----

_Pasaran Modal dan Perkhidmatan (Pindaan)_ 65

Suruhanjaya boleh mengeluarkan arahan secara bertulis kepada
pengurus pemegang amanah, pegawainya atau mana-mana
orang yang dikenakan obligasi untuk mematuhi apa-apa
kehendak yang dikenakan di bawah Penggal ini, peraturan atau
di bawah mana-mana garis panduan yang dikeluarkan oleh
Suruhanjaya untuk mengambil langkah sebagaimana yang
dinyatakan dalam arahan itu untuk—

(A) mematuhi, menuruti, menguatkuasakan atau
melaksanakan—

(i) apa-apa kehendak atau peruntukan Akta ini
atau mana-mana undang-undang sekuriti;

(ii) apa-apa garis panduan atau notis bertulis yang
dikeluarkan oleh Suruhanjaya; atau

(iii) apa-apa terma, syarat atau sekatan yang
dikenakan di bawah atau menurut Akta ini;
atau

(B) mengambil apa-apa langkah untuk meremedi
sesuatu kemungkiran atau mengurangkan kesan
kemungkiran itu.

(2) Sesiapa yang disebut di bawah seksyen ini hendaklah
memberikan bantuan kepada Suruhanjaya, atau kepada seseorang
yang bertindak bagi pihak atau dengan kuasa Suruhanjaya,
termasuklah pemberian apa-apa penyata, dan pemberian apaapa maklumat lain sebagaimana yang Suruhanjaya atau orang
yang bertindak bagi pihak atau dengan kuasa Suruhanjaya
boleh menghendaki.

(3) Seseorang yang gagal untuk mematuhi mana-mana
arahan yang diberikan di bawah subseksyen (1) atau gagal
untuk memberikan bantuan di bawah subseksyen (2) melakukan
suatu kesalahan.

**Kuasa untuk membuat peraturan**

**256ZN.** Suruhanjaya boleh, dengan kelulusan Menteri,
membuat apa-apa peraturan berkenaan dengan—

_(a)_ kewajipan, piawaian dan kelakuan orang yang terlibat
dalam amanah perniagaan; atau

_(b)_ semua perkara berkaitan dengan amanah
perniagaan.


-----

66 _Rang Undang-Undang_

**Kewajipan pengurus pemegang amanah untuk menyerah**
**simpan penyata, dsb.**

**256ZO.** (1) Pengurus pemegang amanah—

_(a) hendaklah menyerah simpan kepada Suruhanjaya—_

(i) laporan tahunan amanah perniagaan dalam
tempoh dua bulan selepas berakhir setiap tahun
kewangan amanah perniagaan itu; dan

(ii) laporan tahunan pengurus pemegang amanah
itu dalam tempoh enam bulan selepas berakhir
setiap tahun kewangan pengurus pemegang
amanah itu; dan

_(b) hendaklah menghantar serah kepada Suruhanjaya apa-_
apa penyata, dokumen, buku dan butir-butir lain
sebagaimana yang dikehendaki oleh Suruhanjaya.

(2) Apa-apa dokumen yang dikehendaki supaya diserah
simpan dengan atau dihantar serah kepada Suruhanjaya
oleh pengurus pemegang amanah di bawah subseksyen (1)
hendaklah ditandatangani oleh tidak kurang daripada dua
pengarah pengurus pemegang amanah bagi pihak lembaga
pengarah.

(3) Pengurus pemegang amanah hendaklah—

_(a) menghantar kepada tiap-tiap pemegang unit tanpa_
bayaran, suatu salinan dokumen yang disebut dalam
subperenggan (1)(a)(i) dalam masa dua bulan selepas
berakhir setiap tahun kewangan amanah perniagaan
itu; dan

_(b) jika seorang pemegang unit meminta dokumen yang_
disebut dalam subperenggan (1)(a)(ii) dan apa-apa
salinan tambahan dokumen yang disebut dalam
subperenggan (1)(a)(i), menghantarkan dokumen
yang diminta kepada pemegang unit itu dalam
masa dua bulan selepas permintaan itu diterima dan
apabila dibayar suatu jumlah wang yang munasabah
sebagaimana yang ditentukan oleh pengurus pemegang
amanah itu.


-----

_Pasaran Modal dan Perkhidmatan (Pindaan)_ 67

(4) Pengurus pemegang amanah hendaklah memastikan
bahawa semua penyata kewangan yang dikehendaki supaya
diserah simpan dengan atau dihantar serah kepada Suruhanjaya
atau yang dikehendaki untuk dibahagikan kepada mana-mana
pemegang unit yang berhubungan dengan amanah perniagaan
hendaklah mematuhi piawaian perakaunan yang diluluskan.

(5) Pengurus pemegang amanah yang melanggar seksyen
ini melakukan suatu kesalahan.

PENGGAL 3C

Pernyataan atau maklumat palsu atau mengelirukan di bawah Penggal
3A dan 3B

**Pernyataan atau maklumat palsu atau mengelirukan**
**kepada Suruhanjaya**

**256ZP. (1) Jika apa-apa pernyataan atau maklumat dikehendaki**
untuk diberikan kepada Suruhanjaya di bawah Penggal 3A
dan 3B—

_(a) pengurus pemegang amanah atau pemohon atau_
mana-mana pegawai atau sekutunya;

_(b) penasihat kewangan atau seorang pakar; atau_

_(c) mana-mana orang lain,_

tidak boleh—

(A) mengemukakan atau menyebabkan dikemukakan
apa-apa pernyataan atau maklumat yang palsu atau
mengelirukan;

(B) mengemukakan atau menyebabkan dikemukakan apaapa pernyataan atau maklumat yang daripadanya
terdapat ketinggalan yang material; atau

(C) terlibat dalam atau membantu atau bersubahat dalam
perlakuan yang dia tahu adalah mengelirukan
atau memperdayakan atau yang berkemungkinan
mengelirukan atau memperdayakan Suruhanjaya.


-----

68 _Rang Undang-Undang_

(2) Jika—

_(a) suatu pernyataan atau maklumat yang disebut dalam_
subseksyen (1) telah dikemukakan atau diberikan
kepada Suruhanjaya, atau suatu perlakuan yang
disebut dalam subseksyen (1) telah dilakukan;
dan

_(b) seseorang yang disebut dalam subseksyen itu mengetahui_
atau menyedari sebelum cadangan dalam permohonan
telah dilaksanakan sepenuhnya, dijalankan atau
dilaksanakan—

(i) pernyataan atau maklumat itu adalah palsu
atau mengelirukan atau tidak lengkap secara
material; atau

(ii) perlakuan itu berkecenderungan mengelirukan
atau memperdayakan,

orang itu hendaklah memaklumkan kepada Suruhanjaya
fakta-fakta yang disebut dalam subperenggan (b)(i) atau (ii),
yang terpakai, dan hendaklah mengambil apa-apa tindakan
sebagaimana yang boleh diarahkan oleh Suruhanjaya.

(3) Bagi maksud perenggan 2(b), seseorang yang mengetahui
atau menyedari termasuklah seseorang yang menyebabkan
atau melakukan suatu perbuatan yang menyebabkan suatu
pernyataan atau maklumat menjadi palsu atau mengelirukan
atau tidak lengkap secara material.

(4) Seseorang yang melanggar subseksyen (1) atau (2)
melakukan suatu kesalahan dan hendaklah, apabila disabitkan,
dihukum dengan pemenjaraan selama tempoh tidak melebihi
sepuluh tahun dan juga boleh didenda tidak melebihi tiga
juta ringgit.”.

**Pindaan seksyen 268**

**21. S u b s e k y e n 2 6 8 ( 4 ) A k t a i b u d i p i n d a d e n g a n**
menggantikan perkataan “kelulusan yang diberikan di bawah
subsekysen 212(5)” dengan perkataan “kelulusan yang diberikan
di bawah seksyen 214 atau kebenaran atau pengiktirafan oleh
Suruhanjaya di bawah seksyen 256C”.


-----

_Pasaran Modal dan Perkhidmatan (Pindaan)_ 69

**Pindaan seksyen 273**

**22. Subseksyen 273(2) Akta ibu dipinda dengan menggantikan**
perkataan “diluluskan oleh Suruhanjaya di bawah seksyen 212”
dengan perkataan “diluluskan di bawah seksyen 214 atau dibenarkan
atau diiktiraf oleh Suruhanjaya di bawah seksyen 256C”.

**Pindaan seksyen 293**

**23.** Seksyen 293 Akta ibu dipinda dalam subseksyen (4) dengan
menggantikan bagi perenggan _(b) dengan perenggan yang_
berikut:

“(b) skim unit amanah yang dirujuk dalam surat ikatan
itu tidak diluluskan di bawah seksyen 214 atau
dibenarkan atau diiktiraf oleh Suruhanjaya di bawah
seksyen 256C; atau”.

**Pindaan seksyen 354**

**24. Seksyen 354 Akta ibu dipinda dengan menggantikan bagi**
subseksyen 354(10) dengan subseksyen yang berikut:

“(10) Setakat yang apa-apa amaun yang didapatkan
di bawah perenggan 3(d) atau subseksyen (9) tidak diagihkan
oleh sebab kesulitan mengenal pasti atau memberitahu orang
yang terkilan, amaun tersebut hendaklah—

_(a) dibayar kepada Dana Pampasan Pasaran Modal yang_
disenggarakan di bawah Bahagian IV; atau

_(b) dipegang simpan oleh Suruhanjaya untuk_
membayar—

(i) kos membangunkan dan memudahkan program
pendidikan bagi pelabur pasaran modal dan
profesional; atau

(ii) kos mengawal selia pasaran modal,

sebagaimana yang boleh ditentukan oleh Suruhanjaya,
dengan kelulusan Menteri.”.


-----

70 _Rang Undang-Undang_

**Pindaan seksyen 355**

**25. Seksyen 355 Akta ibu dipinda dengan menggantikan**
subseksyen 355(10) dengan subseksyen yang berikut—

“(10) Setakat yang apa-apa amaun yang boleh didapatkan di
bawah perenggan (3)(e) atau subseksyen (9) tidak diagihkan
oleh sebab kesulitan mengenal pasti atau memberitahu orang
yang terkilan, amaun tersebut hendaklah—

_(a) dibayar kepada Dana Pampasan Pasaran Modal yang_
disenggarakan di bawah Bahagian IV; atau

_(b) dipegang simpan oleh Suruhanjaya untuk_
membayar—

(i) kos membangunkan dan memudahkan program
pendidikan bagi pelabur pasaran modal dan
profesional; atau

(ii) kos mengawal selia pasaran modal,

sebagaimana yang boleh ditentukan oleh Suruhanjaya,
dengan kelulusan Menteri.”.

**Pindaan seksyen 356**

**26. Seksyen 356 Akta ibu dipinda dengan menggantikan bagi**
subseksyen 356(9) subseksyen yang berikut:

“(9) Setakat yang apa-apa amaun yang boleh didapatkan di
bawah perenggan (2)(d) atau subseksyen (8) tidak diagihkan
oleh sebab kesulitan mengenal pasti atau memberitahu orang
yang terkilan, amaun tersebut hendaklah—

_(a) dibayar kepada Dana Pampasan Pasaran Modal yang_
disenggarakan di bawah Bahagian IV; atau

_(b) dipegang simpan oleh Suruhanjaya untuk membayar_
kos—

(i) membangunkan dan memudahkan program
pendidikan bagi pelabur pasaran modal dan
profesional; atau

(ii) mengawalselia pasaran modal,

sebagaimana yang boleh ditentukan oleh Suruhanjaya, dengan
kelulusan Menteri.”.


-----

_Pasaran Modal dan Perkhidmatan (Pindaan)_ 71

**Peralihan dan kecualian**

**27.** (1) Bagi maksud seksyen ini—

“Bahagian yang telah digantikan” ertinya Bahagian IV Akta
ibu sebelum tarikh kuat kuasa;

“Dana Pampasan Pasaran Modal” ertinya Dana Pampasan
Pasaran Modal yang ditubuhkan di bawah Akta ini;

“deposit yang berkaitan” ertinya mana-mana deposit atau
pembayaran yang dibuat di bawah seksyen 70 dan 106 Akta ibu
sebelum tarikh kuat kuasa;

“orang yang berkaitan” ertinya seseorang pemegang suatu
Lesen Perkhidmatan Pasaran Modal yang menjalankan urusan—

_(a) berniaga dalam sekuriti;_

_(b) berniaga dalam derivatif dan adalah suatu gabungan bursa_
derivatif yang berkaitan; atau

_(c) pengurusan kumpulan wang;_

“Perbadanan” ertinya Perbadanan Dana Pampasan Pasaran
Modal yang ditubuhkan di bawah Akta ini;

“tabung yang berkaitan” ertinya tabung pampasan dan tabung
kesetiaan yang ditubuhkan dan disenggarakan di bawah Bahagian
yang telah digantikan;

“tarikh kuat kuasa” ertinya tarikh relevan berkuat kuasanya
Akta ini atau peruntukan berkenaan di bawah Akta;

(2) Bursa saham dan bursa derivatif yang berkaitan
hendaklah, dalam tempoh tiga bulan dari tarikh kuat kuasa,
memindahkan kepada Perbadanan segala wang yang membentuk
tabung yang berkaitan dan jumlah yang dipindahkan kepada
Perbadanan adalah menjadi sebahagian daripada Dana Pampasan
Pasaran Modal.


-----

72 _Rang Undang-Undang_

(3) Apa-apa—

_(a) deposit yang telah diserah simpan atau dibayar kepada_
Suruhanjaya menurut seksyen 70 Akta ibu sebelum tarikh
kuat kuasa; atau

_(b) pembayaran yang telah dibuat kepada Suruhanjaya menurut_
seksyen 106 Akta ibu sebelum tarikh kuat kuasa,

hendaklah, dalam tempoh hendaklah tiga bulan dari tarikh kuat
kuasa, dibayar kepada Perbadanan dan disifatkan sebagai caruman
kepada Dana Pampasan Pasaran Modal.

(4) Melainkan jika ternyata niat sebaliknya di dalam Akta ini,
berkenaan dengan tuntutan yang dibuat terhadap tabung yang
berkaitan atau deposit yang berkaitan—

_(a) apa-apa keputusan yang dibuat oleh bursa saham yang_
berkaitan, bursa derivatif yang berkaitan atau Suruhanjaya
sebelum tarikh kuat kuasa berhubung dengan apa-apa
tuntutan yang dibuat terhadap tabung yang berkaitan
atau deposit yang berkaitan hendaklah terus menjadi
sah selepas tarikh kuat kuasa seolah-olah ia dibuat oleh
Suruhanjaya;

_(b) apa-apa tuntutan yang dibuat terhadap tabung yang berkaitan_
atau deposit yang berkaitan sebelum tarikh kuat kuasa
tetapi belum diputuskan oleh bursa saham yang berkaitan,
bursa derivatif yang berkaitan atau Suruhanjaya sehingga
tarikh kuat kuasa, hendaklah terus dipertimbangkan
dan diputuskan oleh bursa saham yang berkaitan, bursa
derivatif yang berkaitan atau Suruhanjaya;

_(c) apa-apa rayuan kepada Suruhanjaya terhadap keputusan_
yang dibuat oleh bursa saham yang berkaitan atau bursa
derivatif yang berkaitan sebelum tarikh kuat kuasa
hendaklah terus menjadi sah;

_(d) apa-apa pembayaran bagi tuntutan yang berjaya—_

(i) yang telah diputuskan oleh bursa saham yang berkaitan,
bursa derivatif yang berkaitan atau Suruhanjaya di
bawah perenggan _(a) atau_ _(b); atau_

(ii) menurut keputusan Suruhanjaya atas suatu rayuan
di bawah perenggan _(c),_

hendaklah dibuat daripada Dana Pampasan Pasaran Modal
oleh Perbadanan itu;


-----

_Pasaran Modal dan Perkhidmatan (Pindaan)_ 73

_(e) orang yang terkilan oleh keputusan bursa saham yang_
berkaitan atau bursa derivatif yang berkaitan dalam
perenggan (a) atau (b) boleh merayu kepada Suruhanjaya
dan keputusan Suruhanjaya adalah muktamad; dan

_(f) jika Perbadanan membuat suatu pembayaran di bawah_
perenggan _(d)—_

(i) Perbadanan itu adalah disubrogasi setakat pembayaran
mengenai semua hak dan remedi pihak menuntut
itu berkenaan dengan kerugian yang ditanggung
oleh pihak menuntut itu; dan

(ii) pihak menuntut itu tidak boleh mempunyai apa-apa
tuntutan atau hak di bawah prosiding kebankrapan
atau undang-undang atau selainnya—

(A) ke atas apa-apa jumlah daripada aset
orang yang berkaitan berkenaan dengan
kerugian itu; atau

(B) ke atas apa-apa jumlah berkenaan
dengan kerugian itu jika kerugian itu
disebabkan oleh sesuatu perbuatan
atau peninggalan seseorang pengarah,
pegawai, wakil atau pekerja orang
yang berkaitan,

sehingga Perbadanan telah dibayar ganti amaun penuh
pembayaran yang dibuat olehnya daripada Dana
Pampasan Pasaran Modal itu, termasuk apa-apa bunga
yang dibayar.

(5) Berkenaan dengan penerusan hak dan tanggungan yang
lain—

_(a)_ tiada apa-apa jua dalam Akta ini boleh menyentuh
tanggungan mana-mana orang untuk didakwa atau dihukum
bagi apa-apa kesalahan atau kemungkiran yang dilakukan
di bawah Akta ibu sebelum tarikh kuat kuasa atau apaapa prosiding yang dibawa, hukuman yang dikenakan
atau tindakan yang diambil sebelum tarikh kuat kuasa
itu berkenaan dengan kesalahan atau kemungkiran itu;
dan

_(b) apa-apa hak, keistimewaan, obligasi atau tanggungan yang_
diperoleh, terakru atau ditanggung sebelum tarikh kuat
kuasa atau apa-apa prosiding undang-undang, remedi
atau penyiasatan berkenaan dengan hak, keistimewaan,


-----

74 _Rang Undang-Undang_

obligasi atau tanggungan itu adalah tidak tersentuh oleh
Akta ini dan hendaklah terus berkuat kuasa seolah-olah
Akta ini tidak dibuat.

(6) Berkenaan dengan cadangan korporat—

_(a) apa-apa tindakan, kaedah, peraturan, perintah, arahan,_
pemberitahuan, kelulusan, keputusan dan tindakan
eksekutif lain, walau, apa pun jua disebut, dibuat,
diberikan atau dilakukan di bawah, atau mengikut atau
berdasarkan Penggal 1 Bahagian VI Akta ibu, sebelum
tarikh kuat kuasa, hendaklah setakat yang selaras dengan
peruntukan Akta ini, disifatkan telah dibuat, diberikan
atau dilakukan di bawah atau mengikut atau berdasarkan
kuasa peruntukan, yang bersamaan dalam Akta ini,
dan hendaklah terus berkuat kuasa dan mempunyai
kesan berhubung dengan orang, aktiviti atau transaksi
yang baginya terpakai sehingga dipinda, dibatalkan
atau dihapuskan di bawah, mengikut, atau berdasarkan
peruntukan yang bersamaan dalam Akta ini; dan

_(b) mana-mana permohonan bagi kelulusan, atau bagi mana-_
mana maksud lain, atau mana-mana rayuan berhubung
dengan permohonan itu, yang dibuat oleh mana-mana
orang kepada Menteri atau kepada Suruhanjaya berdasarkan
kuasa Penggal 1 Bahagian VI Akta ibu sebelum tarikh
kuat kuasa, dan tertangguh sebaik sebelum tarikh
kuatkuasa, hendaklah disifatkan sebagai telah dibuat di
bawah peruntukan yang bersamaan dalam Akta ini.

**Pencegahan anomali**

**28. (1) Jika apa-apa kesulitan timbul berkenaan dengan pemakaian**
mana-mana satu atau lebih peruntukan yang dimasukkan atau
dipinda oleh Akta ini dan peruntukan kecualian dan peralihan,
Menteri boleh, melalui perintah yang disiarkan dalam Warta,
membuat apa-apa ubahsuaian dalam mana-mana satu peruntukan
atau lebih yang ternyata kepadanya perlu untuk memberi kesan
sepenuhnya kepada peruntukan Akta ini atau untuk mencegah
anomali.

(2) Menteri tidak boleh melaksanakan kuasa yang diberikan
di bawah subseksyen (1) selepas berakhirnya tempoh dua tahun
dari tarikh kuat kuasa.


-----

_Pasaran Modal dan Perkhidmatan (Pindaan)_ 75

HURAIAN

Rang Undang-Undang ini bertujuan untuk meminda Akta Pasaran Modal Dan
Perkhidmatan 2007 (“Akta 671”). Pindaan yang dicadangkan adalah bagi
memperuntukkan bagi pendaftaran orang yang menyediakan perkhidmatan
pasaran modal, bagi menubuhkan Dana Pampasan Pasaran Modal, bagi
menjelaskan regim kelulusan penyenaraian sekuriti, bagi memasukkan suatu
regim kebenaran dan pengiktirafan bagi produk pasaran modal tidak tersenarai,
bagi mengadakan suatu rangka kerja pengawalseliaan baru bagi amanah
perniagaan, bagi memasukkan kesalahan berkenaan dengan skim persaraan
swasta dan pindaan pelbagai dan perkara berbangkit.

2. _Fasal 1 mengandungi tajuk ringkas dan peruntukan permulaan kuat kuasa_
Akta yang dicadangkan.

3. _Fasal 2 bertujuan untuk meminda seksyen 2 Akta 671 untuk memasukkan_
takrif baru dan untuk meminda takrif sedia ada yang digunakan dalam
Akta 671.

4. _Fasal 4 dan_ _8 bertujuan untuk memotong seksyen 70 dan 106 Akta 671_
sebagai akibat daripada penubuhan Dana Pampasan Pasaran Modal.

5. _Fasal 5 bertujuan untuk meminda subseksyen 76(6) Akta 671 untuk_
menghendaki orang berdaftar di bawah Bahagian 1 Jadual 4 yang berniaga
dalam skim persaraan swasta untuk mematuhi seksyen 139ZN baru yang
dimasukkan di bawah Akta ini.

6. _Fasal 6 bertujuan untuk memasukkan suatu seksyen 76A baru ke dalam_
Akta 671 untuk memperuntukkan bagi pendaftaran orang yang menyediakan
perkhidmatan pasaran modal yang ditentukan oleh Suruhanjaya.

7. _Fasal 9 bertujuan untuk meminda nota bahu seksyen 139ZK Akta 671_
untuk menjelaskan bahawa pernyataan yang dimaksudkan di dalam seksyen
itu merujuk kepada sesuatu pernyataan yang dibuat kepada Suruhanjaya.

8. _Fasal 10 bertujuan untuk memasukkan seksyen 139ZN, 139ZO, 139ZP, 139ZQ_
dan 139ZR baru ke dalam Akta 671 bagi menghendaki orang berlesen yang
berniaga dalam skim persaraan swasta untuk mempunyai asas yang munasabah
bagi membuat syor dan memasukkan peruntukan kesalahan berkenaan dengan
skim persaraan swasta.

9. _Fasal 11 bertujuan untuk menggantikan Bahagian IV Akta 671 dengan_
suatu Bahagian IV baru. Bahagian IV baru memperuntukkan penubuhan Dana
Pampasan Pasaran Modal dan Perbadanan Dana Pampasan Pasaran Modal
yang hendaklah mentadbir dana itu. Fasal ini juga memperuntukkan bahagianbahagian dana seperti yang disebut itu serta kewajipan dan tanggungjawab
Perbadanan ini dan urus tadbirnya.

10. _Fasal 12,_ _13 dan 14 bertujuan untuk meminda seksyen 200, 201 dan 211_
Akta 671 bagi membolehkan Perbadanan memegang simpan dan menggunakan
wang menurut seksyen-seksyen ini yang belum diagihkan, digunakan untuk
tujuan membiayai kos membangunkan dan memudahkan program pendidikan
untuk pelabur pasaran modal dan profesional, tertakluk kepada kelulusan
Menteri.


-----

76 _Rang Undang-Undang_

11. _Fasal 15 bertujuan untuk menggantikan Penggal 1 Bahagian VI Akta 671_
dengan Penggal 1 dan 1A baru Bahagian VI. Penggal 1 baru memperuntukkan
pengasingan rangka kerja pengawalseliaan kelulusan bagi penyenaraian sekuriti
kebenaran atau pengiktirafan bagi produk pasaran modal tidak tersenarai,
dan pendaftaran atau pengiktirafan bagi amanah perniagaan. Penggal 1A baru
memperuntukkan rangka kerja kelulusan bagi penyenaraian sekuriti.

12. _Fasal 18 bertujuan untuk meminda subseksyen 237(1) untuk menyatakan_
hal keadaan bila suatu prospektus ringkas diperlukan iaitu apabila suatu
sekuriti atau suatu skim unit amanah secara terbitan hak yang boleh dilepaskan
ditawarkan untuk langganan atau pembelian kepada orang selain anggota atau
pemegang debentur sedia ada perbadanan atau pemegang unit skim unit amanah
itu.

13. _Fasal 20 bertujuan untuk memasukkan Penggal 3A, 3B dan 3C baru_
Bahagian IV ke dalam Akta 671 yang akan memperuntukkan rangka kerja
kebenaran dan pengiktirafan bagi produk pasaran modal tidak tersenarai,
rangka kerja pendaftaran dan pengiktirafan dan peruntukan tadbir urus bagi
amanah perniagaan, dan kesalahan bagi pernyataan atau maklumat yang palsu
atau mengelirukan yang diberikan di bawah Penggal 3A dan 3B.

14. _Fasal 16,_ _24,_ _25 dan_ _26 bertujuan untuk meminda seksyen 220, 354,_
355 dan 356 Akta 671 bagi membolehkan Perbadanan memegang simpan
wang menurut seksyen ini untuk tujuan membiayai kos membangunkan dan
memudahkan program pendidikan untuk pelabur pasaran modal dan profesional,
tertakluk kepada kelulusan Menteri.

15. _Fasal 27 memperuntukkan bagi peruntukan kecualian dan peralihan_
seperti pemindahan tabung pampasan dan tabung kesetiaan di bawah Akta 671
kepada Perbadanan Dana Pampasan Pasaran Modal dan penerusan hak dan
tanggungan lain, di bawah Akta 671 berhubung dengan mana-mana kesalahan
atau kemungkiran yang dilakukan di bawah Bahagian IV Akta 671.

16. _Fasal 28 memperuntukkan bagi pencegahan anomali berhubung dengan_
pindaan yang dicadangkan.

17. Pindaan lain yang tidak disebut secara khusus dalam Huraian ini adalah
pindaan kecil atau berbangkit.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam mana-mana
pembelanjaan kewangan tambahan.

[PN(U[2])2818]


-----

