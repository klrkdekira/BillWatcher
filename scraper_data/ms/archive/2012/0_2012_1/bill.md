---
Year: 2012
Bill: D.R.02/2012 - Rang Undang-Undang Institut Penyelidikan Keselamatan Jalan Raya Malaysia 2012 (Lulus)
Title: D.R.02/2012 - Rang Undang-Undang Institut Penyelidikan Keselamatan Jalan Raya Malaysia 2012 (Lulus)
Download URL: https://www.parlimen.gov.my/files/billindex/pdf/2012/DR022012.pdf
URL: https://www.parlimen.gov.my/files/billindex/pdf/2012/DR022012.pdf
---
---
Reading:
D.R.02/2012
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:02/04/2012
Dibentang Oleh:Y.B. Datuk Abdul Rahim Bakri, Timbalan Menteri Pengangkutan
---

_Institut Penyelidikan Keselamatan Jalan Raya Malaysia_

**D.R. 2/2012**

RANG UNDANG-UNDANG INSTITUT PENYELIDIKAN

KESELAMATAN JALAN RAYA MALAYSIA 2012

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Pemakaian

3. Tafsiran

Bahagian II

INSTITUT

4. Institut Penyelidikan Keselamatan Jalan Raya Malaysia

5. Meterai perbadanan

6. Fungsi Institut

7. Kuasa Institut

8. Kuasa tambahan Institut

9. Pengkomersialan dapatan penyelidikan

Bahagian III

LEMBAGA PENGARAH INSTITUT

10. Lembaga Pengarah

11. Keanggotaan Lembaga

12. Wakil organisasi yang dinamakan semula

13. Timbalan Pengerusi dan Setiausaha

14. Fungsi Lembaga

15. Kuasa Lembaga

16. Tempoh jawatan


-----

2 _Rang Undang-Undang_

_Fasal_

17. Pembatalan pelantikan dan peletakan jawatan

18. Pengosongan jawatan

19. Penjalanan sementara fungsi Pengerusi

20. Pewakilan fungsi

21. Jawatankuasa

22. Elaun

23. Kuasa Menteri untuk memberikan arahan

24. Kesahan tindakan dan prosiding

Bahagian IV

KETUA PENGARAH, TIMBALAN KETUA PENGARAH, PEGAWAI DAN

PEKHIDMAT INSTITUT

25. Pelantikan Ketua Pengarah

26. Pelantikan Timbalan Ketua Pengarah

27. Kuasa untuk mewakilkan

28. Pelantikan pegawai, pekhidmat, dsb.

29. Syarat-syarat perkhidmatan, tatatertib dan surcaj

30. Pinjaman dan pendahuluan

31. Pembayaran faedah persaraan, dsb.

Bahagian V

KEWANGAN

32. Penubuhan Kumpulan Wang

33. Perbelanjaan yang hendaklah dipertanggungkan pada Kumpulan Wang

34. Pemeliharaan Kumpulan Wang

35. Perbelanjaan dan penyediaan anggaran

36. Akaun bank

37. Kuasa untuk meminjam

38. Pelaburan

39. Tatacara kewangan

40. Tahun kewangan

41. Akaun dan laporan tahunan


-----

_Institut Penyelidikan Keselamatan Jalan Raya Malaysia_ 3

Bahagian VI

PEGAWAI YANG DITUGASKAN

_Fasal_

42. Pelantikan pegawai yang ditugaskan

43. Akses dan pendedahan data

44. Pemeriksaan entiti fizikal

45. Pengumpulan sampel, dsb.

Bahagian VII

TAMBAHAN

46. Hak pemilikan bagi dapatan penyelidikan, dsb.

47. Akses kepada dapatan penyelidikan dan kemudahan

48. Penyimpanan data

49. Simbol, reka bentuk dan representasi Institut

50. Pekhidmat awam

51. Akta Perlindungan Pihak Berkuasa Awam 1948

52. Perlindungan anggota Lembaga daripada liabiliti diri

53. Perlindungan daripada tindakan guaman dan prosiding undang-undang

54. Pewakilan dalam prosiding sivil

55. Obligasi kerahsiaan

56. Penyampaian notis atau dokumen lain

57. Permulaan pendakwaan

58. Pemakaian peraturan-peraturan, dsb.

59. Kuasa untuk membuat peraturan-peraturan

60. Perkara yang dilakukan pada menjangkakan Akta ini diperbuat

Jadual


-----

_Rang Undang-Undang_


-----

_Institut Penyelidikan Keselamatan Jalan Raya Malaysia_ 5

RANG UNDANG-UNDANG

_b e r n a m a_

Suatu Akta untuk menubuhkan Institut Penyelidikan Keselamatan
Jalan Raya Malaysia dan bagi perkara yang berkaitan
dengannya.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Institut Penyelidikan
Keselamatan Jalan Raya Malaysia 2012.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Pemakaian**

**2.** Akta ini hendaklah terpakai bagi semua orang termasuk
Kerajaan Persekutuan dan Kerajaan Negeri.


-----

6 _Rang Undang-Undang_

**Tafsiran**

**3.** Dalam Akta ini, melainkan jika konteksnya menghendaki
makna yang lain—

“data” ertinya apa-apa maklumat yang direkod atau dokumen
yang berkaitan dengan atau relevan kepada keselamatan jalan raya,
tidak kira dalam apa jua bentuk, yang meliputi data utama, data
sekunder, data kasar atau data agregat, termasuk data kemalangan,
laporan, pelan lakar kemalangan jalan raya, data kecederaan dan
jumlah trafik;

“dokumen” mempunyai erti seperti yang dinyatakan dalam
seksyen 3 Akta Keterangan 1950 [Akta 56];

“entiti fizikal” ertinya apa-apa kelengkapan, alat, artikel, barang
atau benda yang direka bentuk, dibina, dibuat, diedar, dijual atau
dikatakan untuk kegunaan di jalan raya atau yang secara umumnya
berhubung dengan pengangkutan darat atau berkaitan dengan atau
relevan kepada keselamatan jalan raya, dan termasuk kenderaan
bermotor, perkakas jalan raya dan tanda lalu lintas;

“harta” ertinya semua harta alih atau tak alih, termasuk harta
intelek dan semua kepentingan, hak dan liabiliti, sama ada di
bawah ekuiti atau undang-undang, dalam harta itu, dan termasuk
hak dalam tindakan, pelaburan, wang dan nama baik;

“Institut” ertinya Institut Penyelidikan Keselamatan Jalan Raya
Malaysia atau MIROS;

“institusi memandu” ertinya sekolah memandu atau institut
memandu yang kepadanya permit dikeluarkan di bawah
Kaedah-Kaedah Kenderaan Motor (Sekolah Memandu) 1992

[P.U. (A) 60/1992];

“Ketua Pengarah” ertinya Ketua Pengarah Institut yang dilantik
di bawah subseksyen 25(1);

“Kumpulan Wang” ertinya Kumpulan Wang Institut Penyelidikan
Keselamatan Jalan Raya Malaysia yang ditubuhkan di bawah
seksyen 32;

“Lembaga” ertinya Lembaga Pengarah Institut Penyelidikan
Keselamatan Jalan Raya Malaysia yang ditubuhkan di bawah
seksyen 10;


-----

_Institut Penyelidikan Keselamatan Jalan Raya Malaysia_ 7

“Menteri” ertinya Menteri yang bertanggungjawab bagi
pengangkutan;

“pegawai yang ditugaskan” ertinya seorang pegawai yang
dilantik dibawah seksyen 42;

“Pengerusi” ertinya Pengerusi Lembaga yang dilantik di bawah
subseksyen 11(2);

“sampel” ertinya apa-apa amaun, bahagian atau kuantiti
yang diambil daripada entiti fizikal sebagai suatu sampel
representatif;

“Timbalan Ketua Pengarah” ertinya Timbalan Ketua Pengarah
Institut yang dilantik di bawah seksyen 26.

Bahagian II

INSTITUT

**Institut Penyelidikan Keselamatan Jalan Raya Malaysia**

**4.** (1) Suatu pertubuhan perbadanan dengan nama “Institut
Penyelidikan Keselamatan Jalan Raya Malaysia” atau “MIROS”
ditubuhkan.

(2) Institut adalah kekal turun-temurun dan boleh membawa guaman
dan dibawa guaman terhadapnya atas nama perbadanannya.

(3) Tertakluk kepada dan bagi maksud Akta ini, Institut boleh
atas apa-apa terma yang difikirkannya patut—

_(a)_ membuat kontrak; dan

_(b)_ berkenaan dengan apa-apa jenis harta alih dan tak alih

dan kepentingan mengenai harta alih dan tak alih—

(i) memperoleh, membeli dan mengambil harta dan

kepentingan itu; dan

(ii) memegang, menikmati, memindahhakkan,

menyerahhakkan, menyerahkan balik, memulangkan,
menggadaikan, menggadaijanjikan, mendemiskan,


-----

8 _Rang Undang-Undang_

menyerahhakkan semula, memindahkan hakmilik
atau dengan apa-apa cara lain melupuskan, atau
membuat urusan mengenai apa-apa harta dan
kepentingan yang terletak hak pada Institut.

**Meterai perbadanan**

**5.** (1) Institut hendaklah mempunyai suatu meterai perbadanan
dan meterai itu bolehlah dari semasa ke semasa diubah dan dibuat
baharu sebagaimana yang difikirkan patut oleh Institut.

(2) Sehingga suatu meterai diadakan oleh Institut, suatu cap
yang mengandungi perkataan “Institut Penyelidikan Keselamatan
Jalan Raya Malaysia” bolehlah digunakan dan hendaklah disifatkan
sebagai meterai perbadanan Institut.

(3) Meterai perbadanan itu hendaklah disimpan dalam jagaan
Ketua Pengarah atau mana-mana orang lain yang diberi kuasa
oleh Institut secara bertulis, dan hendaklah ditentusahkan sama
ada oleh Ketua Pengarah atau mana-mana orang lain yang diberi
kuasa oleh Ketua Pengarah secara bertulis.

(4) Segala surat ikatan, dokumen dan surat cara lain yang
berupa sebagai dimeteraikan dengan meterai perbadanan itu dan
ditentusahkan dengan sewajarnya hendaklah, sehingga dibuktikan
sebaliknya, disifatkan telah disempurnakan dengan sah.

(5) Apa-apa surat ikatan, dokumen dan surat cara lain yang,
jika disempurnakan oleh seseorang yang bukan suatu pertubuhan
perbadanan dan tidak dikehendaki supaya dimeteraikan boleh
disempurnakan mengikut cara yang serupa oleh seorang pegawai
Institut yang diberi kuasa bagi pihak Institut.

(6) Meterai perbadanan Institut hendaklah diberi pengiktirafan
rasmi dan kehakiman.

**Fungsi Institut**

**6.** Fungsi Institut adalah—

_(a)_ untuk menjalankan penyelidikan yang menyeluruh ke

atas keselamatan jalan raya, dan memberikan hala tuju
umum untuk aktiviti berkenaan dengan penyelidikan
keselamatan jalan raya;


-----

_Institut Penyelidikan Keselamatan Jalan Raya Malaysia_ 9

_(b)_ untuk membantu dalam pembangunan objektif, dasar dan

keutamaan nasional bagi pembangunan dan pentadbiran
keselamatan jalan raya yang teratur;

_(c)_ menambah baik dan meningkatkan pengetahuan berasaskan

kepada perkembangan terkini berkaitan dengan isu
berhubung dengan keselamatan jalan raya;

_(d)_ untuk meningkatkan tahap kesedaran awam terhadap

keselamatan jalan raya;

_(e)_ untuk mencadangkan penyelesaian yang praktikal dengan

keberkesanan optimum terhadap isu keselamatan jalan
raya;

_(f)_ untuk mengumpul, menganalisis dan menguruskan data

berhubung dengan keselamatan jalan raya;

_(g)_ untuk membangunkan, mempromosikan penggunaan,

menambahkan nilai dan mengkomersialkan dapatan
penyelidikan mengenai keselamatan jalan raya;

_(h)_ untuk mengumpul, mengumpul semak dan menyebarkan

maklumat berhubung dengan dapatan penyelidikan
mengenai keselamatan jalan raya dengan cara menerbitkan
atau menaja penerbitan terbitan berkala, jurnal, buku
dan apa-apa cara lain yang ada, dan untuk menyediakan
khidmat perundingan dan nasihat mengenai isu keselamatan
jalan raya;

_(i)_ untuk merancang dan menilai program keselamatan

jalan raya, dan untuk menjalankan latihan berhubung
dengannya;

_(j)_ untuk mengkaji semula piawaian dan hasil pembelajaran

kurikulum bagi kursus memandu yang disediakan oleh
institusi memandu dan mengaudit tanda aras berkenaan
dengan sistem penyampaian institusi memandu;

_(k)_ untuk mengkaji semula kaedah ujian yang dijalankan oleh

organisasi pemeriksaan kenderaan;

_(l)_ untuk menjadi anggota, bergabungan dengan atau menjalin

hubungan dengan mana-mana organisasi lain, kedua-dua
awam dan swasta, tempatan dan asing, yang mempunyai
fungsi atau aktiviti yang serupa dengan fungsi dan aktiviti
Institut termasuk organisasi yang melibatkan diri dalam
penyelidikan saintifik, teknikal, ekonomi dan sosiologi
berkaitan keselamatan jalan raya; dan


-----

10 _Rang Undang-Undang_

_(m)_ untuk bekerjasama dengan mana-mana orang, persatuan

atau organisasi, kedua-dua tempatan dan asing, dengan
matlamat untuk meningkatkan prestasi Institut secara
efektif.

**Kuasa Institut**

**7.** (1) Institut hendaklah mempunyai kuasa untuk melakukan
semua perkara yang perlu atau suai manfaat bagi atau berkaitan
dengan pelaksanaan fungsinya.

(2) Tanpa menjejaskan keluasan subseksyen (1), kuasa Institut
hendaklah termasuk kuasa—

_(a)_ untuk mengenakan fi atau caj berhubung dengan apa-apa

aktiviti atau perkhidmatan yang diberikan oleh Institut
atau penggunaan kemudahan Institut, dan untuk mengutip
dan menerima wang yang berkenaan dengannya;

_(b)_ untuk memperoleh hak yang berkaitan dengan apa-apa

dapatan penyelidikan mengenai keselamatan jalan raya
yang dimiliki oleh mana-mana orang atau organisasi;

_(c)_ untuk memegang, melupuskan atau memberikan hak

berkaitan dengan apa-apa dapatan penyelidikan berkaitan
keselamatan jalan raya yang dijalankan oleh atau untuk
Institut, atau hak dapatan penyelidikan yang terletak hak
pada Institut; dan

_(d)_ untuk melantik mana-mana orang atau badan untuk

menjalankan aktiviti penyelidikan dan pembangunan
berhubung dengan keselamatan jalan raya bagi pihak
Institut.

**Kuasa tambahan Institut**

**8.** Tanpa menjejaskan seksyen 9, Institut boleh, dengan kebenaran
Menteri dan persetujuan Menteri Kewangan menubuhkan syarikat
di bawah Akta Syarikat 1965 [Akta 125] bagi maksud menjalankan
atau terlibat dalam apa-apa aktiviti yang telah dirancang atau
dijalankan oleh Institut yang berkaitan dengan pelaksanaan fungsi
dan kuasanya.


-----

_Institut Penyelidikan Keselamatan Jalan Raya Malaysia 11_

**Pengkomersialan dapatan penyelidikan**

**9.** Institut boleh memasuki apa-apa perkiraan untuk membuat
tersedia apa-apa dapatan penyelidikan yang terletak hak pada
Institut kepada mana-mana orang atau badan atas apa-apa terma,
syarat dan pembayaran apa-apa fi, royalti atau balasan lain, jika
ada, sebagaimana yang ditentukan oleh Lembaga, dengan kelulusan
Menteri, bagi maksud pengkomersialan.

Bahagian III

LEMBAGA PENGARAH INSTITUT

**Lembaga Pengarah**

**10.** Suatu lembaga pengarah yang dikenali sebagai “Lembaga
Pengarah Institut Penyelidikan Keselamatan Jalan Raya Malaysia”
ditubuhkan.

**Keanggotaan Lembaga**

**11.** (1) Lembaga hendaklah terdiri daripada anggota yang
berikut:

_(a)_ Pengerusi;

_(b)_ Ketua Pengarah;

_(c)_ Ketua Polis Negara atau wakilnya;

_(d)_ Ketua Pengarah Jabatan Pengangkutan Jalan atau

wakilnya;

_(e)_ Ketua Pengarah Jabatan Keselamatan Jalan Raya atau

wakilnya;

_(f)_ seorang wakil daripada Kementerian Pengangkutan;

_(g)_ seorang wakil daripada Kementerian Kewangan; dan

_(h)_ tidak kurang daripada dua dan tidak lebih daripada enam

anggota yang, pada pendapat Menteri, mempunyai
pengalaman dan menunjukkan keupayaan dan
profesionalisme dalam perkara yang berhubung dengan
keselamatan jalan raya termasuk pengangkutan, pendidikan,


-----

12 _Rang Undang-Undang_

media, kejuruteraan, perubatan, penyelidikan dan sumber
manusia, atau selainnya yang sesuai bagi lantikan
berdasarkan pengetahuan khusus dan pengalaman dalam
perkara yang berhubung dengan keselamatan jalan
raya.

(2) Menteri hendaklah melantik anggota dalam perenggan (1)(a),
_(f), (g) dan_ _(h)._

(3) Jadual hendaklah terpakai kepada anggota Lembaga.

**Wakil organisasi yang dinamakan semula**

**12.** Jika seseorang anggota Lembaga ialah wakil sesuatu kementerian,
jabatan atau organisasi dan—

_(a) kementerian, jabatan atau organisasi itu telah dinamakan_

semula; atau

_(b) fungsi kementerian, jabatan atau organisasi itu diambil_

alih oleh kementerian, jabatan atau organisasi lain,

anggota itu hendaklah dinamakan semula sebagai wakil kepada
kementerian, jabatan atau organisasi sebagaimana yang dinamakan
semula atau kepada kementerian, jabatan atau organisasi yang
mengambil alih fungsi tersebut.

**Timbalan Pengerusi dan Setiausaha**

**13.** (1) Menteri hendaklah melantik Timbalan Pengerusi Lembaga
dari kalangan anggota Lembaga.

(2) Lembaga hendaklah melantik seorang pegawai Institut
sebagai Setiausaha Lembaga.

**Fungsi Lembaga**

**14.** Fungsi Lembaga adalah—

_(a)_ untuk mengkaji semula dasar dan hala tuju strategik

Institut;


-----

_Institut Penyelidikan Keselamatan Jalan Raya Malaysia 13_

_(b)_ untuk menasihati Menteri dalam perkara yang

berhubung dengan Akta ini dan perkembangan berkaitan
penyelidikan keselamatan jalan raya dengan rujukan
khusus kepada implikasi perkembangan sedemikian bagi
Malaysia;

_(c)_ untuk membuat pengesyoran kepada Menteri berkenaan

dengan kaedah, langkah dan dasar untuk diterima pakai
bagi memudahkan pembangunan penyelidikan keselamatan
jalan raya, dan jika diluluskan oleh Menteri, untuk
melaksanakan dan membantu di dalam pelaksanaannya
melalui Institut;

_(d)_ untuk membuat apa-apa perkara yang perlu atau berfaedah

dan sesuai bagi pentadbiran, pengawalan dan pengurusan
Institut; dan

_(e)_ untuk membuat apa-apa perkara lain yang timbul atau

berbangkit daripada fungsi Lembaga di bawah Akta ini
yang tidak bercanggah dengan maksud Akta ini, sama
ada diarahkan oleh Menteri atau tidak.

**Kuasa Lembaga**

**15.** Lembaga hendaklah menjadi badan eksekutif Institut dan
boleh menjalankan semua kuasa yang diberi kepada Institut oleh
Akta ini.

**Tempoh jawatan**

**16.** (1) Tertakluk kepada apa-apa syarat yang dinyatakan dalam
surat cara pelantikan, anggota Lembaga yang dilantik di bawah
perenggan 11(1)(a), (f), (g) atau _(h) hendaklah, melainkan dia_
meletak jawatan atau mengosongkan jawatannya atau pelantikannya
ditamatkan, memegang jawatan bagi suatu tempoh yang tidak
melebihi tiga tahun.

(2) Anggota Lembaga yang dilantik di bawah perenggan 11(1)(a),

_(f), (g)_ atau _(h) adalah layak untuk dilantik semula._


-----

14 _Rang Undang-Undang_

**Pembatalan pelantikan dan peletakan jawatan**

**17.** (1) Menteri boleh pada bila-bila masa membatalkan
pelantikan mana-mana anggota Lembaga yang dilantik di bawah
perenggan 11(1)(a), (f), (g) atau _(h) tanpa memberikan apa-apa_
alasan bagi pembatalan itu.

(2) Anggota Lembaga yang dilantik di bawah perenggan 11(1)(a),

_(f), (g)_ atau _(h) boleh meletak jawatan dengan memberikan_
notis bertulis yang dialamatkan kepada Menteri tidak kurang
daripada empat belas hari sebelum tarikh peletakan jawatan yang
dimaksudkan.

**Pengosongan jawatan**

**18.** Jawatan anggota Lembaga yang dilantik di bawah
perenggan 11(1)(a), (f), (g) atau _(h) hendaklah menjadi_
kosong—

_(a)_ jika dia mati;

_(b)_ jika telah dibuktikan terhadapnya, atau dia telah disabitkan

atas, suatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak;

(ii) suatu kesalahan di bawah mana-mana undang
undang yang berhubung dengan rasuah; atau

(iii) apa-apa kesalahan lain yang boleh dihukum dengan

pemenjaraan (sama ada pemenjaraan sahaja atau
sebagai tambahan kepada atau sebagai ganti denda)
selama tempoh yang melebihi dua tahun;

_(c)_ sekiranya kelakuannya, sama ada yang berkaitan

dengan tugasnya sebagai anggota Lembaga atau tidak,
adalah sedemikian cara sehingga mencemarkan nama
Lembaga;

_(d)_ jika dia menjadi bankrap;

_(e)_ jika dia tidak sempurna akal atau selainnya tidak berupaya

menunaikan kewajipannya;


-----

_Institut Penyelidikan Keselamatan Jalan Raya Malaysia 15_

_(f)_ dalam hal Pengerusi, jika dia tidak menghadiri mesyuarat

Lembaga tiga kali berturut-turut tanpa kebenaran secara
bertulis daripada Menteri; atau

_(g)_ dalam hal anggota Lembaga yang dilantik di bawah

perenggan 11(1)(f), (g) atau (h), jika dia tidak menghadiri
mesyuarat Lembaga tiga kali berturut-turut tanpa kebenaran
secara bertulis daripada Pengerusi.

**Penjalanan sementara fungsi Pengerusi**

**19.** Menteri boleh melantik secara sementara mana-mana
anggota Lembaga untuk bertindak sebagai Pengerusi bagi tempoh
apabila—

_(a)_ jawatan Pengerusi kosong;

_(b)_ Pengerusi tidak hadir bertugas atau tidak ada di Malaysia;

atau

_(c)_ Pengerusi, kerana apa-apa sebab lain, tidak dapat menjalankan

kewajipan jawatannya.

**Pewakilan fungsi**

**20.** (1) Lembaga boleh, tertakluk kepada apa-apa syarat, batasan
atau sekatan yang difikirkan patut dikenakan, mewakilkan mana-mana
fungsinya, kecuali fungsinya di bawah seksyen 59, kepada—

_(a)_ seorang anggota Lembaga; atau

_(b)_ suatu jawatankuasa yang ditubuhkan di bawah

seksyen 21.

(2) Mana-mana orang atau jawatankuasa yang diwakilkan
dengan fungsi sedemikian hendaklah terikat untuk mematuhi dan
mengambil kira akan segala syarat dan sekatan yang dikenakan
oleh Lembaga dan segala kehendak, tatacara dan perkara yang
ditentukan oleh Lembaga.

(3) Mana-mana fungsi yang diwakilkan di bawah seksyen ini
hendaklah dilaksanakan dan dijalankan atas nama dan bagi pihak
Lembaga.


-----

16 _Rang Undang-Undang_

(4) Pewakilan di bawah seksyen ini tidak menghalang Lembaga
sendiri daripada melaksanakan atau menjalankan pada bila-bila
masa mana-mana fungsi yang telah diwakilkan itu.

**Jawatankuasa**

**21.** (1) Lembaga boleh menubuhkan apa-apa jawatankuasa
sebagaimana yang difikirkannya perlu atau suai manfaat untuk
membantunya dalam pelaksanaan fungsinya.

(2) Lembaga boleh melantik mana-mana orang untuk menjadi
anggota sesuatu jawatankuasa.

(3) Sesuatu jawatankuasa yang ditubuhkan di bawah seksyen
ini boleh memilih mana-mana anggotanya menjadi pengerusi
jawatankuasa itu.

(4) Sesuatu jawatankuasa boleh mengawal selia tatacaranya
sendiri.

(5) Sesuatu jawatankuasa hendaklah tertakluk kepada, dan
bertindak mengikut apa-apa arahan yang diberikan kepada
jawatankuasa itu oleh Lembaga.

(6) Mesyuarat sesuatu jawatankuasa hendaklah diadakan pada
masa dan tempat yang ditentukan oleh pengerusi jawatankuasa
itu.

(7) Sesuatu jawatankuasa boleh mengundang mana-mana orang
yang bukan anggota jawatankuasa untuk menghadiri mana-mana
mesyuaratnya bagi maksud menasihatinya tentang apa-apa perkara
yang sedang dibincangkan, tetapi orang itu tidak berhak untuk
mengundi pada mesyuarat itu.

(8) Anggota jawatankuasa atau mana-mana orang yang diundang
di bawah subseksyen (7) untuk menghadiri mana-mana mesyuarat
jawatankuasa boleh dibayar apa-apa elaun dan belanja lain yang
ditentukan oleh Lembaga.

(9) Tertakluk kepada subseksyen (10), (11) dan (12), seseorang
anggota jawatankuasa hendaklah memegang jawatan atas apaapa syarat dan bagi suatu tempoh yang dinyatakan dalam surat
pelantikannya dan layak untuk dilantik semula.


-----

_Institut Penyelidikan Keselamatan Jalan Raya Malaysia 17_

(10) Lembaga boleh membatalkan pelantikan mana-mana anggota
jawatankuasa tanpa memberikan apa-apa alasan bagi pembatalan
itu.

(11) Seseorang anggota jawatankuasa boleh meletakkan jawatan
dengan memberikan notis bertulis kepada Lembaga tidak kurang
daripada empat belas hari sebelum tarikh peletakan jawatan yang
dimaksudkan.

(12) Sesuatu jawatankuasa hendaklah menyebabkan—

_(a)_ minit kesemua mesyuaratnya disenggarakan dan disimpan

dalam bentuk yang sepatutnya; dan

_(b)_ salinan minit semua mesyuaratnya dikemukakan kepada

Lembaga dengan secepat yang dapat dilaksanakan.

**Elaun**

**22.** Maka hendaklah dibayar kepada setiap anggota Lembaga yang
bukan pegawai atau pekhidmat Institut apa-apa elaun daripada
Kumpulan Wang pada apa-apa kadar yang ditentukan oleh Menteri,
selepas berunding dengan Menteri Kewangan.

**Kuasa Menteri untuk memberikan arahan**

**23.** (1) Lembaga hendaklah bertanggungjawab kepada
Menteri.

(2) Menteri boleh memberi Lembaga arahan yang bersifat umum
selaras dengan Akta ini yang berhubungan dengan pelaksanaan
fungsi Lembaga, dan Lembaga hendaklah melaksanakan arahan
itu.

**Kesahan tindakan dan prosiding**

**24.** Tiada tindakan yang dilakukan atau prosiding yang diambil
di bawah Akta ini boleh dipersoalkan atas alasan bahawa—

_(a)_ ada apa-apa kekosongan dalam keanggotaan atau apa-apa

kecacatan dalam penubuhan Lembaga; atau

_(b)_ ada apa-apa peninggalan, kecacatan atau ketidakteraturan

yang tidak menyentuh merit hal itu.


-----

18 _Rang Undang-Undang_

Bahagian IV

KETUA PENGARAH, TIMBALAN KETUA PENGARAH,

PEGAWAI DAN PEKHIDMAT INSTITUT

**Pelantikan Ketua Pengarah**

**25.** (1) Menteri boleh, di atas syor Lembaga, melantik manamana orang yang mempunyai kemahiran atau kepakaran yang
sesuai untuk berkhidmat sebagai Ketua Pengarah Institut dan
hendaklah meletak hak padanya apa-apa kuasa dan mengenakan
ke atasnya apa-apa kewajipan sebagaimana yang ditentukan oleh
Lembaga.

(2) Ketua Pengarah hendaklah bertanggungjawab bagi
pentadbiran dan pengurusan keseluruhan fungsi dan hal ehwal
harian Institut.

(3) Ketua Pengarah hendaklah mempunyai kawalan am ke atas
pegawai dan pekhidmat Institut.

(4) Ketua Pengarah hendaklah melaksanakan apa-apa kewajipan
tambahan sebagaimana yang diarahkan oleh Lembaga dari semasa
ke semasa.

(5) Dalam menunaikan kewajipannya, Ketua Pengarah hendaklah
bertindak di bawah kuasa dan arahan am Lembaga.

(6) Jika Ketua Pengarah tidak ada buat sementara waktu di
Malaysia atau tidak dapat oleh sebab sakit atau kerana apa-apa
sebab lain, untuk melaksanakan kewajipannya, Ketua Pengarah
hendaklah melantik mana-mana orang untuk menjalankan kewajipan
Ketua Pengarah semasa ketiadaan atau ketidakupayaan sementara
waktu itu.

**Pelantikan Timbalan Ketua Pengarah**

**26.** Menteri boleh melantik individu yang mempunyai kemahiran
atau kepakaran yang sesuai, sebagaimana yang disyorkan oleh
Ketua Pengarah, sebagai Timbalan Ketua Pengarah Institut untuk
membantu Ketua Pengarah dalam melaksanakan kewajipannya.


-----

_Institut Penyelidikan Keselamatan Jalan Raya Malaysia 19_

**Kuasa untuk mewakilkan**

**27.** (1) Ketua Pengarah boleh secara bertulis mewakilkan manamana fungsinya, tertakluk kepada apa-apa syarat, batasan atau
sekatan yang difikirkannya patut, kepada Timbalan Ketua Pengarah
atau mana-mana pegawai Institut, dan orang yang kepadanya fungsi
itu diwakilkan hendaklah melaksanakan fungsi itu mengikut cara
yang sama dan dengan kesan yang sama seolah-olah fungsi itu
telah diberikan kepadanya di bawah Akta ini.

(2) Seseorang yang berupa sebagai bertindak menurut pewakilan
yang dibuat di bawah seksyen ini hendaklah, jika tiada bukti yang
berlawanan, dianggap sebagai bertindak mengikut terma pewakilan
itu.

(3) Pewakilan yang dibuat di bawah seksyen ini boleh pada
bila-bila masa dibatalkan oleh Ketua Pengarah.

(4) Pewakilan yang dibuat di bawah seksyen ini tidaklah
menghalang Ketua Pengarah daripada menjalankan pada bila-bila
masa fungsi yang diwakilkan itu.

**Pelantikan pegawai, pekhidmat, dsb.**

**28.** Institut boleh melantik atau mengambil kerja apa-apa bilangan
pegawai dan pekhidmat yang difikirkannya perlu, dan atas apaapa terma yang difikirkannya sesuai, untuk menjalankan fungsi
dan melaksanakan kuasa Institut.

**Syarat-syarat perkhidmatan, tatatertib dan surcaj**

**29.** (1) Institut boleh menentukan syarat-syarat perkhidmatan
pegawai dan pekhidmatnya.

(2) Akta Badan-Badan Berkanun (Tatatertib dan Surcaj) 2000

[Akta 605] hendaklah terpakai kepada pegawai dan pekhidmat
Institut.

**Pinjaman dan pendahuluan**

**30.** Institut boleh memberikan pinjaman dan membuat pendahuluan
kepada pegawai dan pekhidmatnya bagi apa-apa maksud dan atas
apa-apa terma yang ditentukan oleh Institut.


-----

20 _Rang Undang-Undang_

**Pembayaran faedah persaraan, dsb.**

**31.** Institut boleh membuat perkiraan bagi pembayaran kepada
pegawai dan pekhidmatnya, dan tanggungan mereka, apa-apa
faedah persaraan, ganjaran dan elaun lain yang ditentukan oleh
Institut.

Bahagian V

KEWANGAN

**Penubuhan Kumpulan Wang**

**32.** (1) Suatu kumpulan wang yang dikenali sebagai “Kumpulan
Wang Institut Penyelidikan Keselamatan Jalan Raya Malaysia”
ditubuhkan dan hendaklah ditadbirkan dan dikawal oleh
Institut.

(2) Kumpulan Wang hendaklah terdiri daripada—

_(a)_ apa-apa jumlah yang diperuntukkan dari semasa ke semasa

oleh Parlimen bagi maksud Akta ini;

_(b)_ semua fi, caj pentadbiran, levi atau caj lain yang dikenakan

oleh atau yang kena dibayar kepada Institut berhubung
dengan penyelidikan keselamatan jalan raya;

_(c)_ semua wang yang diperoleh sebagai pendapatan daripada

pelaburan oleh Institut di bawah seksyen 38;

_(d)_ semua wang yang diperoleh daripada penjualan, pelupusan,

pemajakan atau penyewaan atau apa-apa urus niaga
lain mengenai apa-apa harta, gadai janji, gadaian atau
debentur yang terletak hak pada atau yang diperoleh
oleh Institut;

_(e)_ semua wang yang diperoleh daripada perkhidmatan

perundingan dan nasihat dan apa-apa perkhidmatan lain
yang diberi oleh Institut;

_(f)_ semua wang dan harta lain yang boleh dalam apa-apa

cara menjadi kena dibayar kepada atau terletak hak
pada Institut berkenaan dengan apa-apa perkara yang
bersampingan dengan fungsi dan kuasanya;


-----

_Institut Penyelidikan Keselamatan Jalan Raya Malaysia 21_

_(g)_ apa-apa wang yang dipinjam oleh Institut di bawah seksyen 37;

_(h)_ apa-apa wang atau pemberian daripada mana-mana sumber,

sumbangan, biaya, hadiah atau bekues yang boleh dibuat
kepada atau bagi faedah Institut; dan

_(i)_ semua wang dan harta lain yang diterima dengan sah oleh

Institut, termasuk bunga.

**Perbelanjaan yang hendaklah dipertanggungkan pada Kumpulan**
**Wang**

**33.** Kumpulan Wang hendaklah dibelanjakan bagi maksud yang
berikut:

_(a)_ membayar saraan, elaun, bayaran balik dan perbelanjaan

lain Ketua Pengarah, Timbalan Ketua Pengarah, anggota
Lembaga, anggota jawatankuasa, pegawai dan pekhidmat
Institut, pegawai yang ditugaskan, mana-mana orang
yang diundang oleh Lembaga atau jawatankuasa dan
mana-mana orang yang diupah oleh Institut, termasuk
memberikan pinjaman dan wang pendahuluan, elaun
persaraan, faedah persaraan, pencen dan ganjaran;

_(b)_ menjelaskan apa-apa belanja yang ditanggung dalam

memperuntukkan bagi kebajikan pegawai dan pekhidmat
Institut, dengan kelulusan Lembaga;

_(c)_ membayar apa-apa belanja, fi, kos, perbelanjaan, pemberian

atau pembayaran lain yang ditanggung atau diterima dengan
sah oleh Institut dalam melaksanakan fungsinya atau
menjalankan kuasanya, termasuk fi dan kos guaman;

_(d)_ membeli atau menyewa kelengkapan, mesin dan apa-apa

bahan lain, memperoleh tanah dan aset lain, membina
bangunan, dan menjalankan apa-apa kerja dan perusahaan
lain dalam pelaksanaan fungsinya atau penjalanan
kuasanya;

_(e)_ membayar balik apa-apa wang yang dipinjam di bawah

seksyen 37 dan bunga yang kena dibayar atas wang itu;
dan

_(f)_ secara amnya, membayar apa-apa belanja bagi melaksanakan

peruntukan Akta ini.


-----

22 _Rang Undang-Undang_

**Pemeliharaan Kumpulan Wang**

**34.** Institut berkewajipan memelihara Kumpulan Wang dengan
melaksanakan fungsinya dan menjalankan kuasanya di bawah
Akta ini dengan sedemikian cara supaya dapat dipastikan bahawa
jumlah hasil Institut mencukupi untuk membayar semua jumlah
wang yang boleh dipertanggungkan dengan sepatutnya kepada
akaun hasilnya untuk setiap tahun kewangan, termasuk susut nilai
dan bunga atas modal.

**Perbelanjaan dan penyediaan anggaran**

**35.** (1) Perbelanjaan Institut setakat amaun yang dibenarkan oleh
Menteri bagi mana-mana satu tahun hendaklah dibayar daripada
Kumpulan Wang.

(2) Sebelum 1 September setiap tahun, Institut hendaklah
mengemukakan kepada Menteri suatu anggaran perbelanjaan,
termasuk perbelanjaan bagi program penyelidikan dan pembangunan,
bagi tahun yang berikutnya dalam apa-apa bentuk dan yang
mengandungi apa-apa butir sebagaimana yang diarahkan oleh
Menteri.

(3) Menteri hendaklah, sebelum 31 Disember setiap tahun,
memberitahu Institut mengenai amaun yang dibenarkan bagi
perbelanjaan secara amnya atau mengenai amaun yang dibenarkan
bagi setiap perihalan perbelanjaan berdasarkan anggaran yang
disediakan di bawah subseksyen (2) untuk tahun berikutnya.

(4) Institut boleh, pada bila-bila masa, mengemukakan kepada
Menteri, suatu anggaran tambahan perbelanjaannya bagi manamana satu tahun dan Menteri boleh membenarkan keseluruhan
atau mana-mana bahagian perbelanjaan tambahan yang termasuk
dalam anggaran tambahan itu.

**Akaun bank**

**36.** Institut hendaklah membuka dan menyenggara akaun atau
akaun-akaun dengan mana-mana institusi kewangan atau institusiinstitusi kewangan dalam Malaysia sebagaimana yang difikirkan


-----

_Institut Penyelidikan Keselamatan Jalan Raya Malaysia 23_

patut oleh Institut, dan setiap akaun itu hendaklah dikendalikan
setakat yang boleh dilaksanakan melalui cek yang ditandatangani
oleh mana-mana orang yang diberi kuasa oleh Institut bagi maksud
itu dari semasa ke semasa.

**Kuasa untuk meminjam**

**37. Institut boleh, dari semasa ke semasa, meminjam dalam apa-**
apa bentuk, pada apa-apa kadar bunga, bagi apa-apa tempoh dan
atas apa-apa terma mengenai masa dan cara pembayaran balik,
sebagaimana yang diluluskan oleh Menteri, dengan persetujuan
Menteri Kewangan, apa-apa jumlah yang diperlukan oleh Institut
bagi memenuhi mana-mana obligasinya atau menunaikan manamana kewajipannya.

**Pelaburan**

**38. Wang Institusi hendaklah, setakat yang tidak dikehendaki**
untuk dibelanjakan dengan segera oleh Institut di bawah Akta ini,
dilaburkan mengikut apa-apa cara yang diluluskan oleh Menteri
dengan persetujuan Menteri Kewangan.

**Tatacara kewangan**

**39.** Tertakluk kepada Akta ini dan kelulusan Menteri, Institut
hendaklah menentukan tatacara kewangannya sendiri.

**Tahun kewangan**

**40. Tahun kewangan Institut hendaklah bermula pada 1 Januari**
dan berakhir pada 31 Disember setiap tahun.

**Akaun dan laporan tahunan**

**41. Akta Badan Berkanun (Akaun dan Laporan Tahunan) 1980**

[Akta 240] hendaklah terpakai bagi Institut.


-----

24 _Rang Undang-Undang_

Bahagian VI

PEGAWAI YANG DITUGASKAN

**Pelantikan pegawai yang ditugaskan**

**42. (1) Ketua Pengarah boleh melantik apa-apa bilangan pegawai**
Institut dan pegawai awam yang difikirkan perlu untuk menjadi
pegawai yang ditugaskan bagi maksud menjalankan kuasa yang
dinyatakan di dalam Bahagian ini.

(2) Ketua Pengarah hendaklah mengeluarkan kepada setiap
pegawai yang ditugaskan—

_(a)_ suatu sijil berkenaan pelantikan pegawai yang ditugaskan

yang ditandatangani oleh Ketua Pengarah, di mana sijil
tersebut hendaklah dalam apa-apa prosiding undangundang diterima sebagai keterangan dan hendaklah
menjadi keterangan _prima facie berkenaan fakta yang_
diperakukan; dan

_(b)_ suatu kad kuasa yang ditandatangani oleh Ketua

Pengarah.

**Akses dan pendedahan data**

**43. (1) Institut atau seorang pegawai yang ditugaskan boleh**
meminta mana-mana orang untuk memberi akses kepada atau
mendedahkan data di dalam milikannya, di mana data tersebut
diperlukan untuk menjalankan penyelidikan keselamatan jalan
raya menurut fungsi dan kuasa Institut di bawah Akta ini.

(2) Tertakluk kepada mana-mana undang-undang bertulis, garis
panduan atau arahan, orang itu boleh, apabila permintaan dibuat
menurut subseksyen (1), memberikan akses atau mendedahkan
data di dalam milikannya, dengan syarat—

_(a)_ apa-apa data yang bersifat sulit atau yang didedahkan atas

dasar kerahsiaan hendaklah dianggap secara berterusan
sebagai sulit oleh Institut atau pegawai yang ditugaskan
dan hendaklah digunakan hanya oleh Institut; dan

_(b)_ tiada pendedahan data seterusnya boleh dibuat dalam bentuk

yang dijangka dengan munasabahnya boleh mengenalpasti
mana-mana orang yang ada kaitan dengannya.


-----

_Institut Penyelidikan Keselamatan Jalan Raya Malaysia 25_

(3) Jika seseorang memberikan akses kepada atau mendedahkan
data di bawah subseksyen (2), pegawai yang ditugaskan
bolehlah—

_(a)_ memeriksa buku, dokumen atau rekod yang mengandungi

data tersebut; atau

_(b)_ membuat atau menyebabkan dibuat salinan, atau mengambil

atau menyebabkan diambil cabutan, dari mana-mana
buku, dokumen atau rekod yang mengandungi data yang
bukan bersifat sulit, dan salinan atau cabutan tersebut
sebagaimana diperakukan oleh pegawai yang ditugaskan
hendaklah, melainkan dibuktikan sebaliknya, dianggap
sebagai salinan dan cabutan yang benar dan betul.

**Pemeriksaan entiti fizikal**

**44. (1) Tertakluk kepada mana-mana undang-undang bertulis,**
pegawai yang ditugaskan boleh memeriksa mana-mana entiti
fizikal dan mengambil gambar entiti fizikal tersebut.

(2) Bagi maksud subseksyen (1), jika entiti fizikal tersebut
ditemui di mana-mana premis, pegawai yang ditugaskan boleh,
tertakluk kepada kebenaran pemunya premis tersebut atau orang
yang menghuni premis tersebut, memasuki premis tersebut pada
masa yang munasabah pada waktu siang.

(3) Jika perlu, pegawai yang ditugaskan hendaklah antara
lainnya menanda, memeterai, memastikan keselamatan, menimbang,
mengira atau mengukur mana-mana entiti fizikal yang diperiksa
di bawah subseksyen (1).

**Pengumpulan sampel, dsb.**

**45. (1) Seorang pegawai yang ditugaskan boleh, tanpa sebarang**
bayaran, memohon untuk mendapatkan atau menyimpan sampel
entiti fizikal dari mana-mana orang yang mempunyai milikan
ke atas entiti fizikal tersebut, yang dia percaya mengandungi
maklumat berkaitan dengan atau relevan bagi maksud penyelidikan
keselamatan jalan raya, dan, setelah menerima sampel itu, memeriksa
atau menganalisis semua kandungan fizikal atau kimianya dan
apa-apa benda yang dia percaya digunakan atau boleh digunakan
untuk pereka bentukan, pembinaan, pembuatan, penyimpanan,
pengedaran atau penjualan entiti fizikal tersebut.


-----

26 _Rang Undang-Undang_

(2) Bagi maksud seksyen 43, 44 dan 45—

_(a)_ setiap pegawai yang ditugaskan hendaklah mengisytiharkan

jawatannya dan jika diminta menunjukkan kepada orang
yang diambil tindakan olehnya, kad kuasanya; dan

_(b)_ mana-mana orang boleh menolak permintaan atau arahan

pegawai yang ditugaskan jika pegawai tersebut enggan
mengisytiharkan jawatannya dan menunjukkan kad
kuasanya apabila diminta berbuat demikian oleh orang
itu.

Bahagian VII

TAMBAHAN

**Hak pemilikan bagi dapatan penyelidikan, dsb.**

**46. (1) Hak pemilikan bagi setiap dapatan penyelidikan atau**
program yang dijalankan oleh Institut dan dibiayai sepenuhnya
oleh pemberian yang diberikan kepada Institut oleh Kerajaan
Persekutuan atau Kerajaan Negeri hendaklah terletak hak pada
Institut.

(2) Walau apa pun dalam subseksyen (1), Institut boleh memberi
ganjaran kepada pegawai atau orang yang bertanggungjawab bagi
dapatan penyelidikan atau program itu dengan cara yang difikirkan
sesuai.

(3) Hak pemilikan bagi setiap dapatan penyelidikan atau program
yang dijalankan oleh Institut yang dibiayai oleh badan perusahaan
atau organisasi persendirian hendaklah terletak hak bersama pada
Institut dan badan perusahaan atau organisasi persendirian tersebut,
tertakluk kepada terma dalam apa-apa perjanjian antara Institut
dengan badan perusahaan atau organisasi persendirian tersebut.

**Akses kepada dapatan penyelidikan dan kemudahan**

**47. (1) Institut boleh, tertakluk kepada apa-apa syarat, batasan**
dan sekatan yang ditentukan, termasuk pengenaan fi, membenarkan
mana-mana orang mendapat akses kepada dapatan penyelidikan
dan kemudahan Institut.


-----

_Institut Penyelidikan Keselamatan Jalan Raya Malaysia 27_

(2) Bagi maksud seksyen ini, “kemudahan” termasuk peralatan,
makmal dan pengkalan data.

**Penyimpanan data**

**48.** (1) Data yang diambil daripada agensi lain untuk maksud
analisis di bawah Akta ini tidak boleh disimpan melebihi tempoh
yang diperlukan bagi memenuhi maksud berkenaan.

(2) Institut berkewajipan untuk mengambil semua langkah
yang munasabah untuk memastikan bahawa data berkenaan
telah dimusnahkan atau dipadam secara kekal jika ia tidak lagi
diperlukan bagi maksud ianya diambil.

**Simbol, reka bentuk dan representasi Institut**

**49.** (1) Institut mempunyai hak eksklusif untuk menggunakan
simbol, rekabentuk atau representasi yang direka oleh Institut
dan kemudiannya boleh memperaga atau mempamerkannya dalam
aktiviti atau hal ehwal yang berkaitan dengannya.

(2) Simbol, rekabentuk atau representasi yang direka oleh
Institut hendaklah disiarkan dalam _Warta._

(3) Mana-mana orang yang menggunakan simbol, rekabentuk atau
representasi Institut atau yang mempunyai persamaan dengannya,
atau mereka sebarang simbol, rekabentuk atau representasi yang
merujuk kepada Institut untuk memperdaya atau menyebabkan
kekeliruan, atau boleh memperdaya atau menyebabkan kekeliruan,
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi tiga tahun atau kedua-duanya.

**Pekhidmat awam**

**50.** Ketua Pengarah, Timbalan Ketua Pengarah, mana-mana anggota
Lembaga, mana-mana anggota jawatankuasa, mana-mana pegawai
atau pekhidmat Institut, mana-mana pegawai yang ditugaskan atau
mana-mana orang yang diupah oleh Institut semasa menunaikan
kewajipannya atau melaksanakan fungsinya atau menjalankan
kuasanya di bawah Akta ini atas kapasitinya yang sedemikian,
hendaklah disifatkan sebagai pekhidmat awam mengikut pengertian
Kanun Keseksaan [Akta 574]


-----

28 _Rang Undang-Undang_

**Akta Perlindungan Pihak Berkuasa Awam 1948**

**51.** Akta Perlindungan Pihak Berkuasa Awam 1948 [Akta 198]
hendaklah terpakai bagi apa-apa tindakan, guaman, pendakwaan
atau prosiding terhadap Institut, Ketua Pengarah, Timbalan Ketua
Pengarah, mana-mana anggota Lembaga, atau anggota jawatankuasa,
mana-mana pegawai atau pekhidmat Institut, pegawai yang ditugaskan
atau mana-mana orang yang diupah oleh Institut berkenaan
dengan apa-apa perbuatan, pengabaian atau keingkaran yang
dilakukan atau apa-apa peninggalan olehnya atas sifat sedemikian.

**Perlindungan anggota Lembaga daripada liabiliti diri**

**52.** Tiada seorang pun anggota Lembaga hendaklah menanggung
apa-apa liabiliti diri bagi apa-apa kerugian atau kerosakan yang
disebabkan oleh apa-apa perbuatan atau peninggalan dalam
pengurusan atau pengendalian hal ehwal Institut atau Lembaga,
melainkan jika kerugian atau kerosakan itu disebabkan oleh
sesuatu perbuatan salah atau peninggalan yang disengajakan oleh
dirinya.

**Perlindungan daripada tindakan guaman dan prosiding**
**undang-undang**

**53.** Tiada tindakan, guaman, pendakwaan atau prosiding lain boleh
diambil atau dibawa, dimulakan atau dibuat dalam mana-mana
mahkamah terhadap Institut, Ketua Pengarah, Timbalan Ketua
Pengarah, mana-mana anggota Lembaga, mana-mana anggota
jawatankuasa, mana-mana pegawai atau pekhidmat Institut, manamana pegawai yang ditugaskan atau mana-mana orang yang
diupah oleh Institut berkenaan dengan apa-apa perbuatan yang
dibuatnya atau peninggalan olehnya dengan suci hati, atas sifat
sedemikian.

**Pewakilan dalam prosiding sivil**

**54.** Walau apa pun dalam mana-mana undang-undang bertulis
yang lain—

_(a)_ dalam mana-mana prosiding sivil oleh atau terhadap

Institut; atau


-----

_Institut Penyelidikan Keselamatan Jalan Raya Malaysia 29_

_(b)_ dalam mana-mana prosiding sivil yang lain yang dalamnya

Institut dikehendaki atau dibenarkan oleh mahkamah
untuk diwakili, atau didengar, atau selainnya berhak
untuk diwakili atau didengar,

mana-mana orang yang diberi kuasa oleh Institut bagi maksud itu
boleh, bagi pihak Institut, memulakan prosiding sedemikian atau
hadir dalam prosiding itu dan boleh membuat semua kehadiran
dan permohonan dan melakukan semua perbuatan yang berkenaan
dengan prosiding itu bagi pihak Institut.

**Obligasi kerahsiaan**

**55. (1) Kecuali bagi apa-apa maksud Akta ini atau bagi maksud**
apa-apa prosiding sivil atau jenayah di bawah mana-mana undangundang bertulis atau jika selainnya dibenarkan oleh Menteri—

_(a)_ Ketua Pengarah, Timbalan Ketua Pengarah, mana-mana

anggota Lembaga, mana-mana anggota jawatankuasa,
mana-mana pegawai atau pekhidmat Institut, manamana pegawai yang ditugaskan atau mana-mana orang
yang diupah oleh Institut, sama ada dalam atau selepas
tempoh jawatan, pekerjaan atau upahannya, hendaklah
tidak menzahirkan apa-apa maklumat yang diketahuinya
atau didapatinya dalam penjalanan tugas; dan

_(b) tiada seorang pun yang, melalui apa-apa cara, mempunyai_

akses kepada apa-apa maklumat atau dokumen yang
berhubungan dengan hal ehwal Institut atau Lembaga
Pengarah boleh menzahirkan maklumat atau dokumen
itu.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit atau dipenjarakan selama tempoh
tidak melebihi satu tahun atau kedua-duanya.

**Penyampaian notis atau dokumen lain**

**56. (1) Penyampaian notis atau dokumen lain kepada mana-mana**
orang hendaklah dilakukan—

_(a)_ dengan menyampaikan notis atau dokumen lain kepada

orang itu;


-----

30 _Rang Undang-Undang_

_(b)_ dengan meninggalkan notis atau dokumen lain di alamat

kediaman atau tempat perniagaan orang itu yang terakhir
diketahui dalam sampul yang beralamat kepada orang
itu; atau

_(c)_ dengan menghantar notis atau dokumen lain melalui pos

berdaftar A.T. yang dialamatkan kepada orang itu di
alamat kediaman atau tempat perniagaannya yang terakhir
diketahui.

**Permulaan pendakwaan**

**57. Tiada pendakwaan bagi sesuatu kesalahan di bawah Akta**
ini boleh dimulakan kecuali oleh atau dengan keizinan bertulis
Pendakwa Raya.

**Pemakaian peraturan-peraturan, dsb.**

**58. Menteri boleh, selepas berunding dengan Lembaga, menerima**
pakai dengan ubahsuaian sebagaimana yang dianggap sesuai,
mana-mana peraturan, kaedah, dasar, pekeliling dan arahan yang
diperbuat atau dikeluarkan oleh Kerajaan Persekutuan, bagi maksud
melaksanakan peruntukan Akta ini.

**Kuasa untuk membuat peraturan-peraturan**

**59. (1) Menteri boleh, selepas berunding dengan Lembaga,**
membuat peraturan-peraturan yang suai manfaat atau perlu bagi
maksud melaksanakan peruntukan Akta ini.

(2) Tanpa menjejaskan kuasa am yang diberikan oleh
subseksyen (1), Menteri boleh, selepas berunding dengan Lembaga,
membuat peraturan-peraturan untuk semua atau mana-mana maksud
di bawah:

_(a)_ untuk menetapkan fi atau caj yang akan dikenakan

berhubung dengan khidmat perundingan dan nasihat
yang diberikan oleh Institut;

_(b)_ untuk memperuntukkan dan menetapkan apa-apa fi yang

kena dibayar berhubung dengan pemberian apa-apa
perkhidmatan atau apa-apa perkara di bawah Akta ini;


-----

_Institut Penyelidikan Keselamatan Jalan Raya Malaysia 31_

_(c)_ untuk menetapkan prosedur untuk mendapatkan, berurusan

dengan dan penyimpanan sampel;

_(d)_ untuk menetapkan apa-apa perkara yang mana Akta

ini membuat peruntukan nyata supaya dibuat melalui
peraturan-peraturan; dan

_(e)_ untuk menetapkan semua perkara lain yang suai manfaat

atau perlu untuk ditetapkan bagi memberikan kuat kuasa
kepada Akta ini.

**Perkara yang dilakukan pada menjangkakan Akta ini**
**diperbuat**

**60. (1) Segala perbuatan dan perkara yang dilakukan oleh**
mana-mana orang atau pihak berkuasa bagi pihak Institut sebagai
persediaan bagi atau pada menjangkakan Akta ini diperbuat dan
apa-apa perbelanjaan yang dilakukan berhubungan dengannya
hendaklah disifatkan sebagai telah dibenarkan di bawah Akta ini,
dengan syarat bahawa perbuatan dan perkara yang dilakukan itu
adalah selaras dengan niat dan maksud am Akta ini; dan segala
hak dan obligasi yang diperoleh atau ditanggung akibat pelakuan
perbuatan atau perkara itu termasuk apa-apa perbelanjaan yang
ditanggung berhubungan dengannya, hendaklah apabila Akta ini
mula berkuat kuasa disifatkan sebagai hak dan obligasi Institut.

(2) Walau apa pun dalam subseksyen (1), seksyen ini tidak
boleh disifatkan sebagai telah memberi kuasa untuk pengenaan
apa-apa hukuman ke atas seseorang bagi apa-apa perbuatan
atau perkara yang dilakukan sebagai persediaan bagi atau pada
menjangkakan Akta ini diperbuat.

Jadual

(Subseksyen 11(3))

**Mesyuarat**

**1.** (1) Lembaga hendaklah bermesyuarat bagi melaksanakan urusannya
sekurang-kurangnya sekali setiap tiga bulan pada masa dan tempat sebagaimana
ditentukan oleh Pengerusi dari semasa ke semasa.

(2) Bagi mana-mana mesyuarat Lembaga, lima orang anggota hendaklah

membentuk kuorum.

(3) Pengerusi hendaklah mempengerusikan semua mesyuarat Lembaga.


-----

32 _Rang Undang-Undang_

(4) Walau apa pun dalam subperenggan (3), jika Pengerusi atas apa-apa sebab

tidak dapat menghadiri mesyuarat Lembaga, Timbalan Pengerusi hendaklah
menjalankan kuasa Pengerusi semasa ketiadaan Pengerusi.

(5) Dalam keadaan di mana kedua-dua Pengerusi dan Timbalan Pengerusi

tidak dapat menghadiri mesyuarat Lembaga, anggota Lembaga yang tinggal
hendaklah memilih seorang di kalangan mereka untuk mempengerusikan
mesyuarat dan orang yang dipilih hendaklah mempunyai semua kuasa Pengerusi
bagi maksud dan untuk tempoh mesyuarat tersebut.

(6) Jika mengenai apa-apa persoalan yang hendak ditentukan oleh Lembaga,

terdapat bilangan undi yang sama banyak, Pengerusi hendaklah mempunyai
undi pemutus sebagai tambahan kepada undi biasanya.

**Tatacara**

**2.** Tertakluk kepada Akta ini, Lembaga boleh mengawal selia tatacaranya
sendiri.

**Minit**

**3.** (1) Lembaga hendaklah menyebabkan minit semua mesyuarat Lembaga
disenggarakan dan disimpan dalam bentuk yang sepatutnya.

(2) Minit mesyuarat Lembaga, jika ditandatangani dengan sewajarnya,
hendaklah dalam mana-mana prosiding undang-undang diterima sebagai
keterangan prima facie mengenai fakta yang dinyatakan dalam minit itu tanpa
bukti selanjutnya.

(3) Setiap mesyuarat Lembaga yang berkenaan dengannya minit telah dibuat

mengikut subperenggan (1) dan (2) hendaklah disifatkan telah dipanggil dan
diadakan dengan sewajarnya semua anggota dalam mesyuarat itu adalah layak
dengan sewajarnya untuk bertindak.

**Lembaga boleh mengundang orang lain untuk menghadiri mesyuarat**

**4.** (1) Lembaga boleh mengundang mana-mana orang untuk menghadiri manamana mesyuarat atau pertimbangtelitian Lembaga bagi maksud menasihatinya
tentang apa-apa perkara yang sedang dibincangkan, tetapi mana-mana orang yang
hadir itu tidak berhak untuk mengundi pada mesyuarat atau pertimbangtelitian
itu.

(2) Seseorang yang diundang di bawah subperenggan (1) hendaklah dibayar

elaun sebagaimana yang ditentukan oleh Lembaga.


-----

_Institut Penyelidikan Keselamatan Jalan Raya Malaysia 33_

**Penzahiran kepentingan**

**5.** (1) Seseorang anggota Lembaga, yang mempunyai, secara langsung atau
tidak langsung, dengan sendiri, menerusi anggota keluarganya atau menerusi
sekutunya—

_(a)_ suatu kepentingan dalam syarikat atau perusahaan yang mana pihak

Institut bercadang untuk mengikat kontrak; atau

_(b)_ suatu kepentingan di dalam suatu kontrak atau perkara yang dibincangkan

oleh Lembaga,

hendaklah menzahirkan kepada Lembaga hakikat kepentingannya dan jenis
kepentingan itu.

(2) Penzahiran di bawah subperenggan (1) hendaklah direkodkan dalam

minit mesyuarat Lembaga dan anggota yang berkenaan tidak boleh mengambil
bahagian dalam perbincangan atau keputusan Lembaga berhubung dengan
kontrak atau perkara itu.

(3) Bagi maksud perenggan ini—

“anggota keluarganya”, berhubungan dengan seseorang anggota Lembaga,

ertinya—

_(a)_ suami atau isterinya;

_(b)_ ibu atau bapanya (termasuk ibu atau bapa suami atau isterinya);

_(c)_ anaknya (termasuk anak angkat atau anak tiri);

_(d)_ adik-beradiknya (termasuk adik-beradik suami atau isterinya); dan

_(e)_ suami atau isteri anak atau adik-beradiknya; dan

“sekutunya”, berhubungan dengan seseorang anggota Lembaga, ertinya—

_(a)_ orang yang merupakan penama atau pekerja anggota itu;

_(b)_ firma yang anggota itu atau mana-mana penamanya merupakan seorang

pekongsinya;

_(c)_ pekongsi anggota itu;

_(d)_ pemegang amanah sesuatu amanah yang di bawahnya anggota itu atau

seorang ahli keluarganya ialah seorang benefisiari; atau

_(e)_ mana-mana perbadanan mengikut pengertian Akta Syarikat 1965

[Akta 125], yang mana anggota itu atau mana-mana penamanya atau
seorang ahli keluarga anggota itu ialah pengarah atau mempunyai
pemegangan syer yang substansial dalam perbadanan itu.


-----

34 _Rang Undang-Undang_

HURAIAN

Rang Undang-Undang ini bertujuan untuk menubuhkan suatu pertubuhan
perbadanan yang dikenali sebagai “Institut Penyelidikan Keselamatan Jalan
Raya Malaysia” yang akan dipertanggungkan dengan tanggungjawab untuk
menjalankan penyelidikan menyeluruh berkenaan keselamatan jalan raya,
menyediakan data penyelidikan dan analisis mengenai keselamatan jalan raya,
menambah baik dan meningkatkan pengetahuan berdasarkan perkembangan
baharu berhubung isu keselamatan jalan raya, dan memperuntukkan mengenai
perkara yang berkaitan dengannya.

Bahagian I

2. Bahagian I memperkatakan perkara permulaan.

3. Fasal 1 mengandungi tajuk ringkas Akta yang dicadangkan dan memberi
Menteri kuasa untuk menetapkan tarikh permulaan kuat kuasa Akta yang
dicadangkan.

4. Fasal 2 memperuntukkan bahawa Akta yang dicadangkan hendaklah
terpakai kepada semua orang termasuk Kerajaan Persekutuan dan Kerajaan
Negeri.

5. Fasal 3 mengandungi takrif beberapa ungkapan yang digunakan di dalam
Akta yang dicadangkan.

Bahagian II

6. Bahagian II mengandungi peruntukan berhubung dengan Institut Penyelidikan
Keselamatan Jalan Raya Malaysia.

7. Fasal 4 memperuntukkan mengenai penubuhan Institut.

8. Fasal 5 membenarkan Institut untuk mempunyai meterai perbadanan.

9. Fasal 6 menyatakan fungsi Institut.

10. Fasal 7 dan _8 menyatakan kuasa dan kuasa tambahan Institut._

11. Fasal 9 membenarkan Institut untuk membuat tersedia apa-apa dapatan
penyelidikan yang terletak hak pada Institut bagi maksud pengkomersialan.

Bahagian III

12. Bahagian III mengandungi peruntukan berhubung dengan Lembaga

Pengarah Institut Penyelidikan Keselamatan Jalan Raya Malaysia.

13. _Fasal_ _10 memperuntukkan mengenai penubuhan Lembaga._


-----

_Institut Penyelidikan Keselamatan Jalan Raya Malaysia 35_

14. _Fasal_ _11 menyatakan keanggotaan Lembaga._

15. _Fasal_ _12 membenarkan anggota Lembaga yang merupakan wakil_

kementerian, jabatan atau organisasi yang dinamakan semula atau fungsinya
telah diambil alih oleh kementerian, jabatan atau organisasi lain, dinamakan
semula mengikut kementerian, jabatan atau organisasi yang dinamakan semula
atau mengikut kementerian, jabatan atau organisasi yang mengambil alih fungsi
tersebut, masing-masing.

16. _Fasal_ _13 memperuntukkan mengenai pelantikan Timbalan Pengerusi_

Lembaga dan Setiausaha Lembaga.

17. _Fasal_ _14 menyatakan fungsi Lembaga._

18. _Fasal 15 memperuntukkan mengenai kuasa Lembaga._

19. _Fasal_ _16 memperkatakan tempoh jawatan anggota Lembaga._

20. _Fasal_ _17 memperuntukkan mengenai pembatalan pelantikan anggota_

Lembaga dan peletakan jawatan mereka.

21. _Fasal_ _18 menyatakan keadaan di mana jawatan anggota Lembaga menjadi_

kosong.

22. _Fasal_ _19 memberi kuasa kepada Menteri untuk melantik secara sementara_

mana-mana anggota Lembaga untuk menjalankan fungsi Pengerusi jika jawatan
Pengerusi menjadi kosong atau apabila Pengerusi tidak hadir atau tidak dapat
menjalankan fungsinya.

23. _Fasal_ _20 membenarkan Lembaga mewakilkan mana-mana fungsinya_

kepada anggota Lembaga atau mana-mana jawatankuasa yang ditubuhkan di
bawah _fasal_ _21._

24. _Fasal_ _21 memberi kuasa kepada Lembaga untuk menubuhkan_

jawatankuasa untuk membantunya melaksanakan fungsinya.

25. _Fasal_ _22 memperuntukkan mengenai pembayaran elaun kepada anggota_

Lembaga yang bukan pegawai atau pekhidmat Institut.

26. _Fasal_ _23 memberikan kuasa kepada Menteri mengeluarkan arahan kepada_

Lembaga.

27. _Fasal_ _24 mengandungi peruntukan kesahan tindakan dan prosiding_

Lembaga.

Bahagian IV

28. Bahagian IV memperkatakan tentang Ketua Pengarah, Timbalan Ketua

Pengarah, pegawai dan pekhidmat Institut.

29. _Fasal_ _25_ memperuntukkan mengenai pelantikan Ketua Pengarah dan

menyatakan kuasa dan tugasnya.


-----

36 _Rang Undang-Undang_

30. _Fasal_ _26 memperuntukkan mengenai pelantikan Timbalan Ketua_

Pengarah.

31. _Fasal_ _27 memberi kuasa kepada Ketua Pengarah untuk mewakilkan_

fungsinya.

32. _Fasal_ _28 memperuntukkan pelantikan atau pengambilan kerja pegawai_

dan pekhidmat Institut.

33. _Fasal_ _29 membenarkan Institut untuk menentukan syarat perkhidmatan_

pegawai dan pekhidmatnya, dan memperuntukkan bahawa Akta Badan-Badan
Berkanun (Tatatertib dan Surcaj) 2000 hendaklah terpakai kepada pegawai
dan pekhidmat Institut.

34. _Fasal_ _30 memperkatakan kuasa Institut untuk memberi pinjaman dan_

membuat pendahuluan kepada pegawai dan pekhidmatnya, manakala _fasal_ _31_
memperuntukkan pembayaran faedah persaraan, ganjaran dan lain-lain elaun
kepada pegawai dan pekhidmatnya serta tanggungan mereka.

Bahagian V

35. Bahagian V mengandungi peruntukan kewangan.

36. _Fasal_ _32 memperuntukkan mengenai penubuhan “Kumpulan Wang Institut_

Penyelidikan Keselamatan Jalan Raya Malaysia” (“Kumpulan Wang”) dan
menetapkan wang yang terkandung di dalam Kumpulan Wang.

37. _Fasal_ _33 menyatakan perbelanjaan yang boleh dipertanggungkan pada_

Kumpulan Wang.

38. _Fasal_ _34 meletakkan tanggungjawab ke atas Institut untuk memelihara_

Kumpulan Wang.

39. _Fasal_ _35 memperuntukkan bahawa perbelanjaan Institut hendaklah dibayar_

daripada Kumpulan Wang dan Institut dikehendaki menyediakan anggaran
perbelanjaannya.

40. _Fasal_ _36 membenarkan Institut membuka dan menyenggara akaun_

bank.

41. _Fasal_ _37 membolehkan Institut meminjam wang._

42. _Fasal_ _38 membenarkan Institut melaburkan wang Institut._

43. _Fasal_ _39 membenarkan Institut menentukan tatacara kewangannya_

sendiri.

44. _Fasal_ _40 menyatakan bahawa tahun kewangan Institut bermula pada_

1 Januari dan berakhir pada 31 Disember setiap tahun.

45. _Fasal_ _41 memperuntukkan bahawa Akta Badan Berkanun (Akaun dan_

Laporan Tahunan) 1980 terpakai bagi Institut.


-----

_Institut Penyelidikan Keselamatan Jalan Raya Malaysia 37_

Bahagian VI

46. Bahagian VI mengandungi peruntukan berhubung dengan pegawai yang

ditugaskan.

47. _Fasal_ _42 memperuntukkan mengenai pelantikan pegawai yang ditugaskan_

dan pengeluaran sijil berkaitan pelantikan dan kad kuasa.

48. _Fasal_ _43 membolehkan Institut atau pegawai yang ditugaskan untuk_

memohon bagi mengakses data atau pendedahan data bagi memudahkan
penjalanan fungsinya, dan penggunaan kemudiannya data itu oleh Institut.

49. _Fasal_ _44 memperuntukkan bahawa bagi maksud penyelidikan keselamatan_

jalan raya, seorang pegawai yang ditugaskan boleh memeriksa mana-mana
entiti fizikal dan mengambil gambar entiti fizikal tersebut.

50. _Fasal_ _45 memberikan kuasa kepada pegawai yang ditugaskan untuk_

mengambil atau menyimpan sampel entiti fizikal yang dipercayai mengandungi
maklumat yang berkaitan atau relevan untuk maksud penyelidikan keselamatan
jalan raya, dan memeriksa atau menganalisis sampel tersebut apabila diterima.
_Fasal ini seterusnya memperuntukkan bahawa bagi maksud_ _fasal_ _43,_ _44 dan_
_45, setiap pegawai yang ditugaskan apabila diminta hendaklah menunjukkan_
kad kuasanya kepada orang yang diambil tindakan olehnya.

Bahagian Vii

51. Bahagian VII mengandungi peruntukan berhubung dengan perkara

tambahan.

52. _Fasal_ _46 memperuntukkan berkenaan hak pemilikan dapatan penyelidikan_

atau setiap program yang dijalankan oleh Institut dalam melaksanakan Akta
yang dicadangkan.

53. _Fasal_ _47 membolehkan Institut membenarkan mana-mana orang mengakses_

dapatan penyelidikan dan kemudahan Institut.

54. _Fasal_ _48 memperuntukkan berkenaan penyimpanan data daripada agensi_

lain untuk dianalisis bagi maksud Akta yang dicadangkan.

55. _Fasal_ _49 memperuntukkan mengenai hak eksklusif Institut untuk_

menggunakan simbol, reka bentuk atau representasi kepunyaannya.

56. _Fasal_ _50 menyatakan bahawa Ketua Pengarah, Timbalan Ketua Pengarah,_

mana-mana anggota Lembaga, mana-mana anggota jawatankuasa, mana-mana
pegawai atau pekhidmat Institut, mana-mana pegawai yang ditugaskan atau
mana-mana orang yang diupah oleh Institut semasa menunaikan kewajipannya
atau melaksanakan fungsinya atau menjalankan kuasanya di bawah Akta adalah
dianggap sebagai pekhidmat awam mengikut pengertian Kanun Keseksaan.


-----

38 _Rang Undang-Undang_

57. _Fasal_ _51 memberikan perlindungan di bawah Akta Perlindungan Pihak_

Berkuasa Awam 1948 terhadap sebarang tindakan, guaman, prosiding atau
pendakwaan ke atas Institut, Ketua Pengarah, Timbalan Ketua Pengarah,
mana-mana anggota Lembaga, mana-mana anggota jawatankuasa, mana-mana
pegawai atau pekhidmat Institut, mana-mana pegawai yang ditugaskan atau
mana-mana orang yang diupah oleh Institut.

58. _Fasal_ _52 bertujuan untuk memperuntukkan perlindungan bagi mana-mana_

anggota Lembaga daripada menanggung liabiliti diri bagi apa-apa kerugian atau
kerosakan yang disebabkan oleh apa-apa perbuatan atau peninggalan dalam
pengurusan atau pengendalian hal ehwal Institut atau Lembaga.

59. _Fasal_ _53 bertujuan memberikan perlindungan terhadap apa-apa tindakan,_

guaman, pendakwaan atau prosiding lain yang diambil, atau dibawa, dimulakan
atau dibuat terhadap Institut, Ketua Pengarah, Timbalan Ketua Pengarah,
mana-mana anggota Lembaga, mana-mana anggota jawatankuasa, mana-mana
pegawai atau pekhidmat Institut, mana-mana pegawai yang ditugaskan atau
mana-mana orang yang diupah oleh Institut.

60. _Fasal_ _54 memperkatakan tentang pewakilan di dalam prosiding sivil._

61. _Fasal_ _55 memperkatakan tentang peruntukan berhubung dengan kewajipan_

untuk mengekalkan kerahsiaan.

62. _Fasal_ _56 memperkatakan tentang penyampaian notis dan dokumen_

lain.

63. _Fasal_ _57_ memperuntukkan bahawa pendakwaan bagi sesuatu kesalahan

hendaklah dimulakan dengan keizinan Pendakwa Raya.

64. _Fasal_ _58 membolehkan Menteri, setelah berunding dengan Lembaga,_

untuk menerima pakai mana-mana peraturan, kaedah, dasar, pekeliling dan
arahan yang diperbuat atau dikeluarkan oleh Kerajaan Persekutuan.

65. _Fasal_ _59 memberi kuasa kepada Menteri, setelah berunding dengan Lembaga,_

untuk membuat peraturan-peraturan di bawah Akta yang dicadangkan.

66. _Fasal_ _60 memperuntukkan mengenai perkara yang dilakukan pada_

menjangkakan Akta yang dicadangkan diperbuat.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U[2])2601]


-----

