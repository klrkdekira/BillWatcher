---
Year: 2010
Bill: D.R.29/2010 - Rang Undang-Undang Kawalan Harga dan Antipencatutan 2010 (Lulus)
Title: D.R.29/2010 - Rang Undang-Undang Kawalan Harga dan Antipencatutan 2010 (Lulus)
Download URL: https://www.parlimen.gov.my/files/billindex/pdf/2010/DR292010.pdf
URL: https://www.parlimen.gov.my/files/billindex/pdf/2010/DR292010.pdf
---
---
Reading:
D.R.29/2010
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:13/10/2010
Dibentang Oleh:Y.B. Dato Sri Ismail Sabri bin Yaakob, Menteri Perdagangan Dalam Negeri, Koperasi dan Kepenggunaan
---

_Kawalan Harga dan Antipencatutan_ 1

**D.R. 29/2010**

RANG UNDANG-UNDANG KAWALAN HARGA DAN

ANTIPENCATUTAN 2010

SUSUNAN FASAL

Bahagian I

PERMULAAN

Fasal

1. Tajuk ringkas dan permulaan kuat kuasa

2. Tafsiran

3. Pelantikan Pengawal Harga, Timbalan Pengawal Harga, Penolong Pengawal
Harga, dsb.

Bahagian II

PENENTUAN HARGA DAN CAJ

4. Kuasa Pengawal untuk menentukan harga barangan

5. Kuasa Pengawal untuk menentukan caj bagi perkhidmatan

6. Kuasa Pengawal untuk menentukan harga atau caj mengikut kawasan

7. Kuasa Pengawal untuk menentukan amaun deposit

8. Harga yang ditentukan termasuk cukai

9. Penjual hendaklah mempamerkan senarai harga

10. Perintah penandaan harga

Bahagian III

KESALAHAN

11. Kesalahan untuk menjual barangan harga terkawal, menyediakan
perkhidmatan caj terkawal, dsb., selain mengikut harga atau caj yang
ditentukan

12. Kesalahan membeli barangan harga terkawal atau memperoleh perkhidmatan
caj terkawal, dsb., selain mengikut harga atau caj yang ditentukan

13. Syarat-syarat yang menyalahi undang-undang


-----

_Rang Undang-Undang_

Bahagian IV

ANTIPENCATUTAN

Fasal

14. Kesalahan mencatut

15. Mekanisma menentukan keuntungan tinggi yang tidak munasabah

16. Tawaran menjual

17. Tawaran membekal

Bahagian V

PENALTI

18. Penalti

Bahagian VI

PENYIASATAN DAN PENGUATKUASAAN

Bab 1

_Penyiasatan dan aduan_

19. Penyiasatan oleh Penolong Pengawal

20. Aduan kepada Penolong Pengawal

Bab 2

_Kuasa mengumpul maklumat_

21. Kuasa Penolong Pengawal untuk menghendaki pemberian maklumat

22. Penolong Pengawal boleh memegang simpan dokumen

23. Akses kepada rekod

24. Kerahsiaan

25. Komunikasi terlindung

26. Memberi maklumat, keterangan atau dokumen yang palsu atau
mengelirukan

27. Pemusnahan, penyembunyian, pencacatan dan pengubahan rekod


-----

_Kawalan Harga dan Antipencatutan_ 3

Bab 3

_Kuasa-kuasa penggeledahan dan penyitaan_

Fasal

28. Akses kepada tempat atau premis

29. Kuasa untuk memasuki premis dengan waran geledah

30. Kuasa memasuki dan menggeledah dan menyita tanpa waran

31. Akses kepada maklumat berekod, data berkomputer, dsb.

32. Pemberian maklumat

33. Waran boleh diterima walaupun cacat

34. Senarai benda yang disita

35. Pelucuthakan barangan

36. Pelepasan benda yang disita

37. Penyitaan barangan mudah musnah

38. Tiada kos atau ganti rugi yang berbangkit daripada penyitaan boleh
didapatkan balik

39. Halangan

40. Kuasa penyiasatan oleh pegawai polis

Bahagian VII

MAJLIS PENASIHAT HARGA

41. Majlis Penasihat Harga

42. Keanggotaan Majlis

43. Penjalanan sementara fungsi Pengerusi

44. Pengosongan jawatan

45. Pembatalan pelantikan

46. Peletakan jawatan

47. Mengisi kekosongan

48. Setiausaha kepada Majlis dan pegawai lain

49. Elaun

50. Mesyuarat

51. Majlis boleh mengundang orang lain untuk menghadiri mesyuarat

52. Kesahan perbuatan dan prosiding

53. Peraturan-peraturan yang berhubungan dengan Majlis


-----

_Rang Undang-Undang_

Bahagian VIII

AM

Fasal

54. Bidang kuasa untuk membicarakan kesalahan

55. Ganjaran bagi maklumat

56. Pemulaan pendakwaan

57. Penalti am

58. Pengkompaunan kesalahan

59. Kesalahan oleh pertubuhan perbadanan

60. Kuasa Menteri untuk membuat peraturan

61. Akta Perlindungan Pihak Berkuasa Awam 1948

62. Perlindungan pegawai dan orang lain

63. Kecualian dan peralihan


-----

_Kawalan Harga dan Antipencatutan_ 5

RANG UNDANG-UNDANG

_b e r n a m a_

Suatu Akta untuk mengawal harga barangan dan caj bagi
perkhidmatan dan melarang pencatutan dan untuk mengadakan
peruntukan mengenai perkara yang berkaitan atau bersampingan
dengannya.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Kawalan Harga dan**
Antipencatutan 2010.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta dan Menteri_
boleh menetapkan tarikh yang berlainan bagi permulaan kuat
kuasa peruntukan yang berlainan dalam Akta ini.

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“Akta ini” termasuklah mana-mana perundangan subsidiari yang
dibuat di bawah Akta ini;


-----

6 _Rang Undang-Undang_

“barangan” ertinya tiap-tiap jenis harta, sama ada ketara atau
tidak ketara, sama ada harta alih atau tak alih, tetapi tidak termasuk
wang dan hak dalam tindakan;

“barangan harga terkawal” ertinya barangan yang berkenaan
dengannya harga maksimum atau minimum atau tetap ditentukan
di bawah seksyen 4;

“caj” ertinya apa-apa jumlah wang atau apa-apa bentuk balasan
yang diberikan sebagai pertukaran bagi apa-apa perkhidmatan;

“ditetapkan” ertinya ditetapkan melalui peraturan-peraturan
yang dibuat di bawah Akta ini;

“elektronik” ertinya teknologi yang menggunakan elektrik, optik,
magnetik, elektromagnetik, biometrik, fotonik atau teknologi lain
yang seumpamanya;

“harga” ertinya apa-apa jumlah wang atau apa-apa bentuk balasan
yang diberikan sebagai pertukaran bagi apa-apa barangan;

“jualan” termasuklah sesuatu jualan barangan oleh seorang
ejen bagi pihak prinsipalnya atau oleh seorang pekhidmat bagi
pihak majikannya, sesuatu jualan barangan dengan komisen atau
konsainan bagi jualan dan sesuatu perjanjian untuk menjual dan
sesuatu tawaran untuk menjual;

“membekalkan” dengan apa-apa cara, termasuklah melalui
transaksi elektronik—

_(a)_ berhubungan dengan barangan, ertinya pembekalan, termasuk

pembekalan semula, secara penjualan, pertukaran, pajakan,
sewaan atau sewa beli barangan itu; dan

_(b)_ berhubungan dengan perkhidmatan, ertinya pengadaan

secara penjualan, pemberian atau pembekalan perkhidmatan
itu;

“Menteri” ertinya Menteri yang dipertanggungkan dengan

tanggungjawab bagi perdagangan dalam negeri dan hal ehwal
pengguna;

“pegawai yang diberi kuasa” ertinya mana-mana pegawai awam

yang diberi kuasa di bawah subseksyen 3(6);


-----

_Kawalan Harga dan Antipencatutan_ 7

“Pengawal” ertinya Pengawal Harga yang dilantik di bawah

seksyen 3;

“Penolong Pengawal” ertinya Penolong Pengawal Harga yang

dilantik di bawah seksyen 3;

“perkhidmatan” ertinya apa-apa yang dilakukan atau akan

dilakukan termasuk pemberian, penyerahhakan atau penyerahan
apa-apa hak atau penyediaan apa-apa kemudahan atau kebaikan,
tetapi tidaklah termasuk pembekalan barangan atau wang;

“perkhidmatan caj terkawal” ertinya perkhidmatan yang berkenaan

dengannya caj maksimum atau minimum atau tetap ditentukan di
bawah seksyen 5;

“premis” ertinya apa-apa tempat, yang tidak bergerak atau

sebaliknya, yang ditubuhkan atau didirikan oleh mana-mana orang,
sama ada tempat itu dengan atau tanpa kepungan, dan termasuklah
kenderaan, pesawat udara, kapal laut dan apa-apa vesel lain;

“Timbalan Pengawal” ertinya Timbalan Pengawal Harga yang

dilantik di bawah seksyen 3.

**Pelantikan Pengawal Harga, Timbalan Pengawal Harga,**
**Penolong Pengawal Harga, dsb.**

**3. (1) Menteri boleh melantik, daripada kalangan pegawai awam,**
seorang Pengawal Harga, apa-apa bilangan Timbalan Pengawal
Harga dan apa-apa bilangan Penolong Pengawal Harga dan pegawai
lain sebagaimana yang perlu bagi maksud Akta ini.

(2) Pengawal Harga hendaklah, tertakluk kepada arahan dan
kawalan am Menteri, melaksanakan kewajipan yang dikenakan
dan menjalankan kuasa yang diberikan kepadanya di bawah Akta
ini.

(3) Timbalan Pengawal Harga, Penolong Pengawal Harga dan
pegawai lain yang dilantik di bawah subseksyen (1) hendaklah
berada di bawah arahan dan kawalan Pengawal Harga.

(4) Kecuali sebagaimana yang diperuntukkan dalam seksyen 4,
5, 6 dan 7, Timbalan Pengawal Harga boleh melaksanakan segala
kewajipan yang dikenakan ke atas dan menjalankan segala kuasa
yang diberikan kepada Pengawal Harga di bawah Akta ini.


-----

8 _Rang Undang-Undang_

(5) Pengawal Harga dan Timbalan Pengawal Harga boleh
melaksanakan segala kewajipan yang dikenakan ke atas dan
menjalankan segala kuasa yang diberikan kepada Penolong
Pengawal Harga di bawah Akta ini.

(6) Menteri boleh memberi kuasa mana-mana pegawai awam
untuk menjalankan semua atau mana-mana kuasa di bawah Akta
ini atau mana-mana peraturan yang dibuat di bawah Akta ini.

(7) Semua pegawai yang dilantik di bawah seksyen ini
hendaklah disifatkan sebagai pekhidmat awam dalam pengertian
Kanun Keseksaan [Akta 574].

Bahagian ii

PENENTUAN HARGA DAN CAJ

**Kuasa Pengawal untuk menentukan harga barangan**

**4. Pengawal boleh, dengan kelulusan Menteri, melalui perintah**
yang disiarkan dalam _Warta, menentukan harga maksimum,_
minimum atau tetap bagi pembuatan, pengeluaran, pemborongan
atau peruncitan—

_(a)_ apa-apa barangan;

_(b)_ apa-apa kelas atau kelas-kelas tertentu barangan; dan

_(c)_ apa-apa unit atau kuantiti apa-apa barangan,

yang boleh termasuk caj bagi apa-apa perkhidmatan yang berhubungan
dengan pembekalan, penghantaran, pembaikan, penyenggaraan,
pembungkusan, pembawaan atau penyimpanan barangan itu.

**Kuasa Pengawal untuk menentukan caj bagi perkhidmatan**

**5. Pengawal boleh, dengan kelulusan Menteri, melalui perintah**
yang disiarkan dalam Warta, menentukan caj maksimum, minimum
atau tetap bagi—

_(a)_ apa-apa perkhidmatan;

_(b)_ apa-apa kelas atau kelas-kelas tertentu perkhidmatan;

dan

_(c)_ apa-apa unit atau kuantiti apa-apa perkhidmatan.


-----

_Kawalan Harga dan Antipencatutan_ 9

**Kuasa Pengawal untuk menentukan harga atau caj mengikut**
**kawasan**

**6. Pengawal, dalam menentukan harga barangan atau caj bagi**
perkhidmatan di bawah seksyen 4 atau 5, boleh menentukan harga
atau caj yang berlainan bagi kawasan yang berlainan berkenaan
dengan barangan atau perkhidmatan yang sama atau serupa.

**Kuasa Pengawal untuk menentukan amaun deposit**

**7. Pengawal boleh menentukan amaun deposit yang mana-mana**
orang, yang menjual apa-apa barangan harga terkawal tertakluk
kepada syarat bahawa bekas barangan itu hendaklah dikembalikan,
boleh menghendaki berkenaan dengan bekas itu, dan boleh
menentukan amaun yang orang itu hendaklah, apabila bekas itu
dikembalikan, membayar balik kepada orang yang mengembalikan
bekas itu dan syarat-syarat yang tertakluk kepadanya bayaran
balik itu kena dibayar.

**Harga yang ditentukan termasuk cukai**

**8. Jika harga bagi apa-apa barangan atau caj bagi apa-apa**
perkhidmatan ditentukan di bawah Bahagian ini, harga atau
perkhidmatan itu hendaklah termasuk semua cukai, duti dan apaapa caj kerajaan yang lain.

**Penjual hendaklah mempamerkan senarai harga**

**9. (1) Mana-mana orang yang menawarkan untuk menjual apa-apa**
barangan harga terkawal atau menawarkan untuk membekalkan
apa-apa perkhidmatan caj terkawal hendaklah mempamerkan senarai
harga bagi barangan harga terkawal atau caj bagi perkhidmatan
caj terkawal dalam kedudukan yang mudah dilihat yang senang
dibaca oleh mana-mana orang yang bercadang untuk membeli
barangan atau perkhidmatan itu.

(2) Walau apa pun subseksyen (1), jika tidak praktik untuk
mempamerkan senarai harga atau caj sebagaimana yang dikehendaki
di bawah subseksyen (1), senarai harga atau caj itu hendaklah
dipamerkan mengikut cara yang ditentukan oleh Pengawal.


-----

10 _Rang Undang-Undang_

(3) Mana-mana orang yang tidak mematuhi subseksyen (1)
atau (2) melakukan suatu kesalahan.

**Perintah penandaan harga**

**10. (1) Jika ternyata pada Menteri adalah perlu atau suai manfaat**
bahawa apa-apa barangan atau perkhidmatan yang akan dibekalkan
patut ditandakan dengan atau disertai dengan apa-apa maklumat
berkenaan dengan harga barangan atau caj bagi perkhidmatan
itu, Menteri boleh, melalui perintah yang disiarkan dalam Warta,
mengenakan kehendak supaya barangan atau perkhidmatan itu
ditandakan dengan atau diserta dengan apa-apa maklumat dan
kehendak itu boleh meliputi bentuk dan cara bagaimana maklumat
itu hendaklah diberikan.

(2) Menteri boleh menetapkan penalti denda tidak melebihi
satu ratus ribu ringgit bagi pelanggaran atau ketidakpatuhan
peruntukan perintah itu.

Bahagian III

KESALAHAN

**Kesalahan untuk menjual barangan harga terkawal, menyediakan**
**perkhidmatan caj terkawal, dsb., selain mengikut harga atau**
**caj yang ditentukan**

**11. Mana-mana orang yang menjual atau menawarkan untuk**
menjual apa-apa barangan harga terkawal atau menyediakan
atau menawarkan untuk menyediakan apa-apa perkhidmatan caj
terkawal atau yang mengutip deposit selain mengikut harga atau
caj yang ditentukan oleh Pengawal di bawah seksyen 4, 5 atau
7 melakukan suatu kesalahan.

**Kesalahan membeli barangan harga terkawal atau memperoleh**
**perkhidmatan caj terkawal, dsb., selain mengikut harga atau**
**caj yang ditentukan**

**12. (1) Mana-mana orang yang membeli atau menawarkan untuk**
membeli apa-apa barangan harga terkawal atau memperoleh atau
menawarkan untuk memperoleh apa-apa perkhidmatan caj terkawal
selain mengikut harga atau caj yang ditentukan oleh Pengawal di
bawah seksyen 4, 5 atau 7 melakukan suatu kesalahan.


-----

_Kawalan Harga dan Antipencatutan_ 11

(2) Dalam mana-mana prosiding bagi kesalahan di bawah
subseksyen (1), menjadi pembelaan bagi orang yang dipertuduh
untuk membuktikan bahawa dia tidak mempunyai pengetahuan
dan bertindak dengan suci hati dalam membeli atau menawarkan
untuk membeli apa-apa barangan harga terkawal atau memperoleh
atau menawarkan untuk memperoleh apa-apa perkhidmatan caj
terkawal pada harga atau caj selain mengikut harga atau caj yang
ditentukan oleh Pengawal.

**Syarat-syarat yang menyalahi undang-undang**

**13. Mana-mana orang yang, dalam menjual apa-apa barangan harga**
terkawal atau dalam menyediakan apa-apa perkhidmatan harga
terkawal, mengenakan apa-apa syarat jualan yang berhubungan
dengan harga barangan atau caj bagi perkhidmatan itu selain
syarat—

(i) yang menghendaki bayaran serta-merta baginya;

(ii) yang menetapkan tempoh yang dalamnya bayaran

hendaklah dibuat atau penghantaran hendaklah diambil
atau perkhidmatan hendaklah disediakan; atau

(iii) yang menghendaki suatu deposit berkenaan dengan apa
apa bekas bagi barangan itu,

melakukan suatu kesalahan.

Bahagian IV

ANTIPENCATUTAN

**Kesalahan mencatut**

**14. (1) Mana-mana orang yang, dalam penjalanan perdagangan**
atau perniagaan, mencatut dalam menjual atau menawarkan untuk
menjual atau membekalkan atau menawarkan untuk membekalkan apaapa barangan atau perkhidmatan melakukan suatu kesalahan.

(2) Bagi maksud Akta ini, “mencatut” ertinya membuat
keuntungan tinggi yang tidak munasabah.


-----

12 _Rang Undang-Undang_

**Mekanisma menentukan keuntungan tinggi yang tidak**
**munasabah**

**15. (1) Menteri hendaklah menetapkan mekanisma untuk**
menentukan keuntungan tinggi yang tidak munasabah dan jenis
mekanisma yang berlainan boleh ditetapkan untuk memenuhi
keadaan dan hal keadaan yang berlainan sebagaimana yang
difikirkan patut oleh Menteri.

(2) Dalam merumuskan mekanisma di bawah subseksyen (1),
Menteri boleh mempertimbangkan perkara yang berikut:

_(a)_ apa-apa pengenaan cukai;

_(b)_ kos pembekal;

_(c)_ keadaan penawaran dan permintaan;

_(d)_ keadaan dan hal keadaan geografi atau pasaran produk;

atau

_(e)_ apa-apa perkara berkaitan yang lain berhubungan dengan

harga barangan atau caj bagi perkhidmatan.

**Tawaran menjual**

**16. Bagi maksud Akta ini, tawaran untuk menjual hendaklah**
disifatkan termasuk mendedahkan barangan untuk dijual, penyiaran
senarai harga, pengemukaan sebut harga bagi apa-apa barangan
atau perkhidmatan atau apa-apa perbuatan atau pemberitahuan
lain yang dengannya kemahuan untuk membuat apa-apa transaksi
jualan dinyatakan.

**Tawaran membekal**

**17. Bagi maksud Akta ini—**

_(a) berhubungan dengan barangan, seseorang yang mendedahkan_

barangan untuk bekalan atau mempunyai barangan dalam
milikannya untuk bekalan; atau

_(b) berhubungan dengan perkhidmatan, seseorang yang_

mengiklankan perkhidmatan,

h e n d a k l a h d i s i f a t k a n s e b a g a i m e n a w a r k a n a t a u
membekalkannya.


-----

_Kawalan Harga dan Antipencatutan_ 13

Bahagian V

PENALTI

**Penalti**

**18. Mana-mana orang yang melakukan mana-mana kesalahan**
di bawah Bahagian III atau Bahagian IV boleh, apabila
disabitkan—

_(a)_ jika orang itu suatu pertubuhan perbadanan, didenda tidak

melebihi lima ratus ribu ringgit dan, bagi kesalahan kali
yang kedua atau yang berikutnya, didenda tidak melebihi
satu juta ringgit; atau

_(b)_ jika orang itu bukan suatu pertubuhan perbadanan, didenda

tidak melebihi satu ratus ribu ringgit atau dipenjarakan
selama tempoh tidak melebihi tiga tahun atau keduaduanya dan, bagi kesalahan kali yang kedua atau yang
berikutnya, didenda tidak melebihi dua ratus lima puluh
ribu ringgit atau dipenjarakan selama tempoh tidak
melebihi lima tahun atau kedua-duanya.

Bahagian VI

PENYIASATAN DAN PENGUATKUASAAN

Bab I

_Penyiasatan dan aduan_

**Penyiasatan oleh Penolong Pengawal**

**19. Jika Penolong Pengawal mempunyai alasan yang munasabah**
untuk mengesyaki bahawa apa-apa kesalahan sedang atau akan
dilakukan di bawah Akta ini, maka Penolong Pengawal boleh
menjalankan apa-apa penyiasatan yang difikirkannya suai manfaat
bagi pentadbiran wajar Akta ini.

**Aduan kepada Penolong Pengawal**

**20. (1) Penolong Pengawal boleh, apabila mendapat aduan**
daripada seseorang, menjalankan suatu penyiasatan ke atas manamana orang yang telah atau sedang melakukan apa-apa kesalahan
di bawah Akta ini.


-----

14 _Rang Undang-Undang_

(2) Aduan itu hendaklah menyatakan orang yang terhadapnya
aduan itu dibuat dan butiran kesalahan yang dikatakan di bawah
Akta ini.

Bab 2

_Kuasa Mengumpul Maklumat_

**Kuasa Penolong Pengawal untuk menghendaki pemberian**
**maklumat**

**21. (1) Seksyen ini terpakai bagi seseorang jika Penolong**
Pengawal, dalam menjalankan penyiasatan di bawah Bahagian
ini mempunyai sebab untuk mempercayai bahawa orang itu—

_(a)_ mempunyai apa-apa maklumat (termasuk, tetapi tidak

terhad kepada, rekod, akaun dan data berkomputer) atau
apa-apa dokumen yang berkaitan dengan pelaksanaan
kuasa dan fungsi Penolong Pengawal di bawah Akta
ini; atau

_(b)_ berupaya memberikan apa-apa keterangan yang Penolong

Pengawal mempunyai sebab untuk mempercayai adalah
berkaitan dengan pelaksanaan kuasa dan fungsi Penolong
Pengawal di bawah Akta ini.

(2) Walau apa pun peruntukan mana-mana undang-undang
bertulis yang lain, Penolong Pengawal, dengan notis bertulis,
boleh mengarahkan mana-mana orang—

_(a)_ untuk memberi Penolong Pengawal, dalam tempoh masa

dan mengikut cara dan bentuk yang dinyatakan dalam
notis itu, apa-apa maklumat atau dokumen yang disebut
dalam subseksyen (1);

_(b)_ untuk mengemukakan kepada Penolong Pengawal, dalam

tempoh dan mengikut cara yang dinyatakan dalam notis
itu, apa-apa maklumat atau dokumen yang disebut dalam
subseksyen (1), sama ada dalam bentuk fizikal atau
media elektronik;

_(c)_ untuk membuat salinan, atau cabutan daripada, apa-apa

dokumen yang disebut dalam subseksyen (1) dan untuk
mengemukakan salinan atau cabutan dokumen itu, mengikut


-----

_Kawalan Harga dan Antipencatutan_ 15

mana-mana yang berkenaan, kepada Penolong Pengawal
dalam tempoh dan mengikut cara yang dinyatakan dalam
notis itu;

_(d)_ jika orang itu seorang individu, untuk hadir di hadapan

Penolong Pengawal pada masa dan di tempat yang
dinyatakan dalam notis itu untuk memberikan apa-apa
maklumat, sama ada secara lisan atau bertulis, dan untuk
mengemukakan apa-apa dokumen yang disebut dalam
subseksyen (1), sama ada dalam bentuk fizikal atau
media elektronik;

_(e)_ jika orang itu suatu pertubuhan perbadanan, untuk

menyebabkan pegawai yang berkaitan dan berkelayakan
bagi pertubuhan itu untuk hadir di hadapan Penolong
Pengawal pada masa dan di tempat yang dinyatakan dalam
notis itu untuk memberikan apa-apa maklumat, sama
ada secara lisan atau bertulis, dan untuk mengemukakan
apa-apa dokumen yang disebut dalam subseksyen (1),
sama ada dalam bentuk fizikal atau media elektronik;

_(f)_ jika orang itu suatu perkongsian, untuk menyebabkan

individu yang merupakan seorang pekongsi dalam
perkongsian itu atau pekerja perkongsian itu untuk hadir
di hadapan Penolong Pengawal pada masa dan di tempat
yang dinyatakan dalam notis itu untuk memberikan apaapa maklumat, sama ada secara lisan atau bertulis, dan
untuk mengemukakan apa-apa dokumen yang disebut
dalam subseksyen (1), sama ada dalam bentuk fizikal
atau media elektronik; atau

_(g)_ untuk membuat suatu pernyataan kepada Penolong Pengawal

dengan memberikan suatu penjelasan mengenai apa-apa
maklumat atau dokumen yang disebut dalam subseksyen
(1) dalam tempoh dan mengikut cara dan bentuk yang
dinyatakan dalam notis itu.

(3) Jika Penolong Pengawal mengarahkan mana-mana orang
supaya mengemukakan apa-apa dokumen di bawah subseksyen
(2) dan orang itu tidak mempunyai jagaan ke atas dokumen itu,
orang itu hendaklah—

_(a)_ menyatakan, sepanjang pengetahuan dan kepercayaannya,

di mana dokumen itu boleh dijumpai; dan


-----

16 _Rang Undang-Undang_

_(b)_ mengenal pasti, sepanjang pengetahuan dan kepercayaannya,

orang yang terakhir mempunyai jagaan ke atas dokumen
itu dan di mana orang terakhir yang disebut itu boleh
dijumpai.

(4) Mana-mana orang yang diarahkan supaya memberikan
maklumat di bawah subseksyen (2) atau (3) hendaklah memastikan
bahawa maklumat yang diberikan itu adalah benar, tepat dan
lengkap dan orang itu hendaklah memberikan representasi yang
nyata bermaksud sedemikian, termasuk suatu perisytiharan bahawa
yang dia tidak menyedari mengenai apa-apa maklumat lain yang
boleh menjadikan maklumat yang diberikan itu tidak benar atau
mengelirukan.

(5) Mana-mana orang yang enggan atau tidak mematuhi
arahan yang dibuat oleh Penolong Pengawal di bawah seksyen
ini melakukan suatu kesalahan.

**Penolong Pengawal boleh memegang simpan dokumen**

**22. (1) Penolong Pengawal boleh mengambil dan memegang**
simpan selama tempoh yang perlu, milikan mana-mana dokumen
yang diperoleh di bawah Bahagian ini.

(2) Orang yang memberikan dokumen itu berhak untuk
dibekalkan, dengan secepat yang dapat dilaksanakan, suatu salinan
yang diperakui sah oleh Penolong Pengawal sebagai suatu salinan
benar dokumen itu.

(3) Walau apa pun peruntukan mana-mana undang-undang
bertulis yang lain, salinan yang diperakui sah bagi dokumen itu
hendaklah diterima sebagai keterangan seolah-olah salinan itu
ialah dokumen asal.

(4) Jika Penolong Pengawal berpuas hati bahawa dokumen
itu tidak lagi perlu dipegang simpan, Penolong Pengawal boleh
mengembalikan dokumen itu kepada orang yang memberikan
dokumen itu, dengan secepat yang dapat dilaksanakan.

**Akses kepada rekod**

**23. (1) Mana-mana orang hendaklah, jika pada bila-bila masa**
diarahkan oleh Penolong Pengawal, membenarkan Penolong
Pengawal akses kepada buku, rekod, akaun, dokumen, data


-----

_Kawalan Harga dan Antipencatutan_ 17

berkomputer, benda atau perkara bagi maksud menjalankan
mana-mana fungsi atau kuasa Penolong Pengawal di bawah Akta
ini.

(2) Mana-mana orang yang tidak mematuhi arahan yang dibuat
oleh Penolong Pengawal di bawah subseksyen (1) melakukan
suatu kesalahan.

**Kerahsiaan**

**24. (1) Mana-mana orang yang menzahirkan atau menggunakan**
apa-apa maklumat rahsia berkenaan dengan suatu perusahaan
tertentu atau hal ehwal seseorang individu yang diperoleh
menurut kuasa mana-mana peruntukan Akta ini melakukan suatu
kesalahan.

(2) Tiada apa pun dalam subseksyen (1) boleh berkuat kuasa
untuk menghalang penzahiran maklumat jika—

_(a)_ penzahiran itu dibuat dengan persetujuan orang yang

daripadanya maklumat itu diperolehi;

_(b)_ penzahiran itu dibuat dalam hal keadaan yang maklumat

yang diberikan itu dirangka dengan cara yang sebegitu rupa
sehingga sumber maklumat itu tidak dapat dipastikan;

_(c)_ maklumat itu telah sedia ada dalam domain awam;

_(d)_ penzahiran itu dibuat bagi memudahkan pelaksanaan

fungsi Pengawal, Timbalan Pengawal atau Penolong
Pengawal;

_(e)_ penzahiran itu dibuat secara munasabah semasa apa-apa

prosiding di bawah Akta ini dengan syarat bahawa
penzahiran itu tidak dibuat berlawanan dengan apa-apa
arahan Pengawal, Timbalan Pengawal atau Penolong
Pengawal yang di hadapannya prosiding itu berjalan;
atau

_(f)_ penzahiran itu dibuat berkaitan dengan penyiasatan terhadap

suatu kesalahan di bawah Akta ini.

(3) Bagi maksud seksyen ini, “maklumat rahsia” ertinya maklumat
perdagangan, perniagaan atau perindustrian yang dipunyai oleh
mana-mana orang, yang mempunyai nilai ekonomi dan secara
amnya tidak tersedia kepada atau diketahui oleh orang lain.


-----

18 _Rang Undang-Undang_

**Komunikasi terlindung**

**25. (1) Tiada seorang pun boleh dikehendaki, di bawah**
mana-mana peruntukan Bahagian ini, supaya memberikan atau
menzahirkan apa-apa komunikasi antara seorang penasihat
undang-undang profesional dengan pelanggannya yang dilindungi
daripada penzahiran mengikut seksyen 126 Akta Keterangan 1950

[Akta 56].

(2) Jika—

_(a)_ Pengawal membuat suatu kehendak di bawah seksyen 21

terhadap seorang peguam bela dan peguam cara berkenaan
dengan maklumat atau dokumen; dan

_(b)_ maklumat atau dokumen itu mengandungi komunikasi

terlindung yang dibuat oleh atau bagi pihak atau kepada
peguam bela dan peguam cara itu atas sifatnya sebagai
seorang peguam bela dan peguam cara,

peguam bela dan peguam cara itu berhak untuk enggan mematuhi
kehendak itu melainkan jika orang yang kepadanya atau olehnya
atau bagi pihaknya komunikasi itu dibuat atau, jika orang itu ialah
pertubuhan perbadanan yang di bawah penerimaan atau sedang
digulung, penerima atau pelikuidasi, mengikut mana-mana yang
berkenaan, bersetuju supaya peguam bela dan peguam cara itu
mematuhi kehendak itu, tetapi jika peguam bela dan peguam cara
itu enggan untuk mematuhi kehendak sedemikian, peguam bela
dan peguam cara itu hendaklah dengan segera memberi Pengawal
secara bertulis nama dan alamat orang yang kepadanya atau
olehnya atau bagi pihaknya komunikasi itu dibuat.

**Memberikan maklumat, keterangan atau dokumen yang palsu**
**atau mengelirukan**

**26. Seseorang yang tidak menzahirkan atau meninggalkan untuk**
memberikan apa-apa maklumat, dokumen atau keterangan yang
berkaitan, atau memberikan apa-apa maklumat, dokumen atau
keterangan yang dia tahu atau ada sebab untuk mempercayai
adalah palsu atau mengelirukan, dalam penjalanan penyiasatan
oleh Penolong Pengawal, melakukan suatu kesalahan di bawah
Akta ini.


-----

_Kawalan Harga dan Antipencatutan_ 19

**Pemusnahan, penyembunyian, pencacatan dan pengubahan**
**rekod**

**27. Seseorang yang—**

_(a)_ memusnahkan, menyembunyikan, mencacatkan atau

mengubah; atau

_(b)_ menghantar atau cuba untuk menghantar atau berkomplot

dengan mana-mana orang lain untuk mengalihkan dari
premisnya atau menghantar ke luar Malaysia,

apa-apa buku, rekod, akaun, dokumen, data berkomputer, benda
atau perkara yang disimpan atau disenggarakan dengan niat
untuk memfraud Penolong Pengawal atau untuk menghalang,
melengahkan atau menggalang penjalanan suatu penyiasatan atau
penjalanan mana-mana kuasa Penolong Pengawal di bawah Akta
ini melakukan suatu kesalahan.

Bab 3

_Kuasa-kuasa Penggeledahan dan Penyitaan_

**Akses kepada tempat atau premis**

**28. (1) Penolong Pengawal pada bila-bila masa hendaklah**
mempunyai akses kepada mana-mana tempat atau premis di mana
apa-apa perniagaan dijalankan bagi maksud mengumpul atau
memantau harga barangan atau caj bagi perkhidmatan.

(2) Penolong Pegawal dalam memasuki tempat atau premis di
bawah subseksyen (1) boleh membawa mana-mana pegawai yang
diberikuasa sebagaimana yang difikirkan perlu bagi pentadbiran
wajar Akta ini.

**Kuasa untuk memasuki premis dengan waran geledah**

**29. (1) Jika ternyata pada seseorang Majistret, berdasarkan**
maklumat bertulis dengan bersumpah dan selepas apa-apa siasatan
yang difikirkannya perlu, bahawa terdapat alasan yang munasabah
untuk mempercayai bahawa seseorang telah melakukan atau
sedang melakukan suatu kesalahan di bawah Akta ini, agar apaapa keterangan atau benda yang perlu dalam pelaksanaan suatu


-----

20 _Rang Undang-Undang_

penyiasatan bagi apa-apa kesalahan mungkin ditemui di dalam
mana-mana premis, Majistret itu boleh mengeluarkan suatu
waran yang memberi kuasa mana-mana Penolong Pengawal yang
dinamakan dalamnya untuk memasuki premis itu pada bila-bila masa,
dengan atau tanpa bantuan, dan jika perlu dengan menggunakan
kekerasan untuk menggeledah dan menyita apa-apa keterangan
atau benda.

(2) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa penggeledahan dan
penyitaan apa-apa buku, rekod, akaun, dokumen, data komputer,
barangan atau benda yang mengandungi atau dengan munasabahnya
dipercayai mengandungi maklumat tentang apa-apa kesalahan yang
disyaki telah dilakukan atau selainnya perlu untuk melaksanakan
suatu penyiasatan bagi apa-apa kesalahan.

(3) Penolong Pengawal yang menjalankan penggeledahan di
bawah subseksyen (1) boleh, bagi maksud menyiasat kesalahan
itu, memeriksa mana-mana orang yang berada di dalam atau di
premis itu.

(4) Penolong Pengawal yang membuat pemeriksaan ke atas
seseorang di bawah subseksyen (3) boleh menyita, atau mengambil
milikan dan menyimpan dalam jagaan selamat semua benda selain
pakaian yang perlu yang dijumpai pada orang itu, dan apa-apa
benda lain, yang mengenainya terdapat sebab untuk mempercayai
bahawa benda itu merupakan peralatan atau keterangan mengenai
kesalahan itu, dan benda itu boleh ditahan sehingga mahkamah
mengeluarkan perintah pelupusan terhadapnya.

(5) Jika, oleh sebab jenis, saiz atau amaunnya, adalah tidak
praktik untuk memindahkan apa-apa buku, rekod, akaun, dokumen,
data berkomputer, barangan atau benda yang disita di bawah seksyen
ini, Penolong Pengawal yang menyita itu hendaklah, dengan apaapa cara mengelak premis atau bekas yang di dalamnya dijumpai
buku, rekod, akaun, dokumen, data berkomputer, barangan atau
benda itu.

(6) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen
(5) atau memindahkan apa-apa buku, rekod, akaun, dokumen, data
berkomputer, barangan atau benda yang dilak atau cuba untuk
berbuat demikian melakukan suatu kesalahan.


-----

_Kawalan Harga dan Antipencatutan_ 21

**Kuasa memasuki dan menggeledah dan menyita tanpa**
**waran**

**30. Jika Penolong Pengawal berpuas hati atas maklumat yang**
diterima bahawa dia mempunyai sebab yang munasabah untuk
mempercayai bahawa oleh sebab kelengahan dalam mendapatkan
waran geledah di bawah seksyen 29 penyiasatan akan terjejas
atau keterangan mengenai pelakuan pelanggaran atau kesalahan
mungkin diganggu, dipindahkan, dirosakkan atau dimusnahkan,
Penolong Pengawal boleh memasuki premis dan menjalankan di
dalam, pada dan berkenaan dengan premis itu semua kuasa yang
disebut dalam seksyen 29 dengan cara yang sepenuhnya dan
secukupnya seolah-olah dia diberi kuasa untuk berbuat demikian
oleh suatu waran yang dikeluarkan di bawah seksyen itu.

**Akses kepada maklumat berekod, data berkomputer, dsb.**

**31. (1) Mana-mana Penolong Pengawal yang menjalankan**
kuasanya di bawah seksyen 29 atau seksyen 30 hendaklah diberi
akses kepada apa-apa maklumat berekod atau data berkomputer
atau berdigital sama ada yang disimpan dalam suatu komputer
atau selainnya.

(2) Dalam menjalankan kuasanya, Penolong Pengawal—

_(a)_ boleh memeriksa dan meneliti pengendalian apa-apa

komputer dan apa-apa radas atau bahan yang berkaitan
yang dia ada sebab munasabah untuk mengesyaki sedang
atau telah digunakan berkaitan dengan maklumat atau
data itu; dan

_(c)_ boleh menghendaki—

(i) orang yang, olehnya atau bagi pihaknya, pegawai itu

ada sebab munasabah untuk mengesyaki, komputer
itu sedang atau telah digunakan sedemikian;
atau

(ii) orang yang bertanggungjawab, atau yang selainnya

terlibat dengan, pengendalian komputer, radas
atau bahan itu,

untuk memberinya apa-apa bantuan munasabah sebagaimana yang
dikehendaki olehnya bagi maksud seksyen ini.


-----

22 _Rang Undang-Undang_

(3) Penolong Pengawal boleh membuat salinan atau mengambil
cabutan maklumat berekod, data berkomputer atau berdigital itu
jika difikirkannya perlu.

(4) Bagi maksud seksyen ini, “akses” termasuk diberi kata
laluan, kod penyulitan, kod penyahsulitan, perisian atau perkakasan
yang perlu atau apa-apa cara lain yang dikehendaki untuk
membolehkan pemahaman maklumat berekod, data berkomputer
atau berdigital.

**Pemberian maklumat**

**32. (1) Mana-mana orang yang—**

_(a)_ mengetahui atau mempunyai sebab untuk mengesyaki

bahawa seorang Penolong Pengawal sedang bertindak,
atau bercadang untuk bertindak, berkaitan dengan suatu
penyiasatan yang sedang, atau akan, dijalankan di bawah
atau bagi maksud Akta ini atau mana-mana perundangan
subsidiari yang dibuat di bawah Akta ini dan menzahirkan
kepada mana-mana orang lain maklumat atau apa-apa
perkara lain yang mungkin akan menjejaskan penyiasatan
itu atau penyiasatan yang dicadangkan itu; atau

_(b)_ mengetahui atau mempunyai sebab untuk mengesyaki

bahawa suatu penzahiran telah dibuat kepada seorang
Penolong Pengawal di bawah Akta ini dan menzahirkan
kepada mana-mana orang lain maklumat atau apa-apa
perkara lain yang mungkin akan menjejaskan apa-apa
penyiasatan yang mungkin dijalankan berikutan penzahiran
itu,

melakukan suatu kesalahan di bawah Akta ini.

(2) Tiada apa-apa jua dalam subseksyen (1) menjadikannya
suatu kesalahan jika seseorang peguam bela dan peguam cara atau
pekerjanya menzahirkan apa-apa maklumat atau perkara lain—

_(a)_ kepada pelanggannya atau wakil pelanggannya berkaitan

dengan pemberian nasihat kepada pelanggan itu dalam
perjalanan dan bagi maksud khidmat profesional peguam
bela dan peguam cara itu; atau

_(b)_ kepada mana-mana orang pada menjangkakan, atau

berkaitan dengan dan bagi maksud, apa-apa prosiding
undang undang


-----

_Kawalan Harga dan Antipencatutan_ 23

(3) Subseksyen (2) tidaklah terpakai berhubungan dengan apaapa maklumat atau perkara lain yang dizahirkan dengan tujuan
untuk melaksanakan apa-apa maksud yang menyalahi undangundang.

(4) Dalam prosiding terhadap seseorang bagi suatu kesalahan di
bawah seksyen ini, menjadi pembelaan jika orang itu membuktikan
bahawa—

_(a)_ dia tidak mengetahui atau mengesyaki bahawa penzahiran

yang dibuat di bawah perenggan (1)(b) berkemungkinan
menjejaskan penyiasatan itu; atau

_(b)_ dia mempunyai kuasa sah atau alasan munasabah untuk

membuat penzahiran itu.

(5) Seorang Penolong Pengawal atau orang yang lain tidak
melakukan suatu kesalahan di bawah seksyen ini berkenaan dengan
apa-apa perkara yang telah dibuat olehnya dalam perjalanan tindakan
yang berkaitan dengan penguatkuasaan, atau penguatkuasaan yang
dicadangkan, bagi Akta ini.

**Waran boleh diterima walau pun cacat**

**33. Sesuatu waran geledah yang dikeluarkan di bawah Akta ini**
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan
bagi waran itu dan mana-mana buku, rekod, akaun, dokumen,
data berkomputer, barangan atau benda yang disita di bawah
waran itu boleh diterima sebagai keterangan dalam mana-mana
prosiding di bawah Akta ini.

**Senarai benda yang disita**

**34. (1) Kecuali sebagaimana yang diperuntukkan dalam subseksyen**
(2), jika apa-apa buku, rekod, akaun, dokumen, data berkomputer,
barangan atau benda disita di bawah Bahagian ini, Penolong
Pengawal yang melakukan penyitaan itu hendaklah dengan secepat
yang dapat dilaksanakan menyediakan senarai benda yang disita itu
dan dengan segera menyerahkan suatu salinan yang ditandatangani
olehnya kepada penghuni premis yang digeledah itu, atau kepada
ejen atau pekhidmatnya, di premis itu.


-----

24 _Rang Undang-Undang_

(2) Jika premis itu tidak berpenghuni, Penolong Pengawal
yang melakukan penyitaan itu hendaklah bila mana mungkin
menampalkan senarai benda yang disita itu di tempat yang mudah
dilihat di premis itu.

**Pelucuthakan barangan**

**35. (1) Semua barangan yang disita pada menjalankan apa-apa**
kuasa yang diberikan di bawah Akta ini boleh dilucuthakkan.

(2) Suatu perintah bagi melucuthakkan atau melepaskan apaapa barangan yang disita pada menjalankan apa-apa kuasa yang
diberikan di bawah Akta ini hendaklah dibuat oleh mahkamah
yang di hadapannya pendakwaan berkenaan dengannya telah
dijalankan dan suatu perintah bagi melucuthakkan barangan itu
hendaklah dibuat jika dibuktikan dengan memuaskan hati mahkamah
bahawa suatu kesalahan di bawah Akta ini telah dilakukan dan
bahawa barangan itu ialah hal perkara atau telah digunakan dalam
melakukan kesalahan itu, walau pun tiada orang telah disabitkan
atas kesalahan itu.

(3) Jika tiada pendakwaan berkenaan dengan mana-mana barangan
yang disita pada menjalankan apa-apa kuasa yang diberikan di
bawah Akta ini, barangan itu hendaklah dikira dan disifatkan
telah dilucuthakkan apabila habis tempoh satu bulan kalendar
dari tarikh ia disita melainkan jika suatu tuntutan mengenainya
dibuat sebelum tarikh itu mengikut cara yang dinyatakan kemudian
daripada ini.

(4) Mana-mana orang yang menegaskan bahawa dia ialah
pemunya barangan itu dan bahawa barangan itu tidak boleh
dilucuthakkan boleh dengan sendirinya atau melalui ejennya yang
diberi kuasa secara bertulis memberikan notis bertulis kepada
Penolong Pengawal bahawa dia menuntut barangan itu.

(5) Apabila diterima notis itu Penolong Pengawal hendaklah
merujukkan tuntutan itu kepada Pengawal yang boleh mengarahkan
supaya barangan itu dilepaskan atau boleh mengarahkan Penolong
Pengawal supaya merujukkan perkara itu kepada suatu mahkamah
untuk keputusan.


-----

_Kawalan Harga dan Antipencatutan_ 25

(6) Mahkamah yang kepadanya perkara itu dirujukkan
hendaklah mengeluarkan suatu saman yang menghendaki orang
yang menegaskan bahawa dia ialah pemunya barangan itu dan
orang yang daripadanya barangan itu telah disita supaya hadir
di hadapannya dan apabila dia hadir atau tidak hadir, selepas
dibuktikan bahawa saman itu telah disampaikan dengan sewajarnya,
mahkamah hendaklah meneruskan pemeriksaan perkara itu dan
apabila dibuktikan bahawa suatu kesalahan di bawah Akta ini telah
dilakukan dan bahawa barangan itu ialah hal perkara kesalahan itu
atau telah digunakan dalam melakukan kesalahan itu hendaklah
memerintahkan supaya barangan itu dilucuthakkan atau boleh, jika
tidak dibuktikan sedemikian, memerintahkan supaya barangan itu
dilepaskan.

(7) Semua benda yang dilucuthakkan atau disifatkan dilucuthakkan
hendaklah diserahkan kepada Penolong Pengawal dan hendaklah
dilupuskan mengikut arahan Pengawal.

**Pelepasan benda yang disita**

**36. (1) Jika apa-apa buku, rekod, akaun, dokumen, data**
berkomputer, barangan atau benda telah disita di bawah Akta ini,
Penolong Pengawal yang melakukan penyitaan itu boleh melepaskan
buku, rekod, akaun, dokumen, data berkomputer, barangan atau
benda itu kepada orang yang ditentukan olehnya sebagai berhak
secara sah kepadanya, jika buku, rekod, akaun, dokumen, data
berkomputer, barangan atau benda itu tidak dikehendaki selainnya
bagi maksud apa-apa prosiding di bawah Akta ini atau bagi maksud
apa-apa pendakwaan di bawah mana-mana undang-undang bertulis
yang lain, dan sekiranya sedemikian Penolong Pengawal yang
melakukan penyitaan itu, Kerajaan Persekutuan, Pengawal atau
mana-mana orang yang bertindak bagi pihak Kerajaan Persekutuan
atau Pengawal tidak boleh dikenakan apa-apa prosiding oleh manamana orang jika penyitaan dan pelepasan buku, rekod, akaun,
dokumen, data berkomputer, barangan atau benda itu telah dibuat
dengan suci hati.

(2) Suatu rekod bertulis hendaklah dibuat oleh Penolong
Pengawal yang melakukan penyitaan itu bagi apa-apa perkara di
bawah subseksyen (1) dengan menyatakan secara terperinci hal
keadaan dan sebab bagi pelepasan itu.


-----

26 _Rang Undang-Undang_

**Penyitaan barangan mudah musnah**

**37. Jika apa-apa barangan yang disita pada menjalankan kuasa**
yang diberikan oleh Akta ini merupakan barangan yang mudah
musnah sifatnya atau jika penjagaan barangan tersebut melibatkan
perbelanjaan yang tidak munasabah dan kesulitan, barangan itu
boleh dijual oleh Penolong Pengawal pada bila-bila masa dan
hasil jualan itu boleh dipegang untuk mematuhi keputusan apa-apa
pendakwaan atau tuntutan di bawah seksyen ini.

**Tiada kos atau ganti rugi yang berbangkit daripada penyitaan**
**boleh didapatkan balik**

**38. Tiada seorang pun, dalam apa-apa prosiding di hadapan**
mana-mana mahkamah berkenaan dengan mana-mana buku, rekod,
akaun, dokumen, data berkomputer, barangan atau benda yang
disita pada menjalankan atau yang berupa sebagai menjalankan
mana-mana kuasa yang diberikan di bawah Akta ini, berhak
kepada kos prosiding itu atau kepada apa-apa ganti rugi atau
relief lain melainkan jika penyitaan itu dibuat tanpa sebab yang
munasabah.

**Halangan**

**39. Mana-mana orang yang—**

_(a)_ enggan untuk memberi mana-mana Penolong Pengawal

akses kepada mana-mana premis yang Penolong Pengawal
itu berhak kepadanya di bawah Akta ini atau dalam
melaksanakan apa-apa kewajipan yang dikenakan atau
kuasa yang diberikan oleh Akta ini;

_(b)_ mengamang, menggalang, menghalang atau melengahkan

mana-mana Penolong Pengawal dalam membuat apa-apa
kemasukan yang Penolong Pengawal itu berhak membuatnya
di bawah Akta ini, atau dalam melaksanakan apa-apa
kewajipan yang dikenakan atau kuasa yang diberikan
oleh Akta ini; atau

_(c)_ enggan untuk memberi mana-mana Penolong Pengawal apa
apa maklumat yang berhubungan dengan suatu kesalahan
atau suatu kesalahan yang disyaki di bawah Akta ini
atau apa-apa maklumat lain yang secara munasabah
dikehendaki supaya diberikan olehnya dan yang ada
dalam pengetahuan atau kuasanya,

melakukan suatu kesalahan


-----

_Kawalan Harga dan Antipencatutan_ 27

**Kuasa penyiasatan oleh pegawai polis**

**40. Mana-mana Penolong Pengawal yang menyiasat apa-apa**
pelakuan kesalahan di bawah Akta ini, boleh menjalankan semua
atau mana-mana kuasa yang berhubungan dengan penyiasatan
polis dalam kes boleh tangkap yang diperuntukkan oleh Kanun
Tatacara Jenayah [Akta 593].

Bahagian VII

MAJLIS PENASIHAT HARGA

**Majlis Penasihat Harga**

**41. Menteri boleh menubuhkan suatu Majlis Penasihat Harga**
untuk menasihatinya tentang perkara-perkara yang berikut:

_(a)_ isu-isu yang berhubungan dengan pencatutan; dan

_(b)_ apa-apa perkara lain yang berhubungan dengan harga

barangan dan caj bagi perkhidmatan.

**Keanggotaan Majlis**

**42. (1) Majlis hendaklah terdiri daripada anggota yang**
berikut:

_(a)_ Pengerusi yang hendaklah merupakan Ketua Setiausaha

Kementerian yang bertanggungjawab bagi perdagangan
dalam negeri dan hal ehwal pengguna atau wakilnya;

_(b)_ empat anggota yang mewakili Kerajaan yang akan dilantik

oleh Menteri;

_(c)_ tidak lebih daripada enam orang anggota lain, yang akan

dilantik oleh Menteri, yang mempunyai pengalaman
dan pengetahuan dalam perkara-perkara yang berkaitan
dengan perniagaan, perindustrian, perdagangan, undangundang, ekonomi, pentadbiran awam, perdagangan adil,
persaingan, perlindungan pengguna atau apa-apa kelayakan
yang sesuai yang lain sebagaimana yang ditentukan oleh
Menteri.


-----

28 _Rang Undang-Undang_

(2) Anggota yang disebut dalam perenggan (1)(b) dan _(c)—_

_(a)_ hendaklah dilantik bagi tempoh tidak melebihi dua tahun;

dan

_(b)_ adalah layak untuk dilantik semula apabila habis tempoh

jawatannya.

(3) Menteri hendaklah melantik daripada kalangan anggota
Majlis seorang Timbalan Pengerusi.

**Penjalanan sementara fungsi Pengerusi**

**43. (1) Jika kerana apa-apa sebab Pengerusi tidak dapat**
melaksanakan fungsinya atau semasa apa-apa tempoh kekosongan
jawatan Pengerusi, Timbalan Pengerusi hendaklah melaksanakan
fungsi-fungsi Pengerusi.

(2) Jika kerana apa-apa sebab Pengerusi dan Timbalan Pengerusi
tidak dapat melaksanakan fungsi-fungsi Pengerusi atau semasa
apa-apa tempoh kekosongan jawatan Pengerusi dan Timbalan
Pengerusi, Menteri boleh melantik mana-mana anggota Majlis
untuk melaksanakan fungsi-fungsi Pengerusi.

(3) Timbalan Pengerusi atau anggota yang dilantik di bawah
subseksyen (2), mengikut mana-mana yang berkenaan, hendaklah,
semasa tempoh dia melaksanakan fungsi-fungsi Pengerusi di bawah
seksyen ini, disifatkan sebagai Pengerusi.

**Pengosongan jawatan**

**44. Jawatan seorang anggota Majlis hendaklah menjadi**
kosong—

_(a)_ apabila anggota itu mati;

_(b)_ apabila anggota itu meletakkan jawatan dengan surat yang

dialamatkan kepada Menteri; atau

_(c)_ apabila habis tempoh jawatannya.


-----

_Kawalan Harga dan Antipencatutan_ 29

**Pembatalan pelantikan**

**45. Menteri boleh membatalkan pelantikan seorang anggota Majlis**
yang disebut dalam perenggan 42(1)(b) dan _(c)—_

_(a)_ jika kelakuannya, sama ada berkaitan dengan kewajipannya

sebagai seorang anggota Majlis atau selainnya, adalah
sedemikian rupa sehingga memburukkan nama Majlis;

_(b)_ jika dia menjadi tidak berupaya untuk menjalankan

kewajipannya sebagai anggota Majlis dengan
sepatutnya;

_(c)_ jika telah dibuktikan terhadapnya, atau jika dia telah

disabitkan atas, suatu pertuduhan berkenaan dengan—

(i) suatu kesalahan yang melibatkan fraud, kecurangan

atau keburukan akhlak;

(ii) suatu kesalahan di bawah undang-undang yang

berhubungan dengan rasuah;

(iii) suatu kesalahan di bawah Akta ini; atau

(iv) apa-apa kesalahan lain yang boleh dihukum dengan

pemenjaraan lebih daripada dua tahun;

_(d)_ jika dia dihukum bankrap;

_(e)_ jika dia didapati atau diisytiharkan tidak sempurna akal

atau selainnya tidak berupaya untuk menguruskan hal
ehwalnya; atau

_(f)_ jika dia tidak menghadiri mesyuarat Majlis tiga kali

berturut-turut tanpa mendapatkan kebenaran bertulis
daripada Pengerusi.

**Peletakan jawatan**

**46. Seorang anggota Majlis yang dilantik di bawah perenggan**
42(1)(b) dan (c) boleh pada bila-bila masa meletakkan jawatannya
dengan surat yang dialamatkan kepada Menteri.

**Mengisi kekosongan**

**47. Jika anggota yang dilantik di bawah perenggan 42(1)(b) dan**
_(c) terhenti menjadi anggota Majlis, Menteri bolehlah melantik_


-----

30 _Rang Undang-Undang_

seorang lain untuk mengisi kekosongan itu untuk baki tempoh
yang baginya anggota yang mengosongkan jawatan itu telah
dilantik.

**Setiausaha kepada Majlis dan pegawai lain**

**48. Maka hendaklah dilantik seorang Setiausaha kepada Majlis**
dan pegawai-pegawai lain yang perlu untuk membantu Majlis.

**Elaun**

**49. Anggota-anggota Majlis hendaklah dibayar apa-apa elaun**
sebagaimana yang ditentukan oleh Menteri.

**Mesyuarat**

**50. Majlis hendaklah bermesyuarat apabila dan bila perlu**
sebagaimana yang ditentukan oleh Menteri.

**Majlis boleh mengundang orang lain untuk menghadiri**
**mesyuarat**

**51. (1) Majlis boleh mengundang mana-mana orang untuk**
menghadiri mesyuarat atau pertimbangtelitian Majlis bagi maksud
menasihatinya tentang apa-apa perkara yang sedang dibincangkan,
tetapi orang itu tidak berhak untuk mengundi pada mesyuarat atau
pertimbangtelitian itu.

(2) Seseorang yang diundang di bawah subseksyen (1)
hendaklah dibayar apa-apa elaun sebagaimana yang ditentukan
oleh Menteri.

**Kesahan perbuatan dan prosiding**

**52. Tiada perbuatan yang dilakukan atau prosiding yang diambil**
di bawah Akta ini boleh dipersoalkan atas alasan—

_(a)_ terdapat kekosongan dalam keanggotaan, atau terdapat

kecacatan dalam penubuhan, Majlis; atau

_(b) terdapat peninggalan, kecacatan atau luar aturan yang_

tidak menyentuh merit hal itu.


-----

_Kawalan Harga dan Antipencatutan_ 31

**Peraturan-peraturan yang berhubungan dengan Majlis**

**53. Menteri boleh membuat apa-apa peraturan yang difikirkannya**
perlu atau suai manfaat berkenaan dengan Bahagian ini.

Bahagian VIII

AM

**Bidang kuasa untuk membicarakan kesalahan**

**54. Walau apa pun apa-apa yang berlawanan dalam mana-mana**
undang-undang bertulis, Mahkamah Sesyen hendaklah mempunyai
bidang kuasa untuk membicarakan apa-apa kesalahan di bawah
Akta ini dan mengenakan hukuman penuh bagi apa-apa kesalahan
sedemikian.

**Ganjaran bagi maklumat**

**55. Dalam hal sabitan yang melibatkan denda, mahkamah yang**
mengenakan denda itu boleh, atas permohonan pegawai pendakwa,
mengarahkan pembayaran mana-mana bahagian denda itu, mengikut
perkadaran yang difikirkan patut oleh mahkamah tetapi dalam
apa-apa hal tidak melebihi setengah daripada denda itu, kepada
orang yang memberikan maklumat yang membawa kepada sabitan
itu.

**Pemulaan pendakwaan**

**56. Tiada pendakwaan bagi atau berhubungan dengan mana-mana**
kesalahan di bawah Akta ini boleh dimulakan tanpa keizinan
Pendakawa Raya.

**Penalti am**

**57. Mana-mana orang yang melakukan suatu kesalahan di bawah**
Akta ini yang baginya tiada penalti diperuntukkan dengan nyata
boleh, apabila disabitkan—

_(a)_ jika orang itu suatu pertubuhan perbadanan, didenda tidak

melebihi seratus ribu ringgit, dan bagi kesalahan kali
yang kedua atau yang berikutnya, didenda tidak melebihi
dua ratus lima puluh ribu ringgit;


-----

32 _Rang Undang-Undang_

_(b)_ jika orang itu bukan suatu pertubuhan perbadanan,

didenda tidak melebihi lima puluh ribu ringgit atau
dipenjarakan selama tempoh tidak melebihi dua tahun
atau kedua-duanya, dan bagi kesalahan kali yang kedua
atau yang berikutnya, didenda tidak melebihi satu ratus
ribu ringgit atau dipenjarakan selama tempoh tidak
melebihi lima tahun atau kedua-duanya.

**Pengkompaunan kesalahan**

**58. (1) Pengawal boleh, dengan keizinan bertulis Pendakwa Raya,**
mengkompaun apa-apa kesalahan yang dilakukan oleh mana-mana
orang di bawah Akta ini dengan membuat suatu tawaran bertulis
kepada orang yang disyaki telah melakukan kesalahan itu untuk
mengkompaun kesalahan itu apabila dibayar kepada Pengawal
suatu amaun yang tidak melebihi lima puluh peratus amaun denda
maksimum bagi kesalahan itu dalam masa yang dinyatakan dalam
tawaran bertulis itu.

(2) Sesuatu tawaran di bawah subseksyen (1) boleh dibuat
pada bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu atau dalam apa-apa masa lanjutan
yang diberikan oleh Pengawal, pendakwaan bagi kesalahan itu
boleh dimulakan pada bila-bila masa selepas itu terhadap orang
yang kepadanya tawaran itu dibuat.

(3) Jika suatu kesalahan telah dikompaun di bawah subseksyen
(1), tiada pendakwaan boleh dimulakan berkenaan dengan kesalahan
terhadap orang yang kepadanya tawaran untuk mengkompaun itu
dibuat, dan mana-mana buku, rekod, akaun, dokumen, data komputer,
barangan dan benda yang disita berkaitan dengan kesalahan itu
boleh dilepaskan oleh Pegawal, tertakluk kepada apa-apa terma
dan syarat yang difikirkannya patut dikenakan mengikut syarat
kompaun itu.

(4) Semua wang yang diterima oleh Pengawal di bawah seksyen
ini hendaklah dibayar ke dalam Kumpulan Wang Disatukan
Persekutuan.


-----

_Kawalan Harga dan Antipencatutan_ 33

**Kesalahan oleh pertubuhan perbadanan**

**59. (1) Jika sesuatu pertubuhan perbadanan melakukan suatu**
kesalahan di bawah Akta ini, mana-mana orang yang pada masa
pelakuan kesalahan itu ialah seorang pengarah, ketua pegawai
eksekutif, ketua pegawai operasi, pengurus, setiausaha atau pegawai
lain yang seumpamanya dalam pertubuhan perbadanan itu atau
yang berupa bertindak atas mana-mana sifat sedemikian atau yang
mengikut apa-apa cara atau sehingga apa-apa takat bertanggungjawab
bagi pengurusan apa-apa hal ehwal pertubuhan perbadanan itu
atau yang membantu dalam pengurusan sedemikian—

_(a)_ boleh dipertuduh secara berasingan atau bersesama dalam

prosiding yang sama bersekali dengan pertubuhan
perbadanan; dan

_(b)_ jika pertubuhan perbadanan itu didapati bersalah melakukan

kesalahan itu, hendaklah disifatkan bersalah atas
kesalahan itu melainkan jika, setelah mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu dilakukan tanpa pengetahuannya,

persetujuannya atau pembiarannya; dan

(ii) bahawa dia telah mengambil segala langkah berjaga
jaga yang munasabah dan telah menjalankan segala
usaha wajar untuk mencegah pelakuan kesalahan
itu.

(2) Jika mana-mana orang di bawah Akta ini boleh dikenakan
apa-apa hukuman atau penalti bagi perbuatan, peninggalan,
pengabaian atau keingkarannya, maka dia juga boleh dikenakan
hukuman atau penalti yang sama bagi tiap-tiap perbuatan,
peninggalan, pengabaian atau keingkaran mana-mana pekerja
atau ejennya, atau pekerja ejen itu, jika perbuatan, peninggalan,
pengabaian atau keingkaran itu dilakukan—

_(a)_ oleh pekerja orang itu dalam masa penggajian pekerja

itu;

_(b)_ oleh ejen itu semasa bertindak bagi pihak orang itu;

atau

_(c)_ oleh pekerja ejen itu dalam masa penggajian pekerja itu

dengan ejen itu atau selainnya bagi pihak ejen yang
bertindak bagi pihak orang itu.


-----

34 _Rang Undang-Undang_

**Kuasa Menteri untuk membuat peraturan**

**60. (1) Menteri boleh membuat apa-apa peraturan yang suai**
manfaat atau perlu bagi melaksanakan dengan lebih baik peruntukan
Akta ini.

(2) Tanpa menjejaskan keluasan subseksyen (1), peraturanperaturan boleh dibuat bagi semua atau mana-mana maksud yang
berikut:

_(a)_ menetapkan apa-apa perkara yang dikehendaki di bawah

Akta ini supaya ditetapkan; dan

_(b)_ menetapkan suatu penalti atau suatu denda yang tidak

melebihi dua ratus lima puluh ribu ringgit bagi pelanggaran
atau ketidakpatuhan mana-mana peruntukan mana-mana
peraturan yang dibuat di bawah Akta ini.

**Akta Perlindungan Pihak Berkuasa Awam 1948**

**61. Akta Perlindungan Pihak Berkuasa Awam [Akta 198] hendaklah**
terpakai bagi apa-apa tindakan, guaman, pendakwaan atau prosiding
terhadap Pengawal, Timbalan Pengawal, Penolong Pengawal atau
terhadap Pengerusi, mana-mana anggota Majlis dan pekerja atau
ejen Pengerusi atau Majlis berkenaan dengan apa-apa perbuatan,
pengabaian atau keingkaran yang dibuat atau dilakukan olehnya
dengan suci hati atau apa-apa peninggalan yang ditinggalkan
olehnya dengan suci hati, atas sifat yang sedemikian.

**Perlindungan pegawai dan orang lain**

**62. Tiada tindakan atau pendakwaan boleh dibawa, dimulakan**
atau dikekalkan dalam mana-mana mahkamah terhadap—

_(a)_ Pengawal, Timbalan Pengawal, Penolong Pengawal

atau mana-mana orang lain berkenaan dengan apa-apa
perbuatan yang diperintahkan atau yang dilakukan bagi
maksud melaksanakan Akta ini; dan

_(b)_ mana-mana orang lain berkenaan dengan apa-apa perbuatan

yang dilakukan atau berupa sebagai dilakukan olehnya
di bawah perintah, arahan atau suruhan Pengawal atau
pegawai yang diberi kuasa jika perbuatan itu dilakukan
dengan suci hati dan kepercayaan munasabah bahawa
ia perlu bagi maksud yang dihasratkan untuk dicapai
dengannya


-----

_Kawalan Harga dan Antipencatutan_ 35

**Kecualian dan peralihan**

**63. (1) Akta Kawalan Harga 1946 [Akta 121] (“Akta yang**
dimansuhkan”) dimansuhkan.

(2) Orang yang telah dilantik di bawah Akta yang dimansuhkan
hendaklah terus menjadi pegawai di bawah Akta ini seolah-olah
orang itu telah dilantik di bawah seksyen 3 Akta ini.

(3) Semua peraturan, kaedah dan perintah yang dibuat di
bawah Akta yang dimansuhkan, hendaklah terus berkuat kuasa
dan mempunyai kesan seolah-olah ia telah dibuat di bawah Akta
ini sehingga digantikan atau dibatalkan oleh apa-apa peraturan,
kaedah dan perintah yang dibuat di bawah Akta ini.

(4) Apa-apa siasatan, perbicaraan dan prosiding yang telah
dilakukan, diambil atau dimulakan di bawah Akta yang dimansuhkan
sebaik sebelum permulaan kuat kuasa Akta ini hendaklah diteruskan
atau diselesaikan di bawah dan dengan mengikut peruntukan Akta
yang dimansuhkan.

HURAIAN

Rang Undang-Undang Kawalan Harga dan Antipencatutan 2010 (“Rang UndangUndang”) digubal untuk pembaharuan undang-undang mengenai kawalan harga
dan memperbuat peruntukan berhubung dengan larangan pencatutan. Maksud
Rang Undang-Undang ini adalah untuk membolehkan Kerajaan menentukan
harga barangan atau caj bagi perkhidmatan dan pada masa yang sama untuk
mencegah aktiviti pencatutan, dengan demikian itu melindungi kepentingan
pengguna.

Bahagian I

2. Bahagian I memperkatakan perkara permulaan.

3. _Fasal 1 mengandungi tajuk ringkas Akta yang dicadangkan dan memberi_
Menteri kuasa untuk menetapkan tarikh permulaan kuat kuasa bagi Akta yang
dicadangkan, dan Menteri boleh menjadikan Akta ini berkuat kuasa secara
berperingkat.

4. _Fasal 2 mengandungi takrif bagi perkataan-perkataan tertentu yang_
digunakan dalam Akta yang dicadangkan.


-----

36 _Rang Undang-Undang_

5. _Fasal 3 mengadakan peruntukan bagi pelantikan Pengawal Harga, apa-_
apa bilangan Timbalan Pengawal Harga dan Penolong Pengawal Harga oleh
Menteri untuk melaksanakan dan menguatkuasakan peruntukan di bawah Akta
yang dicadangkan.

Bahagian II

6. Bahagian II mengandungi peruntukan tentang penentuan harga barangan
dan caj bagi perkhidmatan.

7. _Fasal 4 bertujuan untuk memberi Pengawal kuasa untuk menentukan harga_
jualan maksimum, minimum atau tetap bagi barangan dengan kelulusan Menteri.
Pengawal boleh menentukan harga bagi barangan, apa-apa kelas barangan atau
apa-apa unit atau kuantiti barangan itu. Penentuan harga hendaklah dibuat
melalui perintah yang disiarkan dalam _Warta._

8. _Fasal 5 bertujuan untuk memberi Pengawal kuasa untuk menentukan caj_
maksimum, minimum atau tetap bagi perkhidmatan dengan kelulusan Menteri.
Pengawal boleh menentukan caj bagi perkhidmatan, apa-apa kelas perkhidmatan
atau apa-apa unit atau kuantiti perkhidmatan itu. Penentuan caj hendaklah
dibuat melalui perintah yang disiarkan dalam _Warta._

9. _Fasal 6 bertujuan untuk memberi Pengawal kuasa untuk menentukan harga_
atau caj mengikut kawasan. Harga atau caj yang ditentukan bagi suatu kawasan
boleh berlainan daripada harga atau caj bagi kawasan yang lain berkenaan
dengan barangan atau perkhidmatan yang sama atau serupa.

10. _Fasal 7 bertujuan untuk memberi Pengawal kuasa untuk menentukan_

amaun deposit bagi penjualan barangan harga terkawal dengan bekas.

11. _Fasal 8 memperuntukkan bahawa harga dan caj yang ditentukan oleh_

Pengawal termasuklah semua cukai, duti dan apa-apa caj lain kerajaan.

12. _Fasal 9 menghendaki pempameran senarai harga bagi barangan dan caj_

bagi perkhidmatan di tempat yang mudah dilihat.

13. _Fasal 10 bertujuan untuk mengadakan peruntukan bagi kuasa Menteri_

untuk membuat perintah penandaan harga berhubungan dengan maklumat
mengenai barangan atau perkhidmatan yang dibekalkan.

Bahagian III

14. Bahagian III mengadakan peruntukan bagi kesalahan-kesalahan di bawah

Akta yang dicadangkan.

15. _Fasal 11 mengadakan peruntukan bagi kesalahan menjual atau menawarkan_

untuk menjual barangan harga terkawal, menyediakan atau menawarkan untuk
menyediakan perkhidmatan caj terkawal atau mengutip deposit selain pada
harga atau caj yang ditentukan oleh Pengawal.


-----

_Kawalan Harga dan Antipencatutan_ 37

16. _Fasal 12 mengadakan peruntukan bagi kesalahan membeli atau menawarkan_

untuk membeli barangan harga terkawal atau memperoleh atau menawarkan
untuk memperoleh perkhidmatan caj terkawal selain pada harga atau caj yang
ditentukan oleh Pengawal.

17. _Fasal 13 mengadakan peruntukan bagi kesalahan mengenakan syarat-_

syarat yang menyalahi undang-undang dalam menjual atau menyediakan apaapa barangan harga terkawal atau perkhidmatan caj terkawal.

Bahagian IV

18. Bahagian IV memperkatakan peruntukan yang berhubungan dengan

larangan ke atas aktiviti pencatutan.

19. _Fasal 14 mengadakan peruntukan bagi kesalahan pencatutan dan takrif_

mencatut.

20. _Fasal 15 mengadakan peruntukan bagi mekanisma dalam menentukan_

keuntungan tinggi yang tidak munasabah.

21. _Fasal 16 mengadakan peruntukan menyifatkan tentang tawaran untuk_

menjual barangan.

22. _Fasal 17 mengadakan peruntukan menyifatkan tentang tawaran untuk_

membekalkan barangan atau perkhidmatan.

Bahagian V

23. Bahagian V memperuntukkan penalti bagi kesalahan-kesalahan.

24. _Fasal 18 memperuntukkan penalti bagi kesalahan-kesalahan di bawah_

Bahagian III dan IV.

Bahagian VI

25. Bahagian VI bertujuan untuk memperuntukkan kuasa Penolong Pengawal

berkenaan dengan penyiasatan dan penguatkuasaan.

26. _Fasal 19 bertujuan untuk memberi Penolong Pengawal kuasa untuk_

menjalankan penyiasatan jika Penolong Pengawal mempunyai alasan yang
munasabah untuk mengesyaki bahawa apa-apa kesalahan sedang atau akan
dilakukan di bawah Akta ini.

27. _Fasal 20 bertujuan untuk memberi Penolong Pengawal kuasa untuk_

menjalankan penyiasatan apabila aduan dibuat oleh seseorang.

28. _Fasal 21 memperuntukkan kuasa-kuasa Penolong Pengawal untuk_

menghendaki pemberian maklumat oleh seseorang yang dipercayai dengan
munasabah mempunyai maklumat itu dan berupaya untuk memberikan maklumat
itu.


-----

38 _Rang Undang-Undang_

29. _Fasal 22 bertujuan untuk memperuntukkan kuasa Penolong Pengawal_

untuk memegang simpan dokumen selama apa-apa tempoh yang perlu bagi
maksud pengumpulan maklumat.

30. _Fasal 23 bertujuan untuk memperuntukkan kuasa Penolong Pengawal_

untuk mengakses buku, rekod, akaun, dokumen, data berkomputer, benda atau
perkara bagi maksud pengumpulan maklumat.

31. _Fasal 24 melarang penzahiran maklumat rahsia selain sebagaimana yang_

dibenarkan.

32. _Fasal 25 membenarkan seseorang untuk enggan mematuhi apa-apa kehendak_

bagi penzahiran apa-apa komunikasi antara seorang penasihat undang-undang
profesional dengan pelanggannya.

33. _Fasal 26 mengadakan peruntukan kesalahan bagi memberikan maklumat,_

dokumen atau keterangan yang palsu atau mengelirukan dalam penjalanan
penyiasatan oleh Penolong Pengawal.

34. _Fasal 27 bertujuan untuk menjadikan suatu kesalahan untuk memusnahkan,_

menyembunyikan, mencacatkan, mengubah, menghantar atau cuba untuk
menghantar, berkomplot dengan mana-mana orang lain untuk mengalihkan
dari premisnya atau menghantar ke luar Malaysia apa-apa rekod, dsb., dengan
niat untuk memfraud, menghalang, melengahkan atau menggalang apa-apa
penyiasatan atau penjalanan mana-mana kuasa.

35. _Fasal 28 bertujuan untuk memperuntukkan kuasa Penolong Pengawal_

untuk mengakses mana-mana tempat atau premis pada bila-bila masa bagi
maksud memantau harga barangan dan caj bagi perkhidmatan.

36. _Fasal 29 dan_ _30 masing-masing memperkatakan peruntukan yang_

berhubungan dengan kuasa penggeledahan dan penyitaan dengan waran dan
penggeledahan dan penyitaan tanpa waran.

37. _Fasal 31 bertujuan untuk memberi Penolong Pengawal kuasa untuk_

mengakses maklumat berekod atau data berkomputer.

38. _Fasal 32 mengadakan peruntukan bagi kesalahan menzahirkan kepada_

mana-mana orang lain maklumat yang mungkin akan menjejaskan penyiasatan
di bawah Akta yang dicadangkan.

39. _Fasal 33 memperuntukkan bahawa suatu waran geledah yang dikeluarkan_

di bawah Akta yang dicadangkan hendaklah sah dan boleh dikuatkuasakan walau
pun terdapat apa-apa kecacatan, kesilapan atau peninggalan dalamnya.

40. _Fasal 34 mengenakan kewajipan ke atas Penolong Pengawal untuk_

menyediakan suatu senarai buku, rekod, akaun, dokumen, data berkomputer,
barangan atau benda yang disita di bawah Akta yang dicadangkan.

41. _Fasal 35 memperuntukkan berhubung tatacara dengan pelucuthakan_

barangan.


-----

_Kawalan Harga dan Antipencatutan_ 39

42. _Fasal 36 memperkatakan pelepasan benda yang disita di bawah Akta yang_

dicadangkan jika benda itu tidak dikehendaki bagi maksud apa-apa prosiding
di bawah Akta yang dicadangkan atau bagi maksud apa-apa pendakwaan di
bawah mana-mana undang-undang bertulis yang lain.

43. _Fasal 37 memperuntukkan tatacara berhubung dengan penyitaan barangan_

mudah musnah.

44. _Fasal 38 memperuntukkan bahawa tiada seorang pun berhak kepada_

kos atau ganti rugi dalam mana-mana prosiding di hadapan mahkamah yang
berbangkit daripada apa-apa penyitaan melainkan jika penyitaan itu dibuat
tanpa sebab yang munasabah.

45. _Fasal 39 bertujuan untuk menjadikan kesalahan untuk menghalang mana-_

mana Penolong Pengawal yang menjalankan penggeledahan dengan keengganan
untuk memberikan akses kepada premis, mengamang, menggalang, menghalang
atau melengahkan Penolong Pengawal itu dalam pelaksanaan fungsinya di
bawah Akta ini.

46. _Fasal 40 bertujuan untuk memperuntukkan Penolong Pengawal dengan_

semua kuasa penyiasatan dalam kes boleh tangkap yang diberikan oleh Kanun
Tatacara Jenayah.

Bahagian VII

47. Bahagian VII memperkatakan Majlis Penasihat Harga.

48. _Fasal 41 mengadakan peruntukan bagi penubuhan Majlis untuk_

menasihati Menteri, antara lain, tentang perkara-perkara yang berkaitan dengan
pencatutan.

49. _Fasal 42 mengadakan peruntukan bagi keanggotaan Majlis._

50. _Fasal 43 mengadakan peruntukan bagi penjalanan sementara fungsi_

Pengerusi.

51. _Fasal 44 mengadakan peruntukan bagi pengosongan jawatan atas kematian,_

peletakan jawatan dan habis tempoh jawatan.

52. _Fasal 45 bertujuan untuk memperuntukkan kuasa Menteri untuk membatalkan_

pelantikan anggota Majlis.

53. _Fasal 46 mengadakan peruntukan bagi tatacara peletakan jawatan anggota_

Majlis.

54. _Fasal 47 mengadakan peruntukan bagi pengisian kekosongan anggota._

55. _Fasal 48 mengadakan peruntukan bagi pelantikan Setiausaha Majlis dan_

pegawai-pegawai lain sebagaimana yang perlu.

56. _Fasal 49 memperuntukkan elaun yang boleh dibayar kepada anggota_

Majlis sebagaimana yang ditentukan oleh Menteri.


-----

40 _Rang Undang-Undang_

57. _Fasal 50 mengadakan peruntukan bagi mesyuarat Majlis._

58. _Fasal 51 mengadakan peruntukan bagi budi bicara Majlis untuk mengundang_

orang lain untuk menghadiri mesyuarat bagi maksud menasihatinya tentang
apa-apa perkara yang sedang dibincangkan.

59. _Fasal 52 memperuntukkan hal keadaan yang tidak menjejaskan kesahan_

perbuatan dan prosiding Majlis.

60. _Fasal 53 bertujuan untuk memperuntukkan kuasa Menteri untuk membuat_

peraturan-peraturan berkenaan dengan Majlis.

Bahagian VIII

61. Bahagian VIII memperkatakan peruntukan am.

62. _Fasal 54 mengadakan peruntukan bagi bidang kuasa Mahkamah Sesyen_

untuk membicarakan kesalahan.

63. _Fasal 55 memperuntukkan ganjaran kepada orang yang memberikan_

maklumat yang membawa kepada suatu sabitan.

64. _Fasal 56 memperuntukkan bahawa pendakwaan mesti dilakukan dengan_

keizinan Pendakwa Raya.

65. _Fasal 57 memperuntukkan penalti am bagi kesalahan-kesalahan di bawah_

Akta yang dicadangkan.

66. _Fasal 58_ mengadakan peruntukan bagi pengkompaunan kesalahan.

67. _Fasal 59 memperuntukkan kesalahan oleh pertubuhan perbadanan._

68. _Fasal 60_ bertujuan untuk memberi Menteri kuasa untuk membuat

peraturan.

69. _Fasal 61 mengadakan peruntukan bagi pemakaian Akta Perlindungan_

Pihak Berkuasa Awam 1948.

70. _Fasal 62 memperuntukkan perlindungan daripada tindakan undang-undang_

terhadap Pengawal, Timbalan Pengawal, Penolong Pengawal, Pengerusi, anggota
Majlis atau pekerja atau ejen Pengawal atau Majlis.

71. _Fasal 63 memperuntukkan perkara-perkara kecualian dan peralihan._

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U[2])2725]


-----

