---
Year: 2010
Bill: D.R.12/2010 - Rang Undang-Undang Pengangkutan Awam Darat 2010 ( Bacaan Kali Kedua dan Ketiga)
Title: D.R.12/2010 - Rang Undang-Undang Pengangkutan Awam Darat 2010 ( Bacaan Kali Kedua dan Ketiga)
Download URL: https://www.parlimen.gov.my/files/billindex/pdf/2010/DR122010.pdf
URL: https://www.parlimen.gov.my/files/billindex/pdf/2010/DR122010.pdf
---
---
Reading:
---

_Pengangkutan Awam Darat_ 1

**D.R. 12/2010**

RANG UNDANG-UNDANG PENGANGKUTAN AWAM
DARAT 2010

SUSUNAN FASAL

BAHAGIAN I

PERMULAAN

Fasal

1. Tajuk ringkas, permulaan kuat kuasa dan pemakaian

2. Tafsiran

BAHAGIAN II

DASAR PENGANGKUTAN AWAM DARAT, PERANCANGAN DAN STRATEGI

Bab 1

_Dasar dan perancangan_

3. Fungsi Suruhanjaya berhubung dengan dasar dan perancangan bagi
pengangkutan awam darat

4. Pembangunan dasar dan rancangan

5. Kewajipan Entiti Kerajaan

Bab 2

_Pelesenan terminal_

6. Pelesenan terminal

7. Pembaharuan lesen

8. Permohonan bagi pengubahan

9. Pembatalan atau penggantungan lesen

10. Pemindahan lesen dilarang

11. Kewajipan pemegang lesen terminal untuk menyimpan rekod, dsb.

12. Kewajipan pemegang lesen terminal untuk memberitahu Suruhanjaya


-----

_Rang Undang-Undang_

Bab 3

_Skim penentuan harga bagi kesesakan kawasan, perancangan laluan, dsb._

Fasal

13. Skim penentuan harga bagi kesesakan kawasan

14. Larangan atau sekatan penggunaan jalan untuk memudahkan pergerakan
kenderaan barangan

15. Kewajipan untuk berunding dengan Suruhanjaya berhubung dengan
tindakan yang ditetapkan

BAHAGIAN III

KENDERAAN PERKHIDMATAN AWAM, KENDERAAN PELANCONGAN DAN
KENDERAAN BARANGAN

Bab 1

_Pelesenan pengendali perkhidmatan kenderaan perkhidmatan awam_

16. Kehendak bagi lesen pengendali

17. Permohonan untuk lesen pengendali

18. Pengeluaran lesen pengendali

19. Tempoh lesen pengendali

20. Lesen pengendali jangka pendek

21. Perubahan sementara penggunaan kenderaan perkhidmatan awam

22. Syarat yang boleh dikenakan pada lesen pengendali

23. Syarat berkanun lesen pengendali

24. Pembaharuan lesen pengendali

25. Dokumen yang dikehendaki bagi pembaharuan lesen pengendali

26. Permohonan bagi pengubahan

27. Pembatalan atau penggantungan lesen pengendali

28. Larangan berhubungan dengan lesen pengendali yang digantung

29. Kuasa Suruhanjaya untuk menggantikan lesen pengendali

30. Kepentingan pengangkutan yang lain hendaklah dizahirkan oleh
pemohon

31. Pemindahan lesen pengendali dilarang

32. Perizaban lesen pengendali

33. Batasan terhadap bilangan kelas kenderaan perkhidmatan awam yang
dinyatakan

34. Pengelasan dan penomboran laluan bas

35. Perlindungan kepentingan awam


-----

_Pengangkutan Awam Darat_ 3

Bab 2

_Pelesenan kenderaan pelancongan_

Fasal

36. Kehendak bagi lesen

37. Permohonan bagi lesen

38. Pengeluaran lesen

39. Tempoh lesen

40. Lesen jangka pendek

41. Syarat yang boleh dikenakan pada lesen

42. Syarat berkanun lesen

43. Pembaharuan lesen

44. Permohonan bagi pengubahan

45. Pembatalan atau penggantungan lesen

46. Larangan berhubungan dengan lesen yang digantung

47. Larangan menggunakan kenderaan pelancongan yang tidak dilesenkan

48. Kepentingan pengangkutan yang lain hendaklah dizahirkan oleh
pemohon

49. Pemindahan lesen dilarang

50. Perlindungan kepentingan awam

Bab 3

_Pelesenan pengendali perkhidmatan kenderaan barangan_

51. Kehendak bagi lesen pengendali

52. Permohonan bagi lesen pengendali

53. Pengeluaran lesen pengendali

54. Tempoh lesen pengendali

55. Lesen pengendali jangka pendek

56. Perubahan sementara penggunaan kenderaan barangan

57. Syarat yang boleh dikenakan pada lesen pengendali

58. Syarat berkanun lesen pengendali

59. Pembaharuan lesen pengendali

60. Dokumen yang dikehendaki bagi pembaharuan lesen pengendali

61. Permohonan bagi pengubahan

62. Pembatalan atau penggantungan lesen pengendali


-----

_Rang Undang-Undang_

Fasal

63. Larangan berhubungan dengan lesen pengendali yang digantung

64. Kuasa Suruhanjaya untuk menggantikan lesen pengendali

65. Kepentingan pengangkutan yang lain hendaklah dizahirkan oleh
pemohon

66. Pemindahan lesen pengendali dilarang

67. Perizaban lesen pengendali

68. Perlindungan kepentingan awam

Bab 4

_Kewajipan pemegang lesen dan pengendali berlesen_

69. Standard prestasi bagi pengendali berlesen

70. Permohonan oleh pengendali berlesen bagi kelulusan untuk mengambil
bahagian dalam perniagaan atau perjanjian

71. Kewajipan pemegang lesen dan pengendali berlesen untuk menyimpan
rekod, dsb.

72. Kewajipan pemegang lesen dan pengendali berlesen untuk memberitahu
Suruhanjaya

73. Pengubahan kenderaan yang berkaitan

74. Pengemukaan laporan, akaun, dsb.

Bab 5

_Tambang dan tambang muatan_

75. Tambang

76. Tambang muatan

Bab 6

_Pelbagai: peruntukan penguatkuasaan khusus_

77. Memberhentikan, menahan dan memeriksa kenderaan yang berkaitan

78. Kuasa untuk mengadakan sekatan jalan

79. Kuasa untuk menyita dokumen, dsb.

80. Kuasa untuk menyita kenderaan yang berkaitan bagi kesalahan tertentu

81. Kuasa untuk menyita kenderaan yang berkaitan untuk menghentikan
kesalahan diteruskan, dsb.

82. Penentuan berat kenderaan yang berkaitan


-----

_Pengangkutan Awam Darat_ 5

BAHAGIAN IV

KERETA API

Bab 1

_Skim kereta api_

Fasal

83. Skim kereta api

84. Kelulusan bagi skim kereta api dan mendeposit pelan, keratan, dsb.

Bab 2

_Ubah suaian, perubahan atau peluasan yang ditetapkan_
_bagi skim kereta api yang diluluskan_

85. Ubah suaian, perubahan atau peluasan yang ditetapkan bagi skim kereta
api yang diluluskan

86. Kelulusan bagi ubah suaian, perubahan atau peluasan yang ditetapkan
bagi skim kereta api yang diluluskan dan mendeposit pelan, maklumat
dan dokumen lain

Bab 3

_Pembinaan dan kerja-kerja_

87. Kereta api akan dibina mengikut pelan yang diluluskan

88. Tanah persendirian boleh diambil bagi kereta api

89. Kuasa syarikat kereta api untuk melaksanakan segala kerja-kerja yang
perlu

90. Kuasa Suruhanjaya dalam hal kemalangan

91. Pembayaran pampasan

92. Kerja-kerja kemudahan

93. Kerja-kerja tambahan

94. Pagar, tanda sempadan atau adangan

95. Lintasan rata bergred

96. Lintasan rata jalan

97. Lintasan rata suwa

98. Lintasan rata kerja

99. Pembuangan pokok yang berbahaya kepada atau menghalang pengerjaan
kereta api

100. Notis mengenai penebangan atau penebasan pokok atau hutan yang
bersempadanan dengan kereta api


-----

6 _Rang Undang-Undang_

Bab 4

_Lesen untuk mengendalikan kereta api dan pembukaan kereta api_

101. Permohonan bagi lesen pengendali

102. Notis mengenai pembukaan yang dicadangkan bagi kereta api

103. Menteri hendaklah meluluskan pembukaan kereta api

104. Pembatalan atau penggantungan lesen pengendali

105. Pemeriksaan

106. Kuasa untuk menutup kereta api setelah dibuka

107. Pembukaan semula kereta api selepas penutupan

108. Pembukaan semula landasan kereta api selepas penggantungan
sementara

109. Penalti am kerana tidak mematuhi Bab 4 Bahagian IV

Bab 5

_Kewajipan pengendali berlesen_

110. Kewajipan pengendali berlesen

111. Standard prestasi

112. Pengemukaan laporan, akaun, dsb.

113. Suruhanjaya hendaklah diberitahu mengenai apa-apa perubahan dalam
kawalan pengendali berlesen, dsb.

114. Kemudahan lalu lintas

Bab 6

_Lesen vokasional_

115. Lesen vokasional bagi pemandu tren kereta api

116. Pengendali berlesen hendaklah mengambil kerja orang yang mempunyai
lesen vokasional

Bab 7

_Tambang dan tambang muatan_

117. Tambang

118. Tambang muatan

119. Jadual waktu dan senarai tambang hendaklah ditampalkan di steten kereta
api


-----

_Pengangkutan Awam Darat_ 7

Fasal

120. Pengemukaan memorandum bagi apa-apa perubahan dalam struktur
tambang yang sedia ada, dsb.

Bab 8

_Kesalahan khusus berhubungan dengan kereta api_

121. Mabuk atau kemungkiran kewajipan oleh pegawai kereta api

122. Penggunaan tidak wajar alat isyarat kecemasan

123. Mengalihkan, dsb., tonggak, pancang atau tanda lain

124. Memasuki atau meninggalkan koc kereta api secara luar aturan

125. Menahan masuk, dan memasuki dan enggan meninggalkan tren yang
penuh

126. Menceroboh kereta api atau premis kereta api

127. Memandu apa-apa kenderaan atau menghalau mana-mana haiwan ke atas
atau melintasi landasan kereta api

128. Kerosakan, sama ada dengan sengaja atau cuai, dsb.

129. Membuka atau tidak menutup get dengan betul

130. Menghalang atau cuba untuk menghalang kereta api dengan niat jahat

131. Gerak isyarat atau isyarat yang menyebabkan kereta api berhenti

132. Mencederakan atau cuba untuk mencederakan dengan niat jahat orang,
dsb., yang membuat perjalanan dengan kereta api

Bab 9

_Pelbagai: peruntukan penguatkuasaan khusus, dsb._

133. Penalti am bagi kemungkiran Bahagian IV, kecuali Bab 4, dan perundangan
subsidiari

134. Lien bagi tambang, tambang muatan dan caj lain

135. Pelupusan barangan yang tidak dituntut

136. Rekuisisi bagi akuan bertulis mengenai perihalan barangan

137. Kuasa kemasukan

138. Penyelesaian perselisihan antara pengendali berlesen berkenaan penjalanan
lalu lintas bersama

139. Kuasa khas semasa darurat

140. Sekatan mengenai pelaksanaan terhadap harta kereta api

141. Kewajipan di sisi undang-undang pegawai kereta api


-----

8 _Rang Undang-Undang_

Fasal

142. Penangkapan pesalah

143. Pengendali berlesen bukan pengangkut awam

BAHAGIAN V

PENYEPADUAN

144. Penyepaduan pengangkutan awam darat

BAHAGIAN VI

KEMALANGAN, SIASATAN DAN PENYIASATAN

Bab 1

_Kemalangan yang melibatkan kereta api_

145. Notis mengenai kemalangan hendaklah diberikan

146. Siasatan

147. Menteri boleh memerintahkan siasatan

148. Erti “kemalangan”

149. Kuasa untuk membuat kaedah-kaedah berhubungan dengan notis kemalangan,
dsb.

150. Pengemukaan penyata kemalangan

151. Penalti kerana tidak mematuhi seksyen 145

152. Penalti kerana tidak mematuhi seksyen 150

153. Pemeriksaan perubatan wajib bagi orang yang tercedera dalam kemalangan
kereta api

Bab 2

_Siasatan_

154. Siasatan oleh Suruhanjaya

155. Penjalanan siasatan

156. Penyiaran notis siasatan

157. Siasatan tertutup dan bahan rahsia

158. Laporan mengenai siasatan awam

159. Perlindungan daripada tindakan sivil

160. Daftar laporan


-----

_Pengangkutan Awam Darat_ 9

Bab 3

_Penyiasatan_

Fasal

161. Penyiasatan oleh Suruhanjaya

162. Aduan kepada Suruhanjaya

163. Penjalanan penyiasatan

164. Laporan tentang penyiasatan

165. Penyiaran laporan

BAHAGIAN VII

PERLINDUNGAN PELANGGAN DAN PENYELESAIAN PERTIKAIAN

Bab 1

_Perlindungan pelanggan_

166. Menguruskan pelanggan

167. Standard pelanggan

168. Forum Pengangkutan Awam Darat

169. Fungsi Forum Pengangkutan Awam Darat

170. Pengelakan kontrak

Bab 2

_Penyelesaian pertikaian_

171. Pertikaian

172. Tatacara pertikaian

173. Jawatankuasa hendaklah memutuskan mengenai pertikaian yang
diberitahu

174. Keputusan hendaklah secara bertulis

175. Pendaftaran keputusan

176. Penguatkuasaan keputusan

BAHAGIAN VIII

TRIBUNAL RAYUAN

177. Penubuhan Tribunal Rayuan

178. Keanggotaan Tribunal Rayuan


-----

10 _Rang Undang-Undang_

Fasal

179. Elaun

180. Peletakan jawatan dan pembatalan pelantikan

181. Pengosongan jawatan dan pelantikan sementara

182. Penzahiran kepentingan

183. Setiausaha Tribunal Rayuan dan pegawai lain

184. Rayuan kepada Tribunal Rayuan

185. Rekod keputusan atau arahan Suruhanjaya

186. Penangguhan keputusan atau arahan sementara menanti rayuan

187. Komposisi Tribunal Rayuan

188. Persidangan Tribunal Rayuan

189. Tatacara Tribunal Rayuan

190. Kuasa Tribunal Rayuan

191. Keputusan Tribunal Rayuan

192. Penguatkuasaan keputusan Tribunal Rayuan

193. Kekebalan tindakan kerana perbuatan atau peninggalan yang dilakukan
dengan suci hati

BAHAGIAN IX

PENGAMBILALIHAN KAWALAN

194. Tindakan oleh Menteri dalam hal keadaan tertentu

195. Tindakan oleh Menteri berkenaan dengan pemegang lesen, pengendali
berlesen atau pemegang lesen terminal demi kepentingan negara

196. Peruntukan berhubungan dengan pelantikan di bawah seksyen 194 atau
195

197. Peruntukan berhubungan dengan pengambilalihan kawalan di bawah
seksyen 194 atau 195

BAHAGIAN X

KESALAHAN UMUM DAN PENALTI

198. Membawa dengan menyalahi undang-undang barangan atau bagasi yang
berbahaya atau memudaratkan

199. Memasuki atau meninggalkan koc kereta api, kenderaan perkhidmatan
awam atau kenderaan pelancongan, dsb., semasa sedang bergerak atau
membuat perjalanan di luar aturan

200. Kelakuan tidak senonoh atau sumbang atau kacau ganggu


-----

_Pengangkutan Awam Darat_ 11

Fasal

201. Perbuatan atau peninggalan sengaja yang membahayakan penumpang

202. Perbuatan cuai

203. Larangan merokok

204. Membuat pernyataan palsu, dsb.

205. Memujuk atau mendesak

206. Penalti bagi fraud

BAHAGIAN XI

KUASA MENGUMPULKAN MAKLUMAT DAN PERUNTUKAN PENGUATKUASAAN

Bab 1

_Kuasa mengumpulkan maklumat_

207. Pemberian maklumat

208. Bukti pematuhan

209. Suruhanjaya boleh memegang simpan dokumen

210. Akses kepada rekod

211. Rekod yang tidak betul

212. Rekod maklumat

213. Penyiaran maklumat

214. Kesalahan kerana tidak patuh

Bab 2

_Kuasa penguatkuasaan pegawai dilantik_

215. Pegawai dilantik

216. Kuasa penyiasatan

217. Kuasa menangkap

218. Penggeledahan dan penyitaan dengan waran

219. Penggeledahan dan penyitaan tanpa waran

220. Akses kepada data berkomputer

221. Waran boleh diterima walaupun cacat

222. Senarai buku, dokumen, dsb., yang disita

223. Pelepasan buku, dokumen, dsb., yang disita


-----

12 _Rang Undang-Undang_

Fasal

224. Kuasa untuk menghendaki kehadiran orang yang mempunyai pengetahuan
tentang kes

225. Pemeriksaan orang yang mempunyai pengetahuan tentang kes

226. Kebolehterimaan pernyataan sebagai keterangan

227. Pelucuthakan buku, dokumen, dsb., yang disita

228. Kos bagi memegang buku, dokumen, dsb., yang disita

229. Tiada kos atau ganti rugi yang berbangkit daripada penyitaan boleh
didapatkan

230. Kuasa tambahan

Bab 3

_Kuasa penguatkuasaan pegawai polis, dsb._

231. Kuasa polis dalam penyiasatan

232. Kuasa pegawai pengangkutan jalan dalam penyiasatan

233. Pegawai dilantik yang tidak berpakaian seragam hendaklah mengemukakan
kad pengenalan

Bab 4

_Pelbagai_

234. Halangan

235. Pengkompaunan kesalahan

236. Suruhanjaya hendaklah diberitahu tentang sabitan dan kompaun

237. Mendapatkan kembali tambang, tambang muatan, caj khas, dsb.

238. Peruntukan tentang keterangan

239. Anggapan

240. Kebertanggungan pemunya berdaftar dan lain-lain berkenaan dengan
kenderaan yang berkaitan

241. Pendakwaan

242. Kesalahan oleh pertubuhan perbadanan

243. Persubahatan dan cubaan boleh dihukum sebagai kesalahan

244. Perlindungan pemberi maklumat

245. Cara penyampaian dokumen

246. Ketidaktepatan dalam dokumen


-----

_Pengangkutan Awam Darat_ 13

BAHAGIAN XII

AM

Fasal

247. Kumpulan Wang Pengangkutan Awam Darat

248. Pelaporan kepada Menteri tentang prestasi industri

249. Daftar

250. Arahan oleh Suruhanjaya

251. Pengecualian am

252. Kuasa Menteri untuk membuat peraturan-peraturan

253. Kuasa Suruhanjaya untuk membuat kaedah-kaedah

254. Penalti bagi perundangan subsidiari

255. Kuasa Menteri untuk meminda Jadual

256. Kuasa Suruhanjaya untuk mengeluarkan garis panduan atau pekeliling

257. Akta Perlindungan Pihak Berkuasa Awam 1948

258. Perlindungan daripada guaman dan prosiding undang-undang

JADUAL PERTAMA

JADUAL KEDUA


-----

14 _Rang Undang-Undang_


-----

_Pengangkutan Awam Darat_ 15

RANG UNDANG-UNDANG

_b e r n a m a_

Suatu Akta untuk mengadakan peruntukan bagi dan mengawal
selia pengangkutan awam darat dan bagi perkara-perkara yang
bersampingan dengannya.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas, permulaan kuat kuasa dan pemakaian**

**1. (1) Akta ini bolehlah dinamakan Akta Pengangkutan Awam**
Darat 2010.

(2) Akta ini terpakai bagi Semenanjung Malaysia.

(3) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan Menteri_
boleh menetapkan tarikh yang berlainan—

_(a)_ bagi permulaan kuat kuasa Akta ini di bahagian-bahagian
yang berlainan di Semenanjung Malaysia;

_(b)_ bagi permulaan kuat kuasa peruntukan-peruntukan atau
Bahagian-Bahagian yang berlainan dalam Akta ini;
atau

_(c)_ bagi permulaan kuat kuasa peruntukan-peruntukan yang
berlainan dalam Akta ini di bahagian-bahagian yang
berlainan di Semenanjung Malaysia.


-----

16 _Rang Undang-Undang_

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“Akta ini” termasuk mana-mana perundangan subsidiari yang
dibuat di bawah Akta ini;

“bagasi” ertinya apa-apa benda untuk kegunaan dan kemudahan
sendiri yang lazimnya dibawa oleh penumpang tetapi tidak, kecuali
dalam hal pedagang kembara, termasuk benda yang dibawa bagi
maksud perniagaan, perdagangan atau keuntungan;

“barangan” ertinya barangan atau apa-apa bebanan daripada
apa-apa perihalan, tetapi tidak termasuk bagasi;

“caj penentuan harga bagi kesesakan kawasan” ertinya apa-apa
caj langsung yang dikenakan secara khusus bagi penggunaan
jalan yang berkaitan dengan apa-apa skim penentuan harga bagi
kesesakan kawasan;

“Entiti Kerajaan” ertinya—

_(a)_ Kerajaan Persekutuan, atau mana-mana Kerajaan Negeri,
Pihak Berkuasa Negeri atau kerajaan tempatan; dan

_(b)_ mana-mana kementerian, jabatan, pejabat, agensi, pihak
berkuasa, suruhanjaya, jawatankuasa, lembaga, majlis
atau badan lain, diperbadankan atau tidak diperbadankan,
bagi Kerajaan Persekutuan, atau mana-mana Kerajaan
Negeri atau kerajaan tempatan, sama ada ditubuhkan di
bawah undang-undang bertulis atau selainnya;

“jalan” mempunyai erti yang diberikan kepadanya dalam Akta
Pengangkutan Jalan 1987 [Akta 333];

“kadar” termasuk apa-apa tambang, tambang muatan, caj
atau bayaran lain bagi mengangkut mana-mana penumpang atau
bagasinya, atau barangan;

“kelas” termasuk jenis atau kategori;

“kenderaan” mempunyai erti yang diberikan kepadanya dalam
Akta Pengangkutan Jalan 1987;


-----

_Pengangkutan Awam Darat_ 17

“kenderaan barangan” ertinya—

_(a)_ mana-mana kenderaan motor yang dibina atau disesuaikan
untuk digunakan bagi membawa barangan atau sesuatu
treler yang dibina atau disesuaikan sedemikian; atau

_(b)_ mana-mana kenderaan motor atau treler yang tidak dibina
atau disesuaikan sedemikian apabila digunakan untuk
membawa barangan semata-mata atau sebagai tambahan
kepada penumpang;

“kenderaan motor” mempunyai erti yang diberikan kepadanya
dalam Akta Pengangkutan Jalan 1987;

“kenderaan pelancongan” ertinya sesuatu kenderaan motor yang
dikategorikan di bawah mana-mana kelas yang diperihalkan dalam
Jadual Kedua;

“kenderaan perkhidmatan awam” ertinya sesuatu kenderaan motor
yang dikategorikan di bawah mana-mana kelas yang diperihalkan
dalam Jadual Pertama;

“kenderaan yang berkaitan” ertinya—

_(a)_ setiap kenderaan perkhidmatan awam daripada sesuatu kelas
kenderaan perkhidmatan awam yang digunakan untuk
mengendalikan atau mengadakan suatu perkhidmatan
kenderaan perkhidmatan awam yang dinyatakan dalam
lesen pengendali yang dikeluarkan di bawah Bab 1
Bahagian III;

_(b)_ setiap kenderaan barangan daripada sesuatu kelas kenderaan
barangan yang digunakan untuk mengendalikan atau
mengadakan suatu perkhidmatan kenderaan barangan yang
dinyatakan dalam lesen pengendali yang dikeluarkan di
bawah Bab 3 Bahagian III; dan

_(c)_ setiap kenderaan pelancongan yang dikenal pasti dalam
lesen yang dikeluarkan di bawah Bab 2 Bahagian III;

“kereta api” ertinya apa-apa jenis kereta api bagi pembawaan
awam penumpang atau barangan atau kedua-duanya, atau manamana bahagiannya, dan termasuklah—

_(a) segala rel, rasuk, kabel, sisian, atau cabang yang dikerjakan_
bagi maksud, atau berkaitan dengan, sesuatu kereta
api;


-----

18 _Rang Undang-Undang_

_(b)_ segala stok kereta yang digunakan bagi maksud lalu
lintas;

_(c) setakat yang dibenarkan oleh konteks, sesuatu kereta api_
yang sedang dalam pembinaan oleh atau bagi mana-mana
syarikat kereta api; dan

_(d)_ apa-apa sistem berpandu atau sistem berpandu daripada
sesuatu kelas yang ditetapkan sebagai kereta api bagi
maksud Akta ini,

tetapi tidak termasuk—

(A) Kereta Api Bukit Bendera;

(B) mana-mana kereta api yang digunakan atau, dalam hal
sesuatu kereta api yang akan dibina, yang dicadangkan
untuk digunakan, keseluruhannya atau terutamanya untuk
membawa penumpang dalam mana-mana premis hiburan
atau rekreasi; dan

(C) mana-mana kereta api lain yang ditetapkan;

“Ketua Pengarah” ertinya Ketua Pengarah Pengangkutan Jalan
yang dilantik di bawah seksyen 3 Akta Pengangkutan Jalan 1987,
dan termasuk Timbalan Ketua Pengarah, Pengarah atau Timbalan
Pengarah;

“konduktor” ertinya—

_(a) seseorang yang dibenarkan di bawah Akta ini untuk_
bertindak sebagai seorang konduktor suatu kereta api;
atau

_(b) seseorang yang dilesenkan di bawah Akta Pengangkutan_
Jalan 1987 untuk bertindak sebagai seorang konduktor
suatu kenderaan perkhidmatan awam;

“Kumpulan Wang” ertinya Kumpulan Wang Pengangkutan Awam
Darat yang ditubuhkan di bawah seksyen 247;

“Majlis Rancangan Fizikal Negara” mempunyai erti yang
diberikan kepadanya dalam Akta Perancangan Bandar dan Desa
1976 [Akta 172];


-----

_Pengangkutan Awam Darat_ 19

“meletak kereta” ertinya membawa sesuatu kenderaan motor
ke keadaan yang tidak bergerak dan menyebabkannya menunggu
bagi apa-apa maksud selain mengambil atau menurunkan dengan
serta-merta orang, barangan atau bagasi;

“menetapkan” ertinya menetapkan melalui peraturanperaturan;

“Menteri” ertinya Perdana Menteri;

“orang” termasuklah orang perseorangan, syarikat, perkongsian,
dan mana-mana kumpulan orang yang diperbadankan atau tidak
diperbadankan yang lain;

“pegawai dilantik” ertinya mana-mana pekerja Suruhanjaya atau
mana-mana pegawai awam, selain pegawai polis dan pegawai
pengangkutan jalan, yang dilantik oleh Suruhanjaya menurut
seksyen 215;

“pegawai kereta api” ertinya mana-mana orang yang diambil
kerja oleh atau bagi pihak mana-mana syarikat kereta api yang
merupakan pengendali berlesen, untuk melaksanakan mana-mana
fungsi yang berkaitan dengan suatu kereta api;

“pegawai pengangkutan jalan” ertinya mana-mana orang yang
dilantik menjadi seorang pegawai pengangkutan jalan di bawah
Akta Pengangkutan Jalan 1987;

“pegawai polis” termasuklah pegawai polis tambahan, pegawai
polis simpanan sukarela atau pegawai polis pembantu yang dilantik
di bawah Akta Polis 1967 [Akta 344];

“pelancong” mempunyai erti yang diberikan kepadanya dalam
Akta Industri Pelancongan 1992 [Akta 482];

“pelanggan” ertinya mana-mana penumpang yang dibawa dalam
suatu kenderaan perkhidmatan awam, kenderaan pelancongan
atau kereta api, dan termasuklah penyewa suatu perkhidmatan
kenderaan barangan;

“pemandu” ertinya orang yang pada masa itu memandu sesuatu
kenderaan yang berkaitan atau kereta api, mengikut mana-mana
yang berkenaan, dan dalam hal sesuatu kenderaan yang berkaitan


-----

20 _Rang Undang-Undang_

atau kereta api yang tidak bergerak, termasuklah orang yang
pada masa itu bertanggungjawab untuk memandu kenderaan yang
berkaitan atau kereta api itu;

“pemandu pelancong” mempunyai erti yang diberikan kepadanya
dalam Akta Industri Pelancongan 1992;

“pemegang lesen” ertinya pemegang sesuatu lesen yang
dikeluarkan di bawah Bab 2 Bahagian III;

“pemegang lesen terminal” ertinya pemegang sesuatu lesen
yang dikeluarkan di bawah Bab 2 Bahagian II;

“pemunya”—

_(a) berhubungan dengan sesuatu kenderaan motor yang_
didaftarkan atau disifatkan telah didaftarkan di bawah
Akta Pengangkutan Jalan 1987, ertinya pemunya berdaftar
kenderaan itu; dan

_(b) berhubungan dengan mana-mana kenderaan motor yang_
lain, ertinya orang yang memiliki atau yang sedang
menggunakan atau yang berhak menggunakan kenderaan
motor itu;

“pengangkutan awam darat” ertinya pengangkutan di darat
dengan menggunakan pengangkutan penumpang awam darat dan
pengangkutan barang awam darat, dan termasuklah perkhidmatan
pengangkutan awam darat, terminal, kemudahan, rangkaian, sistem,
operasi dan perkhidmatan lain yang berkaitan dengan pengangkutan
sedemikian atau perkhidmatan pengangkutan awam darat;

“pengangkutan barang awam darat” ertinya pembawaan barangan
di darat dengan menggunakan suatu kenderaan barangan atau
kereta api;

“pengangkutan penumpang awam darat” ertinya pembawaan
penumpang, termasuk bagasinya, di darat dengan menggunakan
suatu kenderaan perkhidmatan awam, kenderaan pelancongan atau
kereta api;

“pengendali berlesen” ertinya—

_(a) seseorang pemegang lesen pengendali yang dikeluarkan_
di bawah Bab 1 Bahagian III;


-----

_Pengangkutan Awam Darat_ 21

_(b) seseorang pemegang lesen pengendali yang dikeluarkan_
di bawah Bab 3 Bahagian III; atau

_(c) seseorang pemegang lesen pengendali yang dikeluarkan_
di bawah Bahagian IV;

“pengusahaan pelancongan” mempunyai erti yang diberikan
kepadanya dalam Akta Industri Pelancongan 1992;

“Pentadbir” mempunyai erti yang sama yang diberikan kepada
“Pentadbir Tanah” oleh seksyen 5 Kanun Tanah Negara 1965

[Akta 56/1965];

“penumpang”—

_(a) berhubungan dengan seorang yang dibawa dalam suatu_
kenderaan perkhidmatan awam, tidak termasuk pemandu
atau konduktor atau mana-mana pekerja lain pengendali
berlesen yang diberi kuasa dengan sewajarnya untuk
memeriksa pembayaran tambang dalam menjalankan
kewajipannya;

_(b) berhubungan dengan seorang pelancong yang dibawa dalam_
suatu kenderaan pelancongan, tidak termasuk pemandu
atau pemandu pelancong;

_(c) berhubungan dengan seorang yang dibawa dalam suatu_
kereta api, tidak termasuk pemandu atau konduktor
atau mana-mana pekerja lain pengendali berlesen lain
yang diberi kuasa dengan sewajarnya untuk memeriksa
pembayaran tambang dalam menjalankan kewajipannya;
atau

_(d) berhubungan dengan seorang yang dibawa dalam suatu_
kenderaan barangan, tidak termasuk pemandu atau manamana kelindan yang dikehendaki oleh undang-undang
supaya dibawa dalam kenderaan itu;

“peringkat tambang”, berhubungan dengan sesuatu laluan yang
dibenarkan dalam suatu lesen pengendali bagi suatu perkhidmatan
kenderaan perkhidmatan awam, ertinya apa-apa pembahagian
laluan itu bagi maksud mengaturkan sesuatu jadual tambang;

“perkhidmatan kenderaan barangan” ertinya pembawaan barangan
bagi mana-mana pihak ketiga dengan menggunakan suatu kenderaan
barangan untuk sewa atau upah atau yang berkaitan dengan suatu
perdagangan atau perniagaan;


-----

22 _Rang Undang-Undang_

“perkhidmatan kenderaan pelancongan” ertinya pembawaan
pelancong dengan menggunakan suatu kenderaan pelancongan dengan
balasan bayaran yang tidak mempunyai peringkat tambang;

“perkhidmatan kenderaan perkhidmatan awam” ertinya pembawaan
penumpang dengan menggunakan satu atau lebih kenderaan
perkhidmatan awam daripada kelas yang sama atau kelas yang
berlainan, sama ada untuk sewa atau upah atau untuk apa-apa
balasan berharga yang lain atau nilaian wang atau selainnya;

“perkhidmatan kereta api” ertinya pembawaan penumpang atau
barangan atau kedua-duanya dengan menggunakan sesuatu kereta
api;

“perkhidmatan pengangkutan awam darat” ertinya—

_(a) pembawaan penumpang dengan menggunakan pengangkutan_
penumpang awam darat; dan

_(b) pembawaan barangan dengan menggunakan pengangkutan_
barang awam darat;

“perniagaan kenderaan pelancongan” ertinya perniagaan
mengendalikan atau menyewakan sesuatu kenderaan pelancongan
untuk mengangkut pelancong;

“pihak berkuasa tempatan” mempunyai erti yang diberikan
kepadanya dalam Akta Kerajaan Tempatan 1976 [Akta 171] dan
Perintah Wilayah Persekutuan Putrajaya (Pengubahsuaian Akta
Kerajaan Tempatan 1976) 2002 [P.U. (A) 142/2002];

“pihak berkuasa yang berkenaan” mempunyai erti yang diberikan
kepadanya dalam seksyen 67 Akta Pengangkutan Jalan 1987;

“premis kereta api” ertinya semua premis yang di bawah kawalan
atau diduduki atau digunakan oleh suatu syarikat kereta api yang
merupakan pengendali berlesen;

“Rancangan Fizikal Negara” mempunyai erti yang diberikan
kepadanya dalam Akta Perancangan Bandar dan Desa 1976;

“rancangan struktur” mempunyai erti yang diberikan kepadanya
dalam Akta Perancangan Bandar dan Desa 1976;


-----

_Pengangkutan Awam Darat_ 23

“rizab kereta api” ertinya—

_(a) segala tanah yang dirizabkan dengan sewajarnya, sama_
ada sebelum atau selepas permulaan kuat kuasa Akta
Kereta Api 1991 [Akta 463], bagi maksud Kereta Api
Persekutuan Tanah Melayu atau Kereta Api Negeri Johor
atau Keretapi Tanah Melayu di bawah peruntukan seksyen
62 Kanun Tanah Negara 1965 atau di bawah peruntukan
yang bersamaan dalam mana-mana undang-undang tanah
yang terdahulu sebagaimana yang ditafsirkan dalam
Kanun Tanah Negara 1965; dan

_(b)_ segala tanah yang disifatkan sebagai rizab kereta api
di bawah peruntukan seksyen 16 atau 17 Ordinan Kereta
Api 1948 [M.U. Ord. 8/1948] yang termansuh;

“skim kereta api” ertinya sesuatu skim bagi pembinaan manamana kereta api yang disimpan dengan Suruhanjaya menurut
Bahagian IV;

“skim penentuan harga bagi kesesakan kawasan” ertinya sesuatu
skim yang dilaksanakan di sesuatu kawasan yang ditentukan, yang
matlamatnya adalah untuk mengurangkan kesesakan lalu lintas
atau impak yang buruk kepada persekitaran yang berkaitan, atau
kedua-duanya dengan mengenakan suatu caj penentuan harga bagi
kesesakan kawasan yang ditetapkan terhadap pengguna jalan di
dalam kawasan itu;

“stok kereta” termasuk tender, motor, koc, tren, wagon, trak,
troli, pengangkut daripada apa-apa jenis dan lokomotif dan enjin
jenis lain yang digunakan di atas kereta api;

“Suruhanjaya” ertinya Suruhanjaya Pengangkutan Awam Darat
yang ditubuhkan di bawah Akta Suruhanjaya Pengangkutan Awam
Darat 2010 [Akta ];

“syarikat” mempunyai erti yang diberikan kepadanya dalam
Akta Syarikat 1965 [Akta 125];

“syarikat kereta api” termasuk mana-mana orang, sama ada
diperbadankan atau tidak, yang merupakan pemunya atau penerima
pajak sesuatu kereta api atau pihak kepada suatu perjanjian bagi
pengerjaan suatu kereta api;


-----

24 _Rang Undang-Undang_

“tambang” termasuklah semua jumlah wang yang diterima atau
boleh diterima dan semua jumlah wang yang dikenakan atau boleh
dikenakan bagi mengangkut penumpang;

“tambang muatan” termasuk semua jumlah wang yang diterima
atau boleh diterima dan semua jumlah wang yang dikenakan atau
boleh dikenakan bagi pengangkutan barangan;

“tarikh yang ditetapkan” ertinya tarikh Akta ini atau bahagianbahagian Akta ini mula berkuat kuasa;

“terminal” ertinya stesen tunggal atau pelbagai modal dan
pusat pengangkutan yang dikhususkan pada pengangkutan awam
darat atau bahagian atau pecahannya yang berhubungan dengan
pengangkutan awam darat;

“Tribunal Rayuan” ertinya Tribunal Rayuan yang ditubuhkan
di bawah seksyen 177;

“undang-undang pengangkutan awam darat” ertinya Akta ini
dan Akta Suruhanjaya Pengangkutan Awam Darat 2010, dan
termasuklah mana-mana perundangan subsidiari yang dibuat
di bawah undang-undang ini.

BAHAGIAN II

DASAR PENGANGKUTAN AWAM DARAT, PERANCANGAN DAN
STRATEGI

Bab 1

_Dasar dan perancangan_

**Fungsi Suruhanjaya berhubung dengan dasar dan perancangan**
**bagi pengangkutan awam darat**

**3. (1) Suruhanjaya hendaklah menasihati Menteri mengenai segala**
perkara yang berhubungan dengan dasar dan perancangan yang
berkenaan dengan pengangkutan awam darat.

(2) Suruhanjaya hendaklah mencadangkan dasar dan rancangan,
termasuk skim dan program yang berhubungan dengan atau yang
menyentuh pengangkutan awam darat, bagi kelulusan Menteri,
dan membangunkan strategi selaras dengan dasar dan rancangan


-----

_Pengangkutan Awam Darat_ 25

yang diluluskan itu dengan tujuan untuk mencapai suatu pengangkutan
awam darat yang selamat, boleh diharap, cekap, responsif, mudah
diakses, terancang, bersepadu dan lestari, sementara memastikan
penyediaan perkhidmatan yang mampu dibayar bagi pembawaan
penumpang dan perkhidmatan yang bersaingan bagi pembawaan
barangan.

(3) Tanpa menjejaskan keluasan obligasinya di bawah
subseksyen (2), Suruhanjaya hendaklah membangunkan, bagi
kelulusan Menteri—

_(a) rancangan induk pengangkutan awam darat negara bagi_
dua puluh tahun yang mengandungi dasar dan rancangan
peringkat makro, termasuk skim dan program bagi
pengangkutan awam darat, seperti skim yang diperihalkan
dalam perenggan 253(1)(o); dan

_(b) rancangan induk pengangkutan awam darat wilayah bagi_
dua puluh tahun yang mengandungi dasar dan rancangan,
termasuk skim dan program bagi pengangkutan awam
darat, berdasarkan rancangan induk yang diperihalkan
dalam perenggan _(a)._

(4) Suruhanjaya hendaklah, bagi maksud menunaikan obligasinya
di bawah subseksyen (3), membangunkan rancangan induk
pengangkutan awam darat negara dan wilayah yang berasingan
berkenaan dengan pengangkutan penumpang awam darat dan
pengangkutan barang awam darat bagi kelulusan Menteri.

(5) Rancangan induk pengangkutan awam darat negara hendaklah
dikaji semula oleh Suruhanjaya tiap-tiap sepuluh tahun.

(6) Walau apa pun subseksyen (5), mana-mana dokumen yang
diperihalkan dalam subseksyen (3) hendaklah dikaji semula oleh
Suruhanjaya pada apa-apa lat tempoh atau pada bila-bila masa
yang diarahkan oleh Menteri.

**Pembangunan dasar dan rancangan**

**4. Dalam membangunkan dasar dan rancangan, termasuk skim**
dan program yang diperihalkan dalam seksyen 3, Suruhanjaya
hendaklah—

_(a) berunding dengan Kerajaan Negeri;_


-----

26 _Rang Undang-Undang_

_(b) berunding dengan Entiti Kerajaan yang lain, jika_
berkenaan;

_(c) berunding dengan Majlis Perancangan Fizikal Negara,_
jika berkenaan;

_(d) memastikan bahawa cadangannya mematuhi secara umum_
Rancangan Fizikal Negara;

_(e) memastikan bahawa cadangannya mematuhi secara umum_
rancangan struktur negeri di bawah Akta Perancangan
Bandar dan Desa 1976 yang sedang berkuat kuasa, sama
ada ia telah mula berkuat kuasa atau belum; dan

_(f) mengambil kira—_

(i) dasar negara, wilayah dan negeri; dan

(ii) apa-apa maklumat dan pertimbangan lain yang
ternyata pada Suruhanjaya sebagai berkaitan atau
sebagaimana yang diarahkan oleh Menteri supaya
diambil kira.

**Kewajipan Entiti Kerajaan**

**5. Menjadi kewajipan tiap-tiap Entiti Kerajaan untuk—**

_(a) mengambil tahu tentang—_

(i) apa-apa dasar dan rancangan, termasuk skim dan
program yang diperihalkan dalam subseksyen 3(2)
yang diluluskan oleh Menteri dan dinyatakan dalam
pekeliling dan garis panduan yang dikeluarkan oleh
Suruhanjaya di bawah Akta ini; dan

(ii) kandungan rancangan induk yang diperihalkan dalam
subseksyen 3(3) yang diluluskan oleh Menteri;
dan

_(b) memberi pertimbangan yang sewajarnya kepada dasar,_
rancangan, strategi, inisiatif dan syor lain yang dicadangkan
oleh Suruhanjaya berhubungan dengan atau yang menyentuh
pengangkutan awam darat, selain yang termasuk dalam
ruang lingkup perenggan _(a)._


-----

_Pengangkutan Awam Darat_ 27

Bab 2

_Pelesenan terminal_

**Pelesenan terminal**

**6. (1) Tertakluk kepada seksyen 194 dan 195, tiada seorang pun**
boleh mengendalikan mana-mana terminal melainkan jika dia
memegang suatu lesen yang dikeluarkan di bawah seksyen ini.

(2) Sesuatu permohonan bagi lesen di bawah seksyen ini
hendaklah dibuat kepada Suruhanjaya dalam bentuk dan mengikut
cara yang ditentukan oleh Suruhanjaya dan disertai dengan fi
permohonan yang ditetapkan dan apa-apa maklumat dan dokumen
yang dinyatakan oleh Suruhanjaya.

(3) Pemohon hendaklah memberi Suruhanjaya maklumat yang
lengkap tentang kedudukan kewangannya untuk membuktikan
keupayaannya untuk menyenggarakan dan mengendalikan terminal
yang memadai, memuaskan, selamat dan cekap.

(4) Tertakluk kepada Akta ini, Suruhanjaya boleh, apabila suatu
permohonan dibuat bagi lesen di bawah seksyen ini—

_(a)_ meluluskan permohonan sepenuhnya atau sebahagiannya
atau dengan apa-apa ubahsuaian yang difikirkan patut
oleh Suruhanjaya, dan, apabila dibayar fi yang ditetapkan,
mengeluarkan lesen kepada pemohon; atau

_(b)_ menolak permohonan itu.

(5) Tiap-tiap lesen yang dikeluarkan di bawah seksyen ini
hendaklah menyatakan jangka masa lesen itu dan Suruhanjaya
boleh mengenakan syarat pada lesen itu yang termasuk—

_(a)_ takat, jam dan tahap am perkhidmatan di terminal;

_(b)_ penyenggaraan dan pengendalian terminal dan apa-apa
kelengkapan di dalamnya;

_(c)_ keselamatan dan sekuriti orang yang menggunakan atau
terlibat dalam apa-apa kerja di terminal;

_(d)_ fi maksimum yang ditetapkan yang kena dibayar kepada
pemegang lesen terminal oleh pemegang lesen dan
pengendali berlesen bagi penggunaan terminal itu;


-----

28 _Rang Undang-Undang_

_(e)_ syarat dan penggunaan terminal oleh pekerja, ejen, penyewa
dan kontraktor pemegang lesen terminal itu dan orang
awam; dan

_(f)_ standard prestasi yang perlu dipatuhi oleh pemegang lesen
terminal dalam menyenggarakan dan mengendalikan
terminal itu.

(6) Suruhanjaya boleh, pada bila-bila masa, menambahkan,
membatalkan, atau mengubah mana-mana syarat yang dikenakan
pada suatu lesen yang dikeluarkan di bawah seksyen ini.

(7) Pengeluaran suatu lesen oleh Suruhanjaya di bawah subseksyen
(4) tidaklah mengenakan apa-apa tanggungan pada Suruhanjaya
bagi apa-apa kerugian atau kerosakan yang disebabkan oleh
apa-apa perbuatan, peninggalan atau keingkaran pemegang lesen
terminal itu.

(8) Seseorang yang mengendalikan suatu terminal dengan
melanggar subseksyen (1) melakukan suatu kesalahan dan boleh,
apabila disabitkan, didenda tidak melebihi satu juta ringgit atau
dipenjarakan selama tempoh tidak melebihi lima tahun atau keduaduanya.

(9) Seseorang pemegang lesen terminal yang tidak mematuhi
mana-mana syarat yang dikenakan pada lesen di bawah subseksyen
(5) melakukan suatu kesalahan dan boleh, apabila disabitkan,
didenda tidak kurang daripada satu ribu ringgit tetapi tidak lebih
daripada lima ratus ribu ringgit atau dipenjarakan selama tempoh
tidak melebihi dua tahun atau kedua-duanya.

**Pembaharuan lesen**

**7. (1) Tertakluk kepada subseksyen (2) dan (3), Suruhanjaya**
boleh, apabila permohonan dibuat oleh pemegang lesen terminal,
membaharui lesen itu dengan apa-apa syarat yang difikirkan patut
oleh Suruhanjaya atau menolak permohonan itu.

(2) Sesuatu permohonan untuk membaharui lesen di bawah
subseksyen (1) hendaklah dibuat sekurang-kurangnya sembilan
puluh hari sebelum tarikh habis tempoh lesen itu dan hendaklah
disertai dengan fi pembaharuan yang ditetapkan dan apa-apa
dokumen yang dinyatakan oleh Suruhanjaya.


-----

_Pengangkutan Awam Darat_ 29

(3) Jika pemohon tidak mematuhi subseksyen (2) dan tidak
memberikan apa-apa alasan yang difikirkan munasabah oleh
Suruhanjaya, Suruhanjaya boleh enggan untuk meneruskan dengan,
mendengar atau menentukan permohonan itu.

(4) Jika tiada permohonan untuk membaharui lesen dikemukakan,
pemegang lesen terminal hendaklah dalam masa empat belas hari
dari tarikh habis tempoh lesen mengembalikan lesen itu kepada
Suruhanjaya.

**Permohonan bagi pengubahan**

**8. Apabila permohonan dibuat oleh pemegang lesen terminal**
bagi pengubahan lesen atau syarat lesen, Suruhanjaya hendaklah
mempunyai kuasa penuh dalam budi bicaranya—

_(a) untuk meluluskan permohonan itu sepenuhnya atau_
sebahagiannya;

_(b) untuk menolak permohonan itu; atau_

_(c) untuk memerintahkan apa-apa pengubahan pada lesen itu_
atau syarat lesen itu, selain pengubahan yang dinyatakan
dalam permohonan itu.

**Pembatalan atau penggantungan lesen**

**9. (1) Suruhanjaya boleh, melalui notis bertulis kepada pemegang**
lesen terminal dan tanpa apa-apa pampasan, membatalkan atau
menggantung mana-mana lesen yang dikeluarkan di bawah
seksyen 6—

_(a) jika mana-mana peruntukan Akta ini atau mana-mana_
syarat lesen tidak dipatuhi;

_(b) jika pengeluaran lesen itu didorong oleh suatu representasi_
palsu mengenai fakta oleh atau bagi pihak pemegang
lesen terminal itu; atau

_(c)_ sekiranya berlaku kematian, ketidakupayaan, kebankrapan
atau, dalam hal sesuatu syarikat, likuidasi, pemegang lesen
terminal itu atau, jika seorang penerima atau pengurus
dilantik berhubungan dengan perniagaan mengendalikan
terminal oleh pemegang lesen terminal itu:


-----

30 _Rang Undang-Undang_

Dengan syarat bahawa Suruhanjaya—

(A) dalam hal perenggan (a), boleh sebagai ganti pembatalan
atau penggantungan lesen melantik suatu pihak ketiga
untuk membetulkan ketidakpatuhan itu dan mendapatkan
semula kos pembetulan itu daripada pemegang lesen
terminal itu;

(B) dalam hal kemungkiran mana-mana syarat lesen di bawah
perenggan (a), tidak boleh membatalkan atau menggantung
lesen itu melainkan jika ia berpuas hati bahawa, selepas
memberi pemegang lesen terminal itu suatu peluang
untuk membuat apa-apa representasi bertulis yang
dihasratinya untuk dibuat, bahawa disebabkan kekerapan
kemungkiran itu, atau kemungkiran itu dilakukan dengan
sengaja atau bahaya kepada orang awam yang terlibat
dalam kemungkiran itu, lesen itu patut dibatalkan atau
digantung; atau

(C) dalam hal kemungkiran mana-mana peruntukan Akta ini
di bawah perenggan _(a), atau perenggan_ _(b)_ atau (c),
tidak boleh membatalkan atau menggantung lesen itu
melainkan jika ia berpuas hati bahawa, selepas memberi
pemegang lesen terminal itu suatu peluang untuk membuat
apa-apa representasi bertulis yang dihasratinya untuk
dibuat, lesen itu patut dibatalkan atau digantung.

(2) Jika suatu lesen—

_(a) telah dibatalkan, ia tidak mempunyai kuat kuasa dari_
tarikh pembatalan itu dan pemegang lesen terminal
itu hendaklah dalam masa empat belas hari dari tarikh
pembatalan lesen itu mengembalikan lesen itu kepada
Suruhanjaya; atau

_(b) telah digantung, ia tidak mempunyai kuat kuasa dalam_
tempoh penggantungan itu.

**Pemindahan lesen dilarang**

**10. (1) Tertakluk kepada subseksyen (3), suatu lesen yang**
dikeluarkan di bawah seksyen 6 hendaklah menjadi khas untuk
pemegang lesen terminal itu, dan tidak boleh dipindahkan atau
diserahhakkan.


-----

_Pengangkutan Awam Darat_ 31

(2) Seseorang pemegang lesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak kurang daripada satu ribu ringgit tetapi tidak lebih daripada
sepuluh ribu ringgit atau dipenjarakan selama tempoh tidak
melebihi satu tahun atau kedua-duanya.

(3) Walau apa pun perenggan 9(1)(c), Suruhanjaya boleh, sekiranya
berlakunya kematian, ketidakupayaan, kebankrapan atau, dalam
hal suatu syarikat, likuidasi, pemegang lesen terminal itu atau,
jika seorang penerima atau pengurus dilantik berhubungan dengan
perniagaan mengendalikan terminal pemegang lesen terminal itu
atau, jika atas apa-apa sebab Suruhanjaya berpuas hati bahawa
adalah tidak adil untuk tidak berbuat demikian, membenarkan
pemindahan lesen itu.

**Kewajipan pemegang lesen terminal untuk menyimpan rekod,**
**dsb.**

**11. (1) Menjadi kewajipan seorang pemegang lesen terminal**
untuk menyimpan apa-apa akaun dan rekod sebagaimana yang
dikehendaki oleh kaedah-kaedah yang dibuat oleh Suruhanjaya
di bawah perenggan 253(1)(mm) berhubungan dengan lesen yang
dikeluarkan kepadanya.

(2) Seseorang pemegang lesen terminal yang tidak mematuhi
subseksyen (1) melakukan suatu kesalahan dan boleh, apabila
disabitkan, didenda tidak kurang daripada satu ribu ringgit tetapi
tidak lebih daripada sepuluh ribu ringgit atau dipenjarakan selama
tempoh tidak melebihi enam bulan atau kedua-duanya.

**Kewajipan pemegang lesen terminal untuk memberitahu**
**Suruhanjaya**

**12. (1) Menjadi kewajipan tiap-tiap pemegang lesen terminal,**
pada setiap masa, untuk memberitahu Suruhanjaya dengan sertamerta mengenai perkara yang berikut:

_(a) apa-apa prosiding atau tuntutan yang dimulakan atau dibuat_
terhadap pemegang lesen terminal itu yang mungkin
mempunyai kesan yang buruk pada keadaan kewangannya
atau terhadap keupayaannya untuk melaksanakan apa-apa
syarat di bawah lesen itu;


-----

32 _Rang Undang-Undang_

_(b) apa-apa celaan atau denda yang dikenakan ke atas_
pemegang lesen terminal itu oleh mana-mana Entiti
Kerajaan; dan

_(c)_ apa-apa perubahan dalam kawalan pemegang lesen terminal
itu.

(2) Bagi maksud seksyen ini, “kawalan” berhubungan dengan
seorang pemegang lesen terminal, ertinya mempunyai kuasa, secara
langsung atau tidak langsung, untuk mengarahkan pengurusan dan
dasar pemegang lesen terminal itu.

(3) Seseorang pemegang lesen terminal yang tidak mematuhi
subseksyen (1) melakukan suatu kesalahan dan boleh, apabila
disabitkan, didenda tidak kurang daripada satu ribu ringgit tetapi
tidak lebih daripada sepuluh ribu ringgit atau dipenjarakan selama
tempoh tidak melebihi enam bulan atau kedua-duanya.

Bab 3

_Skim penentuan harga bagi kesesakan kawasan, perancangan laluan, dsb._

**Skim penentuan harga bagi kesesakan kawasan**

**13. (1) Walau apa pun apa-apa jua yang terkandung dalam mana-**
mana undang-undang bertulis yang lain, Menteri boleh, melalui
perintah yang disiarkan dalam _Warta, menetapkan caj penentuan_
harga bagi kesesakan kawasan yang hendaklah dibayar oleh
pengguna jalan di dalam mana-mana kawasan yang ditentukan,
dengan syarat bahawa suatu perintah berkenaan dengan mana-mana
jalan yang terletak dalam bidang kuasa sesuatu pihak berkuasa
yang berkenaan yang diperihalkan dalam perenggan 67(a), (b), (c)
dan _(e) Akta Pengangkutan Jalan 1987 hendaklah dibuat dengan_
persetujuan pihak berkuasa yang berkenaan itu.

(2) Suatu perintah di bawah subseksyen (1) hendaklah
menyatakan—

_(a)_ bahagian jalan di dalam sesuatu kawasan yang ditentukan
yang berkenaan dengannya suatu caj penentuan harga
bagi kesesakan kawasan boleh dituntut, dikutip dan
dipegang simpan;

_(b)_ orang yang diberi kuasa untuk menuntut dan mengutip,
dan orang yang diberi kuasa untuk memegang simpan, caj


-----

_Pengangkutan Awam Darat_ 33

penentuan harga bagi kesesakan kawasan itu, termasuk
jangka masa pemberikuasaan itu;

_(c)_ kewajipan dan obligasi orang yang diberi kuasa di bawah
perenggan _(b);_

_(d)_ orang dan kelas kenderaan yang berkenaan dengannya caj
penentuan harga bagi kesesakan kawasan boleh dituntut,
dikutip dan dipegang simpan;

_(e)_ kadar atau kadar-kadar bagi caj penentuan harga bagi
kesesakan kawasan yang boleh dikenakan;

_(f)_ masa dan cara pembayaran caj penentuan harga bagi
kesesakan kawasan, termasuk tempat atau poin kutipan
dan masa yang wang itu hendaklah dibayar;

_(g)_ orang atau kelas kenderaan yang hendak dikecualikan
daripada pembayaran caj penentuan harga bagi kesesakan
kawasan bagi apa-apa tempoh yang ditetapkan dalam
perintah itu, tertakluk kepada apa-apa syarat yang
disifatkan patut dikenakan berkaitan dengannya; dan

_(h)_ apa-apa hal keadaan atau syarat lain, yang tidak termasuk
dalam subseksyen ini yang berhubungan dengan tuntutan,
kutipan dan pemegangan simpan caj penentuan harga
bagi kesesakan kawasan itu.

(3) Seseorang yang tidak membayar caj penentuan harga
bagi kesesakan kawasan mengikut cara yang dinyatakan dalam
perintah di bawah subseksyen (1) atau peraturan-peraturan yang
dibuat di bawah Akta ini melakukan suatu kesalahan dan boleh,
apabila disabitkan, didenda tidak melebihi dua ribu ringgit atau
dipenjarakan selama tempoh tidak melebihi enam bulan atau
kedua-duanya.

(4) Jika suatu caj penentuan harga bagi kesesakan kawasan
ditetapkan menurut seksyen ini berkenaan dengan mana-mana
jalan yang terletak dalam bidang kuasa suatu pihak berkuasa yang
berkenaan yang diperihalkan dalam perenggan 67(a), (b), (c) dan
_(e) Akta Pengangkutan Jalan 1987—_

_(a)_ tanggungjawab untuk menuntut dan mengutip hasil caj
penentuan harga bagi kesesakan kawasan sedemikian
diserahhakkan kepada pihak berkuasa yang berkenaan
itu;


-----

34 _Rang Undang-Undang_

_(b)_ pihak berkuasa yang berkenaan itu hendaklah membayar
atau menyebabkan supaya dibayar bahagian yang tinggal
daripada hasil caj penentuan harga bagi kesesakan kawasan
itu ke dalam Kumpulan Wang mengikut subseksyen (5)
selepas mengakaun bagi apa-apa amaun yang diperihalkan
dalam perenggan _(c) dan_ _(d);_

_(c)_ pihak berkuasa yang berkenaan itu hendaklah berhak
kepada apa-apa bahagian daripada hasil caj penentuan
harga bagi kesesakan kawasan itu yang ditetapkan dan
diserahhakkan kepadanya oleh Menteri dari semasa ke
semasa; dan

_(d)_ pihak berkuasa yang berkenaan itu hendaklah dibayar
balik pada kos didokumenkan yang sebenar bagi
perbelanjaan sampingan yang perlu yang ditanggung,
dengan persetujuan bertulis Menteri terlebih dahulu,
berkaitan dengan pelaksanaan tanggungjawabnya di
bawah perenggan _(a)._

(5) Bahagian yang tinggal daripada hasil caj penentuan harga
bagi kesesakan kawasan yang dituntut dan dikutip menurut suatu
perintah di bawah seksyen ini hendaklah, selepas mengakaun bagi
semua amaun yang kena dibayar di bawah perenggan (4)(c) dan
_(d) kepada pihak berkuasa yang berkenaan, dibayar ke dalam dan_
menjadi sebahagian daripada Kumpulan Wang, mengikut cara
yang ditetapkan.

(6) Bagi maksud seksyen ini—

“kutipan” hendaklah termasuk mendapatkan semula di sisi
undang-undang atau selainnya apa-apa caj penentuan harga bagi
kesesakan kawasan atau bahagiannya;

“poin kutipan” ertinya poin yang ditentukan dalam suatu perintah
di bawah seksyen ini sebagai poin di mana caj penentuan harga
bagi kesesakan kawasan kena dibayar kepada dan dikutip oleh
orang yang diberi kuasa dalam perintah itu untuk menuntut dan
mengutip caj penentuan harga bagi kesesakan kawasan itu.

(7) Walau apa pun mana-mana undang-undang bertulis yang
lain, tiada Entiti Kerajaan boleh menjalankan haknya untuk
mengenakan, menuntut, mengutip dan memegang simpan apa-apa
caj penentuan harga bagi kesesakan kawasan atau apa-apa hasil
daripadanya di bawah mana-mana undang-undang bertulis yang
lain atau selainnya, tanpa kelulusan Menteri.


-----

_Pengangkutan Awam Darat_ 35

**Larangan atau sekatan penggunaan jalan untuk memudahkan**
**pergerakan kenderaan barangan**

**14. (1) Tanpa menjejaskan seksyen 13, Suruhanjaya boleh, melalui**
perintah yang disiarkan dalam _Warta, melarang atau menyekat_
penggunaan jalan yang dinyatakan oleh kenderaan yang ditetapkan
dalam masa yang dinyatakan untuk memudahkan pergerakan
kenderaan barangan, dengan syarat bahawa suatu perintah yang
berkenaan dengan mana-mana jalan yang terletak dalam bidang
kuasa suatu pihak berkuasa yang berkenaan hendaklah dibuat
dengan persetujuan pihak berkuasa yang berkenaan itu.

(2) Seseorang yang melanggar suatu perintah yang dibuat di
bawah subseksyen (1) melakukan suatu kesalahan dan boleh,
apabila disabitkan, didenda tidak melebihi dua ribu ringgit atau
dipenjarakan selama tempoh tidak melebihi enam bulan atau
kedua-duanya dan, dalam hal sabitan kedua atau yang berikutnya,
didenda tidak melebihi empat ribu ringgit atau dipenjarakan selama
tempoh tidak melebihi dua belas bulan atau kedua-duanya.

**Kewajipan untuk berunding dengan Suruhanjaya berhubung**
**dengan tindakan yang ditetapkan**

**15. (1) Tertakluk kepada subseksyen (2), menjadi kewajipan tiap-**
tiap Entiti Kerajaan untuk berunding dengan Suruhanjaya sebelum
mengusahakan mana-mana tindakan yang berikut, sebagaimana
yang dibenarkan di bawah mana-mana undang-undang bertulis
bagi apa-apa sebab yang ditetapkan dalamnya:

_(a)_ larangan atau sekatan, yang bukan sebahagian daripada
apa-apa skim penentuan harga bagi kesesakan kawasan
atau mana-mana perintah yang dibuat di bawah seksyen
13, bagi apa-apa kelas atau perihalan kenderaan motor,
atau kenderaan motor dengan bilangan penumpang yang
tertentu, sama ada selama tempoh kekal atau bagi apa-apa
tempoh masa yang dinyatakan, daripada menggunakan
mana-mana jalan yang dinyatakan yang terletak dalam
bidang kuasa Entiti Kerajaan yang berkaitan itu;

_(b)_ pelencongan mana-mana jalan yang disebabkan oleh
kerja-kerja jalan, saliran atau kerja-kerja awam atau
kemudahan awam yang lain atau kemalangan yang tidak
termasuk dalam perenggan _(a);_


-----

36 _Rang Undang-Undang_

_(c)_ mengawal selia syarat yang tertakluk kepadanya, dan masa
apabila, benda yang mempunyai berat luar biasa atau
dimensi yang luar biasa besarnya boleh dibawa di atas
jalan, kecuali setakat yang kuasa itu dijalankan menurut
perenggan 88(1)(e) Akta Pengangkutan Jalan 1987;

_(d)_ perancangan rangkaian jalan-jalan persekutuan dan lebuh
raya;

_(e)_ mengawal selia syarat yang tertakluk kepadanya, dan
masa apabila barangan boleh dimuatkan ke dalam atau
dipunggah daripada kenderaan atau kenderaan daripada
apa-apa kelas atau perihalan tertentu di atas jalan, kecuali
setakat yang kuasa itu dijalankan menurut perenggan
88(1)(g) Akta Pengangkutan Jalan 1987;

_(f)_ membuat kaedah-kaedah mengenai keutamaan yang perlu
dipatuhi antara lalu lintas yang menghala ke arah yang
sama, atau arah yang bertentangan, atau apabila melintasi
jalan, kecuali setakat yang kuasa itu dijalankan menurut
perenggan 88(1)(h) Akta Pengangkutan Jalan 1987;
atau

_(g)_ apa-apa tindakan lain yang berkemungkinan menyebabkan
halangan terhadap jalan, sebagaimana yang ditetapkan.

(2) Jika tidaklah semunasabahnya suai manfaat atau praktik
untuk berunding dengan Suruhanjaya sebelum mengambil apaapa tindakan _ad hoc yang diperihalkan dalam subseksyen (1),_
kecuali apa-apa perkara di bawah perenggan (1)(d), sama ada
bagi maksud melindungi keselamatan awam, mengekalkan dan
memelihara undang-undang dan ketenteraman atau bagi pencegahan
atau pengesanan jenayah, Entiti Kerajaan yang berkaitan itu
hendaklah memberitahu Suruhanjaya mengenai tindakan itu dengan
secepat yang semunasabahnya dapat dilaksanakan selepas tindakan
sedemikian telah diambil.

(3) Jika dirundingi mengenai apa-apa perkara yang diperihalkan
dalam subseksyen (1), Suruhanjaya hendaklah memberikan syornya
dengan secepat yang dapat dilaksanakan dan Entiti Kerajaan itu
hendaklah, dengan mengambil kira tanggungjawabnya di bawah
seksyen 5, memberi pertimbangan yang sewajarnya kepada syor
itu.


-----

_Pengangkutan Awam Darat_ 37

BAHAGIAN III

KENDERAAN PERKHIDMATAN AWAM, KENDERAAN
PELANCONGAN DAN KENDERAAN BARANGAN

Bab 1

_Pelesenan pengendali perkhidmatan kenderaan perkhidmatan awam_

**Kehendak bagi lesen pengendali**

**16. (1) Tertakluk kepada seksyen 194 dan 195, tiada seorang**
pun boleh mengendalikan atau mengadakan sesuatu perkhidmatan
kenderaan perkhidmatan awam dengan menggunakan suatu kelas
kenderaan perkhidmatan awam melainkan jika dia memegang
sesuatu lesen pengendali yang dikeluarkan di bawah Bab ini.

(2) Bagi maksud Bab ini, seseorang disifatkan mengendalikan
atau mengadakan suatu perkhidmatan kenderaan perkhidmatan
awam jika dia—

_(a)_ menggunakan atau memandu sesuatu kenderaan perkhidmatan
awam daripada suatu kelas kenderaan perkhidmatan
awam dengan sendiri; atau

_(b)_ mengambil kerja seorang atau lebih untuk menggunakan
atau memandu sesuatu kenderaan perhidmatan awam
daripada suatu kelas kenderaan perkhidmatan awam,

untuk mengendalikan atau mengadakan suatu perkhidmatan
kenderaan perkhidmatan awam, dan—

(A) dia mempunyai kenderaan perkhidmatan awam itu; atau

(B) dia bertanggungjawab, di bawah apa-apa bentuk perkiraan
dengan pemunya atau pemberi pajak kenderaan perkhidmatan
awam tersebut untuk menguruskan, menyenggarakan atau
mengendalikan kenderaan perkhidmatan awam itu.

(3) Seseorang yang berhasrat untuk mengendalikan atau
mengadakan suatu perkhidmatan kenderaan perkhidmatan awam
dengan menggunakan lebih daripada satu kelas kenderaan
perkhidmatan awam hendaklah memohon bagi lesen pengendali
yang berasingan di bawah seksyen ini untuk mengendalikan atau
mengadakan suatu perkhidmatan kenderaan perkhidmatan awam
berkenaan dengan setiap kelas kenderaan perkhidmatan awam
sedemikian.


-----

38 _Rang Undang-Undang_

(4) Subseksyen (1) tidak terpakai bagi penggunaan mana-mana
kenderaan perkhidmatan awam atau kelas kenderaan perkhidmatan
awam yang ditetapkan.

(5) Tertakluk kepada subseksyen (4), seseorang, selain suatu
syarikat atau perbadanan, yang melanggar subseksyen (1) melakukan
suatu kesalahan dan boleh, apabila disabitkan, didenda tidak kurang
daripada satu ribu ringgit tetapi tidak lebih daripada sepuluh ribu
ringgit atau dipenjarakan selama tempoh tidak melebihi satu tahun
atau kedua-duanya.

(6) Tertakluk kepada subseksyen (4), sesuatu syarikat atau
perbadanan yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
satu ratus ribu ringgit.

**Permohonan bagi lesen pengendali**

**17. (1) Sesuatu permohonan bagi suatu lesen pengendali**
di bawah Bab ini hendaklah dibuat kepada Suruhanjaya dalam
bentuk dan mengikut cara yang ditentukan oleh Suruhanjaya dan
hendaklah disertai dengan fi permohonan yang ditetapkan.

(2) Pemohon hendaklah memberi Suruhanjaya maklumat yang
berikut yang berhubungan dengan permohonan itu:

_(a)_ maklumat lengkap mengenai butiran laluan yang
berhubungan dengan permohonan itu dan cadangan
kekerapan perkhidmatan yang hendak diadakan;

_(b)_ suatu surat kelulusan daripada pihak berkuasa tempatan
yang berkaitan mengenai penggunaan perhentian atau
kemudahan terminal dalam kawasan pentadbiran pihak
berkuasa tempatan itu di mana terletaknya laluan itu;

_(c)_ suatu laporan justifikasi bagi laluan itu;

_(d)_ kelas dan bilangan maksimum kenderaan perkhidmatan
awam daripada kelas itu yang akan dikendalikan oleh
pemohon itu;


-----

_Pengangkutan Awam Darat_ 39

_(e)_ tambang atau struktur tambang dan surcaj, jika ada, yang
dicadangkan untuk dikenakan terhadap penumpang yang
membuat perjalanan dengan kenderaan perkhidmatan
awam itu; dan

_(f)_ apa-apa maklumat lain yang ditentukan oleh
Suruhanjaya.

(3) Suruhanjaya boleh enggan untuk mendaftarkan, meneruskan
dengan atau mendengar atau memutuskan sesuatu permohonan,
dan boleh menghendaki supaya permohonan itu dipinda atau
disempurnakan dengan sesuai dan dikemukakan semula atau
supaya suatu permohonan yang baru dikemukakan sebagai gantinya
jika—

_(a)_ borang permohonan itu tidak dilengkapkan dengan
sewajarnya oleh sebab apa-apa peninggalan atau silap
perihalan;

_(b)_ borang permohonan itu mengandungi apa-apa kesilapan
atau pengubahan;

_(c)_ pemohon tidak memberikan dokumen atau maklumat yang
dikehendaki di bawah subseksyen (2) dalam tempoh
masa yang dinyatakan dalam kehendak itu atau apaapa pelanjutan masa yang diberikan oleh Suruhanjaya;
atau

_(d)_ permohonan itu tidak mematuhi apa-apa kehendak lain
yang ditetapkan.

**Pengeluaran lesen pengendali**

**18. (1) Tertakluk kepada Akta ini, Suruhanjaya boleh, apabila**
permohonan dibuat bagi suatu lesen pengendali di bawah Bab
ini—

_(a)_ meluluskan permohonan itu keseluruhannya atau
sebahagiannya atau dengan apa-apa ubahsuaian yang
difikirkan patut oleh Suruhanjaya, dan selepas dibayar
fi yang ditetapkan, mengeluarkan suatu lesen pengendali
kepada pemohon itu; atau

_(b)_ menolak permohonan itu.


-----

40 _Rang Undang-Undang_

(2) Pengeluaran suatu lesen pengendali oleh Suruhanjaya
di bawah subseksyen (1) tidaklah mengenakan apa-apa tanggungan
pada Suruhanjaya bagi apa-apa kerugian atau kerosakan yang
disebabkan oleh apa-apa perbuatan, peninggalan atau keingkaran
pengendali berlesen itu.

**Tempoh lesen pengendali**

**19.** Sesuatu lesen pengendali yang dikeluarkan di bawah Bab ini
hendaklah, melainkan jika digantikan atau dibatalkan, terus berkuat
kuasa bagi apa-apa tempoh yang ditentukan oleh Suruhanjaya,
dengan syarat bahawa tempoh itu tidak boleh melebihi tujuh
tahun.

**Lesen pengendali jangka pendek**

**20. (1) Jika sesuatu permohonan telah dibuat bagi suatu lesen**
pengendali di bawah Bab ini, Suruhanjaya boleh, jika sebab
pentadbiran atau atas alasan keterdesakan perkara itu difikirkannya
wajar dibuat sedemikian sementara menunggu permohonan
itu diputuskan, mengeluarkan kepada pemohon itu suatu lesen
pengendali jangka pendek bagi apa-apa tempoh dan tertakluk
kepada apa-apa syarat yang difikirkannya patut.

(2) Suatu lesen pengendali jangka pendek hendaklah terhenti
berkuat kuasa dari tarikh yang Suruhanjaya memberikan keputusannya
terhadap permohonan itu, dan dalam apa hal jua pun tidak boleh
berkuat kuasa lebih daripada dua belas bulan.

**Perubahan sementara penggunaan kenderaan perkhidmatan**
**awam**

**21. Walau apa pun apa-apa jua yang terkandung dalam Akta ini,**
Suruhanjaya boleh, apabila suatu permohonan dibuat oleh seorang
pengendali berlesen, membenarkan bagi tempoh tidak melebihi
tiga bulan dan tertakluk kepada apa-apa syarat yang difikirkannya
patut dikenakan, pengendali berlesen bagi suatu kelas kenderaan
perkhidmatan awam yang tertentu untuk menggunakan suatu
kenderaan perkhidmatan awam daripada mana-mana kelas lain.


-----

_Pengangkutan Awam Darat_ 41

**Syarat yang boleh dikenakan pada lesen pengendali**

**22. (1) Tertakluk kepada Akta ini, Suruhanjaya boleh mengenakan**
pada suatu lesen pengendali yang dikeluarkan di bawah Bab ini
apa-apa syarat yang difikirkannya patut, dan khususnya—

_(a)_ bahawa pengendali berlesen itu hendaklah, berkaitan
dengan lesen pengendalinya, hanya menggunakan—

(i) kenderaan perkhidmatan awam daripada kelas
kenderaan perkhidmatan awam yang dinyatakan
dalam lesen pengendali itu; dan

(ii) sekian bilangan kenderaan perkhidmatan awam
daripada kelas kenderaan perkhidmatan awam yang
ditentukan oleh Suruhanjaya, dengan mengambil
kira khususnya, apa-apa batasan sebagaimana yang
ditentukan oleh Menteri menurut seksyen 33,

untuk mengadakan perkhidmatan kenderaan perkhidmatan
awam yang dinyatakan dalam lesen pengendali itu;
dan

_(b)_ bahawa pengendali berlesen itu hendaklah mempunyai apaapa kewajipan, hak, obligasi atau sekatan sebagaimana
yang dikenakan oleh Suruhanjaya berkenaan dengan
perkhidmatan kenderaan perkhidmatan awam yang
dikendalikan atau diadakan olehnya dan kemudahan,
jika ada, yang diadakan olehnya, termasuk
(i) takat, jam, kekerapan dan laluan atau kawasan yang
hendak diberi perkhidmatan;

(ii) tahap prestasi perkhidmatan yang hendak diberikan
kepada penumpang;

(iii) kelakuan pemandu dan konduktor kenderaan
perkhidmatan awam;

(iv) langkah untuk melindungi keselamatan penumpang
dan pengguna jalan yang lain termasuk—

(A) kehendak bahawa penumpang tidak boleh
diambil atau diturunkan kecuali di poin
yang dinyatakan dalam lesen pengendali itu
atau tidak boleh diambil atau diturunkan
di antara poin yang dinyatakan; dan


-----

42 _Rang Undang-Undang_

(B) kehendak bahawa penumpang yang melebihi
bilangan yang dinyatakan tidak boleh
dibawa pada satu-satu masa dalam setiap
kenderaan perkhidmatan awam;

(v) jenis dokumen yang hendak dibawa dan maklumat
yang hendak dipamerkan pada setiap kenderaan
perkhidmatan awam, seperti salinan lesen pengendali,
jadual waktu dan jadual tambang, dan yang boleh
diperiksa;

(vi) bahawa pengendali berlesen itu hendaklah menyimpan
dan mengemukakan apabila diminta bagi pemeriksaan
dan penentusahan akaun, dokumen dan rekod yang
dinyatakan, selain dokumen yang disebut dalam
subperenggan (1)(b)(v); dan

(vii) kehendak bahawa setiap kenderaan perkhidmatan
awam disimpan di tempat yang ditentukan semasa
tidak digunakan.

(2) Suruhanjaya boleh, pada bila-bila masa mengikut budi
bicaranya, menambahkan, membatalkan atau mengubah manamana syarat yang dikenakan pada suatu lesen pengendali di bawah
seksyen ini.

(3) Seseorang pengendali berlesen yang tidak mematuhi manamana syarat yang dikenakan pada lesen pengendali melakukan
suatu kesalahan dan boleh, apabila disabitkan, didenda tidak
kurang daripada satu ribu ringgit tetapi tidak lebih daripada lima
ratus ribu ringgit atau dipenjarakan selama tempoh tidak melebihi
dua tahun atau kedua-duanya.

**Syarat berkanun lesen pengendali**

**23. (1) Menjadi syarat bagi tiap-tiap lesen pengendali yang**
dikeluarkan di bawah Bab ini—

_(a)_ bahawa kenderaan perkhidmatan awam itu disenggarakan
dalam keadaan yang baik dan boleh guna sebagaimana
yang ditentukan oleh Ketua Pengarah;

_(b)_ bahawa pengendali berlesen dan pekerjanya yang memandu
kenderaan perkhidmatan awam itu memberikan keutamaan
yang paling tinggi kepada keselamatan penumpang dan


-----

_Pengangkutan Awam Darat_ 43

pengguna jalan yang lain dan hendaklah, khususnya,
memastikan bahawa semua peruntukan Akta ini dan
semua undang-undang bertulis yang lain berkenaan
dengan perkara yang diperihalkan di bawah dipatuhi
dengan sewajarnya berhubungan dengan kenderaan
perkhidmatan awam itu atau berkaitan dengan penggunaan
atau pengendaliannya:

(i) had laju yang dikenakan berkenaan dengan kenderaan
perkhidmatan awam atau kelasnya;

(ii) berat dengan muatan dan tanpa muatan dan pemuatan
kenderaan perkhidmatan awam; dan

(iii) pembinaan, penggunaan dan kelengkapan kenderaan
motor secara amnya, dan, kenderaan perkhidmatan
awam khususnya, mengikut mana-mana yang
berkenaan; dan

_(c)_ bahawa kewajipan seseorang pengendali berlesen di bawah
Bab 4 Bahagian ini dipatuhi sepenuhnya.

(2) Seseorang pengendali berlesen yang tidak mematuhi manamana syarat yang dikenakan pada lesen pengendali di bawah seksyen
ini melakukan suatu kesalahan dan boleh, apabila disabitkan,
didenda tidak kurang daripada satu ribu ringgit tetapi tidak lebih
daripada lima ratus ribu ringgit atau dipenjarakan selama tempoh
tidak melebihi dua tahun atau kedua-duanya.

**Pembaharuan lesen pengendali**

**24. (1) Tertakluk kepada subseksyen (2), mana-mana pengendali**
berlesen di bawah Bab ini, yang memuaskan hati Suruhanjaya
bahawa semenjak tarikh pengeluaran lesen pengendali itu, dia
telah dengan sah dan berterusan mengadakan secara memuaskan
dan cekap suatu perkhidmatan kenderaan perkhidmatan awam
mengikut terma dan syarat lesen pengendali itu, hendaklah apabila
membuat permohonan kepada Suruhanjaya bagi pembaharuan lesen
pengendali itu, diberi keutamaan daripada semua permohonan
lain bagi lesen pengendali untuk menjalankan perkhidmatan
sedemikian atau perniagaan mengendalikan atau mengadakan
perkhidmatan sedemikian yang sebahagian besarnya adalah sama
dengan perkhidmatan yang telah dikendalikan atau diadakan oleh
pengendali berlesen itu.


-----

44 _Rang Undang-Undang_

(2) Tertakluk kepada subseksyen (3) dan (4), Suruhanjaya
boleh, apabila suatu permohonan dibuat oleh pengendali berlesen
itu, memperbaharui lesen pengendali itu atas apa-apa syarat yang
difikirkan patut oleh Suruhanjaya atau menolak permohonan
itu.

(3) Sesuatu permohonan bagi pembaharuan lesen pengendali
di bawah subseksyen (1) hendaklah dibuat sekurang-kurangnya
sembilan puluh hari sebelum tarikh habis tempoh lesen yang
sedia ada dan hendaklah disertakan dengan fi pembaharuan yang
ditetapkan.

(4) Jika pemohon tidak mematuhi subseksyen (3) dan tidak
memberikan apa-apa sebab yang difikirkan munasabah oleh
Suruhanjaya, Suruhanjaya boleh enggan untuk meneruskan dengan,
mendengar atau memutuskan permohonan itu.

(5) Jika tiada permohonan bagi pembaharuan lesen pengendali
dikemukakan, pengendali berlesen itu hendaklah dalam tempoh
empat belas hari dari tarikh habis tempoh lesen pengendali itu
mengembalikan lesen pengendali itu kepada Suruhanjaya.

**Dokumen yang dikehendaki bagi pembaharuan lesen**
**pengendali**

**25. (1) Suatu permohonan bagi pembaharuan lesen pengendali**
untuk mengendalikan atau mengadakan suatu perkhidmatan
kenderaan perkhidmatan awam hendaklah disertai dengan dokumen
yang berikut:

_(a)_ suatu penyata kewangan teraudit pemohon; dan

_(b)_ suatu laporan prestasi bagi tahun yang sebelumnya yang
berhubungan dengan—

(i) jumlah bilangan penumpang yang dibawa;

(ii) jumlah bilangan perbatuan operasi dan hasil;

(iii) jumlah sebenar bilangan perjalanan yang dikendalikan
dan dijadualkan;

(iv) anggaran bilangan kenderaan perkhidmatan awam
yang dikehendaki untuk mengadakan perkhidmatan
yang cekap bagi sesuatu laluan khusus; dan


-----

_Pengangkutan Awam Darat_ 45

(v) keterangan mengenai pematuhan syarat yang disebut
dalam perenggan 23(1)(a) dan apa-apa kelulusan
atau lesen berkaitan yang lain yang diberikan oleh
pihak berkuasa yang berkaitan sebagaimana yang
dinyatakan oleh Suruhanjaya.

(2) Walau apa pun subseksyen (1), Suruhanjaya boleh menghendaki
apa-apa dokumen tambahan untuk dikemukakan oleh pemohon
bagi pembaharuan lesen pengendali itu.

**Permohonan bagi pengubahan**

**26. Tertakluk kepada Akta ini, apabila suatu permohonan dibuat**
oleh pengendali berlesen bagi pengubahan lesen pengendali itu atau
syarat lesen pengendali itu, Suruhanjaya hendaklah mempunyai
kuasa sepenuhnya mengikut budi bicaranya—

_(a)_ untuk meluluskan permohonan itu sepenuhnya atau
sebahagiannya;

_(b)_ untuk menolak permohonan itu; atau

_(c)_ untuk memerintahkan apa-apa pengubahan lesen pengendali
itu atau syarat lesen pengendali itu selain pengubahan
yang dinyatakan dalam permohonan itu.

**Pembatalan atau penggantungan lesen pengendali**

**27. (1) Suruhanjaya boleh, melalui notis bertulis kepada**
pengendali berlesen dan tanpa apa-apa pampasan, membatalkan
atau menggantung suatu lesen pengendali yang dikeluarkan di
bawah Bab ini—

_(a)_ jika mana-mana peruntukan Akta ini atau mana-mana
syarat lesen pengendali itu tidak dipatuhi;

_(b)_ jika pengeluaran lesen pengendali itu didorong oleh
representasi palsu mengenai fakta oleh atau bagi pihak
pengendali berlesen itu;

_(c)_ sekiranya berlaku kematian, ketidakupayaan, kebankrapan
atau, dalam hal sesuatu syarikat, likuidasi, pengendali
berlesen itu atau, apabila seorang penerima atau pengurus
dilantik berhubung dengan perniagaan mengendalikan
atau mengadakan perkhidmatan kenderaan perkhidmatan
awam pengendali berlesen itu; atau


-----

46 _Rang Undang-Undang_

_(d)_ jika ia berpuas hati bahawa kenderaan perkhidmatan
awam yang digunakan berkaitan dengan lesen pengendali
itu untuk mengendalikan perkhidmatan kenderaan
perkhidmatan awam yang dikeluarkan di bawah Bab ini
telah digunakan atau diniatkan untuk digunakan bagi
maksud yang menyalahi undang-undang atau bahawa
maksud asal yang baginya lesen pengendali itu dikeluarkan
tidak lagi wujud:

Dengan syarat bahawa Suruhanjaya—

(A) dalam hal kemungkiran mana-mana syarat lesen pengendali
di bawah perenggan _(a), tidak boleh membatalkan_
atau menggantung lesen pengendali itu melainkan jika
ia berpuas hati bahawa, selepas memberi pengendali
berlesen itu suatu peluang untuk membuat apa-apa
representasi bertulis yang dihasratinya untuk dibuat,
bahawa disebabkan kekerapan kemungkiran itu, atau
kemungkiran itu dilakukan dengan sengaja atau bahaya
kepada orang awam yang terlibat dalam kemungkiran
itu, lesen pengendali itu patut dibatalkan atau digantung;
atau

(B) dalam hal kemungkiran mana-mana peruntukan Akta ini
di bawah perenggan _(a), atau perenggan_ _(b),_ _(c) atau_
_(d), tidak boleh membatalkan atau menggantung lesen_
pengendali itu melainkan jika ia berpuas hati bahawa,
selepas memberi pengendali berlesen itu suatu peluang
untuk membuat apa-apa representasi bertulis yang
dihasratinya untuk dibuat, lesen pengendali itu patut
dibatalkan atau digantung.

(2) Bagi maksud subseksyen (1), kemungkiran mana-mana syarat
yang dinyatakan dalam perenggan 23(1)(a) atau _(b) hendaklah_
disifatkan sebagai suatu kemungkiran yang merupakan bahaya
kepada orang awam.

(3) Jika suatu lesen pengendali—

_(a)_ telah dibatalkan, ia tidak mempunyai kuat kuasa dari tarikh
pembatalan itu dan pengendali berlesen itu hendaklah
dalam masa empat belas hari dari tarikh pembatalan
lesen pengendali itu mengembalikan lesen pengendali
itu kepada Suruhanjaya; atau

_(b)_ telah digantung, ia tidak mempunyai kuat kuasa dalam
tempoh penggantungan itu.


-----

_Pengangkutan Awam Darat_ 47

**Larangan berhubungan dengan lesen pengendali yang**
**digantung**

**28. (1) Seorang pengendali berlesen yang lesen pengendalinya**
telah digantung di bawah seksyen 27 tidak boleh, semasa tempoh
penggantungan itu, mengendalikan atau mengadakan perkhidmatan
kenderaan perkhidmatan awam yang dibenarkan oleh lesen
pengendali sedemikian atau selainnya menggunakan, menyebabkan
atau membenarkan penggunaan mana-mana kenderaan perkhidmatan
awam yang dibenarkan untuk digunakan di bawah terma lesen
pengendali itu.

(2) Seseorang pengendali berlesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak kurang daripada satu ribu ringgit tetapi tidak lebih daripada
sepuluh ribu ringgit atau dipenjarakan selama tempoh tidak
melebihi satu tahun atau kedua-duanya.

**Kuasa Suruhanjaya untuk menggantikan lesen pengendali**

**29. (1) Suruhanjaya hendaklah, dalam menjalankan budi bicaranya,**
mempunyai kuasa untuk menggantikan suatu lesen pengendali untuk
mengendalikan atau mengadakan suatu perkhidmatan kenderaan
perkhidmatan awam yang menggunakan suatu kelas kenderaan
perkhidmatan awam dengan lesen pengendali untuk mengendalikan
atau mengadakan perkhidmatan kenderaan perkhidmatan awam
yang menggunakan kelas kenderaan perkhidmatan awam yang
lain, jika Suruhanjaya berpuas hati bahawa terdapat keperluan
untuk membawa penumpang dalam kelas kenderaan perkhidmatan
awam yang berlainan daripada kelas kenderaan perkhidmatan
awam yang dinyatakan dalam lesen pengendali yang dikeluarkan
di bawah Bab ini bagi maksud—

_(a)_ menyusun semula atau menggabungkan perkhidmatan
kenderaan perkhidmatan awam yang dikendalikan
atau diadakan oleh pengendali berlesen daripada kelas
kenderaan perkhidmatan awam yang berlainan; atau

_(b)_ menyusun semula atau menggabungkan perkhidmatan
kenderaan perkhidmatan awam yang dikendalikan
atau diadakan oleh pengendali berlesen daripada kelas
kenderaan perkhidmatan awam yang sama.


-----

48 _Rang Undang-Undang_

(2) Sebelum menggantikan suatu lesen pengendali di bawah
subseksyen (1), Suruhanjaya hendaklah mengeluarkan suatu
notis bertulis tidak kurang daripada satu tahun sebelum tarikh
penggantian yang dicadangkan kepada pengendali berlesen itu
yang menyatakan niat Suruhanjaya untuk menggantikan lesen
pengendali itu.

(3) Sesuatu lesen pengendali yang menggantikan mana-mana
lesen pengendali di bawah subseksyen (1) hendaklah berkuat
kuasa dari tarikh penggantian itu.

(4) Apabila lesen pengendali gantian itu mula berkuat kuasa,
lesen pengendali yang digantikan di bawah subseksyen (1) adalah
tidak sah dan hendaklah diserahkan balik kepada Suruhanjaya
dalam masa empat belas hari dari mula berkuat kuasanya lesen
pengendali gantian itu.

**Kepentingan pengangkutan yang lain hendaklah dizahirkan**
**oleh pemohon**

**30. (1) Tanpa menjejaskan seksyen 17 atau 26, mana-mana orang**
yang memohon bagi suatu lesen pengendali atau bagi pengubahan
suatu lesen pengendali atau mana-mana syarat lesen pengendali
itu hendaklah menzahirkan atau mengemukakan dalam borang
permohonan yang ditentukan oleh Suruhanjaya—

_(a)_ mana-mana lesen atau lesen pengendali lain yang telah
dikeluarkan kepadanya di bawah Akta ini;

_(b)_ apa jua pun kepentingan kewangan yang dipunyai olehnya
dalam perniagaan mana-mana orang lain yang mengadakan
perkhidmatan atau kemudahan bagi pengangkutan awam
darat di Semenanjung Malaysia; dan

_(c)_ apa-apa kepentingan atau hak yang dipunyai oleh manamana orang lain dalam perniagaannya dan, dalam hal
pemohon ialah suatu syarikat, apa-apa hak yang dipunyai
oleh orang yang satu lagi itu untuk menamakan manamana pengarah syarikat itu.

(2) Jika pemohon bagi suatu lesen pengendali di bawah Bab
ini tidak menzahirkan maklumat yang dikehendaki di bawah
subseksyen (1), dia melakukan suatu kesalahan dan boleh, apabila
disabitkan, didenda tidak kurang daripada satu ribu ringgit tetapi
tidak lebih daripada sepuluh ribu ringgit atau dipenjarakan selama
tempoh tidak melebihi enam bulan atau kedua-duanya.


-----

_Pengangkutan Awam Darat_ 49

**Pemindahan lesen pengendali dilarang**

**31. (1) Tertakluk kepada subseksyen (3), suatu lesen pengendali**
yang dikeluarkan di bawah Bab ini hendaklah menjadi khas
kepada pengendali berlesen itu, dan tidak boleh dipindahkan atau
diserahhakkan.

(2) Seseorang pengendali berlesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak kurang daripada satu ribu ringgit tetapi tidak lebih daripada
sepuluh ribu ringgit atau dipenjarakan selama tempoh tidak
melebihi satu tahun atau kedua-duanya.

(3) Walau apa pun perenggan 27(1)(c), Suruhanjaya boleh,
sekiranya berlaku kematian, ketidakupayaan, kebankrapan atau,
dalam hal sesuatu syarikat, likuidasi, pengendali berlesen itu atau,
apabila seorang penerima atau pengurus dilantik berhubungan
dengan perniagaan mengendalikan atau mengadakan perkhidmatan
kenderaan perkhidmatan awam pengendali berlesen itu atau, jika
atas apa-apa sebab Suruhanjaya berpuas hati bahawa adalah tidak
adil untuk tidak berbuat demikian, membenarkan pemindahan
lesen pengendali itu.

**Perizaban lesen pengendali**

**32. (1) Walau apa pun apa-apa jua yang terkandung dalam**
Akta ini, Yang di-Pertuan Agong boleh dari semasa ke semasa
melalui perintah, memberi Suruhanjaya arahan sebagaimana yang
dikehendaki bagi perizaban lesen pengendali bagi orang Melayu
dan anak negeri mengikut apa-apa perkadaran lesen pengendali
yang hendak dikeluarkan kepada pengendali perkhidmatan
kenderaan perkhidmatan awam di bawah Bab ini sebagaimana
yang difikirkan munasabah oleh Yang di-Pertuan Agong, dan
Suruhanjaya hendaklah mematuhi arahan sedemikian.

(2) Sesuatu lesen pengendali yang dikeluarkan kepada seorang
Melayu atau anak negeri oleh Suruhanjaya menurut arahan yang
diberikan oleh Yang di-Pertuan Agong di bawah subseksyen (1)
hendaklah mengandungi pengendorsan yang berikut:

“Diberikan menurut arahan yang diberikan di bawah
subseksyen 32(1) Akta Pengangkutan Awam Darat 2010.”.


-----

50 _Rang Undang-Undang_

(3) Pengendorsan dalam subseksyen (2) itu hendaklah menjadi
keterangan konklusif bahawa lesen pengendali itu telah dikeluarkan
menurut arahan sedemikian.

(4) Suruhanjaya boleh, berkenaan dengan mana-mana lesen
pengendali yang dikeluarkan menurut arahan yang diberikan di
bawah subseksyen (1), mengenakan pada lesen pengendali itu
apa-apa syarat yang difikirkannya patut sebagai tambahan kepada
syarat yang disebut dalam seksyen 22.

(5) Bagi maksud seksyen ini, “orang Melayu” atau “anak
negeri” termasuklah suatu syarikat, persatuan atau kumpulan
orang, sama ada diperbadankan atau tidak diperbadankan, yang
bahagian majoriti modalnya dipunyai oleh dan pengurusan dan
pekerjanya terdiri daripada orang Melayu atau anak negeri.

(6) Seksyen ini tidak terpakai bagi pengendali berlesen
perkhidmatan kenderaan perkhidmatan awam yang melibatkan
penggunaan mana-mana bas pekerja.

**Batasan terhadap bilangan kelas kenderaan perkhidmatan**
**awam yang dinyatakan**

**33. Menteri hendaklah, dari semasa ke semasa sebagaimana yang**
didapatinya perlu atau wajar dan selepas berunding dengan Menteri
yang bertanggungjawab bagi pengangkutan dan Kerajaan Negeri
atau Menteri yang bertanggungjawab bagi Wilayah Persekutuan,
mengikut mana-mana yang berkenaan, menetapkan bilangan manamana kelas kenderaan perkhidmatan awam yang difikirkannya patut
dibenarkan untuk digunakan bagi memenuhi keperluan munasabah
orang yang menghendaki penggunaan kenderaan sedemikian di
mana-mana kawasan yang tertentu.

**Pengelasan dan penomboran laluan bas**

**34. Suruhanjaya boleh mengelaskan dan menomborkan, mengikut**
apa-apa cara yang sesuai, laluan yang berkenaan dengannya
lesen pengendali untuk mengendalikan bas ekspres, bas mini
dan bas berhenti-henti dikeluarkan di bawah Bab ini, dan boleh
menyiarkan suatu senarai laluan yang dikelaskan dan dinomborkan
sedemikian.


-----

_Pengangkutan Awam Darat_ 51

**Perlindungan kepentingan awam**

**35. Kecuali sebagaimana yang diperuntukkan dengan nyata**
selainnya, tiada apa jua dalam Bab ini boleh disifatkan sebagai
memberi pengendali berlesen apa-apa hak yang berterusan kepada
apa-apa faedah yang berbangkit daripada peruntukan Bab ini,
atau daripada mana-mana lesen pengendali yang dikeluarkan atau
disifatkan telah dikeluarkan di bawahnya atau daripada mana-mana
syarat yang dikenakan pada mana-mana lesen pengendali itu.

Bab 2

_Pelesenan kenderaan pelancongan_

**Kehendak bagi lesen**

**36. (1) Tertakluk kepada seksyen 194 dan 195, tiada seorang**
pun boleh menjalankan atau mengemukakan dirinya sebagai
menjalankan suatu perniagaan kenderaan pelancongan kecuali
suatu syarikat yang dilesenkan sebagai pengusahaan pelancongan
di bawah Akta Industri Pelancongan 1992 dan yang memegang
suatu lesen yang sah yang dikeluarkan oleh Suruhanjaya di bawah
Bab ini berkenaan dengan setiap kenderaan pelancongan yang
digunakan dalam perniagaan kenderaan pelancongan itu.

(2) Seseorang boleh menjadi pemegang dua atau lebih lesen
di bawah Bab ini.

(3) Subseksyen (1) tidak terpakai bagi penggunaan mana-mana
kenderaan pelancongan atau kelas kenderaan pelancongan yang
ditetapkan.

(4) Tertakluk kepada subseksyen (3), seseorang yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi sepuluh ribu ringgit atau
dipenjarakan selama tempoh tidak melebihi lima tahun atau
kedua-duanya, dan dalam hal kesalahan yang berterusan boleh,
sebagai tambahan, dikenakan denda harian tidak melebihi lima
ratus ringgit bagi setiap hari kesalahan itu terus dilakukan.


-----

52 _Rang Undang-Undang_

**Permohonan bagi lesen**

**37. (1) Sesuatu permohonan bagi lesen di bawah Bab ini hendaklah**
dibuat kepada Suruhanjaya dalam bentuk dan mengikut cara yang
ditentukan oleh Suruhanjaya dan disertai dengan fi permohonan
yang ditetapkan.

(2) Tiap-tiap permohonan di bawah subseksyen (1) hendaklah
disertai dengan apa-apa dokumen atau maklumat yang ditentukan
oleh Suruhanjaya dan Suruhanjaya boleh, secara lisan atau bertulis
pada bila-bila masa selepas diterimanya permohonan itu dan
sebelum permohonan itu ditentukan, menghendaki pemohon itu
supaya memberikan apa-apa dokumen atau maklumat tambahan
yang difikirkan oleh Suruhanjaya perlu bagi maksud menentukan
kesesuaian pemohon bagi lesen itu.

(3) Suruhanjaya boleh enggan untuk mendaftarkan, meneruskan
dengan atau mendengar atau memutuskan sesuatu permohonan,
dan boleh menghendaki supaya permohonan itu dipinda atau
disempurnakan dengan sesuai dan dikemukakan semula atau supaya
suatu permohonan baru dikemukakan sebagai gantinya jika—

_(a)_ borang permohonan itu tidak dilengkapkan dengan
sewajarnya oleh sebab apa-apa peninggalan atau silap
perihalan;

_(b)_ borang permohonan itu mengandungi apa-apa kesilapan
atau pengubahan;

_(c)_ pemohon itu tidak memberikan dokumen atau maklumat
tambahan yang dikehendaki di bawah subseksyen (2)
dalam tempoh masa yang dinyatakan dalam kehendak
itu atau apa-apa pelanjutan masa yang diberikan oleh
Suruhanjaya; atau

_(d)_ permohonan itu tidak mematuhi apa-apa kehendak lain
yang ditetapkan.

**Pengeluaran lesen**

**38. (1) Tertakluk kepada Akta ini, Suruhanjaya boleh, apabila**
suatu permohonan dibuat bagi suatu lesen di bawah Bab ini—

_(a)_ meluluskan permohonan itu keseluruhannya atau
sebahagiannya atau dengan apa-apa ubahsuaian yang


-----

_Pengangkutan Awam Darat_ 53

difikirkan patut oleh Suruhanjaya, dan selepas dibayar
fi yang ditetapkan, mengeluarkan suatu lesen kepada
pemohon itu; atau

_(b)_ menolak permohonan itu.

(2) Pengeluaran suatu lesen oleh Suruhanjaya di bawah
subseksyen (1) tidaklah mengenakan apa-apa tanggungan pada
Suruhanjaya bagi apa-apa kerugian atau kerosakan yang disebabkan
oleh apa-apa perbuatan, peninggalan atau keingkaran pemegang
lesen itu.

**Tempoh lesen**

**39. Sesuatu lesen yang dikeluarkan di bawah Bab ini hendaklah,**
melainkan jika digantikan atau dibatalkan, terus berkuat kuasa
bagi apa-apa tempoh yang ditentukan oleh Suruhanjaya, dengan
syarat bahawa tempoh itu tidak boleh melebihi tiga tahun.

**Lesen jangka pendek**

**40. (1) Jika sesuatu permohonan telah dibuat bagi suatu lesen**
di bawah Bab ini, Suruhanjaya boleh, jika sebab pentadbiran atau
atas alasan keterdesakan perkara itu difikirkannya wajar dibuat
sedemikian sementara menunggu permohonan itu diputuskan,
mengeluarkan kepada pemohon itu suatu lesen jangka pendek
bagi apa-apa tempoh dan tertakluk kepada apa-apa syarat yang
difikirkannya patut.

(2) Suatu lesen jangka pendek hendaklah terhenti berkuat
kuasa dari tarikh Suruhanjaya memberikan keputusannya tentang
permohonan itu, dan dalam apa hal jua pun tidak boleh berkuat
kuasa lebih daripada enam bulan.

**Syarat yang boleh dikenakan pada lesen**

**41. (1) Tertakluk kepada Akta ini, Suruhanjaya boleh mengenakan**
pada suatu lesen yang dikeluarkan di bawah Bab ini apa-apa
syarat yang difikirkannya patut, dan khususnya—

_(a)_ bahawa pemegang lesen itu hendaklah, berkaitan dengan
lesennya, hanya menggunakan, menyebabkan atau


-----

54 _Rang Undang-Undang_

membenarkan penggunaan kenderaan pelancongan yang
dinyatakan dalam lesen itu; dan

_(b)_ bahawa pemegang lesen itu hendaklah mempunyai apaapa kewajipan, hak, obligasi atau sekatan sebagaimana
yang dikenakan oleh Suruhanjaya berkenaan dengan
penggunaan kenderaan pelancongan itu termasuk—

(i) kelakuan pemandu kenderaan pelancongan;

(ii) langkah untuk melindungi keselamatan penumpang
dan pengguna jalan yang lain, termasuk bilangan
maksimum penumpang yang boleh dibawa di atas
kenderaan pelancongan itu;

(iii) jenis dokumen dan maklumat sebagaimana yang
dinyatakan oleh Suruhanjaya untuk dibawa atau
dipamerkan pada setiap kenderaan pelancongan,
dan yang boleh diperiksa; dan

(iv) kehendak bahawa pemegang lesen hendaklah
menyimpan dan mengemukakan apabila diminta
bagi pemeriksaan dan penentusahan akaun, dokumen
dan rekod tertentu, selain dokumen yang disebut
dalam subperenggan (1)(b)(iii).

(2) Suruhanjaya boleh, pada bila-bila masa mengikut budi
bicaranya, menambahkan, membatalkan atau mengubah manamana syarat yang dikenakan pada lesen di bawah seksyen ini.

(3) Seorang pemegang lesen yang tidak mematuhi mana-mana
syarat yang dikenakan pada lesen itu di bawah seksyen ini
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Syarat berkanun lesen**

**42. (1) Menjadi syarat bagi tiap-tiap lesen yang dikeluarkan di**
bawah Bab ini—

_(a)_ bahawa kenderaan pelancongan itu disenggarakan dalam
keadaan yang baik dan boleh guna sebagaimana yang
ditentukan oleh Ketua Pengarah;


-----

_Pengangkutan Awam Darat_ 55

_(b)_ bahawa pemegang lesen dan pekerjanya yang memandu
kenderaan pelancongan itu memberikan keutamaan paling
tinggi kepada keselamatan penumpang, pemandu pelancong
di atas kenderaan pelancongan itu dan pengguna jalan
yang lain dan hendaklah, khususnya, memastikan bahawa
semua peruntukan dalam Akta ini dan semua undangundang bertulis yang lain yang berkenaan dengan perkara
yang diperihalkan di bawah dipatuhi dengan sewajarnya
berhubung dengan kenderaan pelancongan itu atau
berkaitan dengan penggunaan atau pengendaliannya:

(i) had laju yang dikenakan berkenaan dengan kenderaan
pelancongan atau kelasnya, jika terpakai;

(ii) berat dengan muatan dan tanpa muatan bagi kenderaan
pelancongan; dan

(iii) pembinaan, kegunaan dan kelengkapan kenderaan
motor secara amnya dan, kenderaan pelancongan
khususnya, mengikut mana-mana yang berkenaan;
dan

_(c)_ bahawa kewajipan seseorang pemegang lesen di bawah
Bab 4 Bahagian ini dipatuhi sepenuhnya.

(2) Seorang pemegang lesen yang tidak mematuhi mana-mana
syarat yang dikenakan pada lesen di bawah seksyen ini melakukan
suatu kesalahan dan boleh, apabila disabitkan, didenda tidak
melebihi lima ratus ribu ringgit atau dipenjarakan selama tempoh
tidak melebihi dua tahun atau kedua-duanya.

**Pembaharuan lesen**

**43. (1) Tertakluk kepada subseksyen (2), mana-mana pemegang**
lesen di bawah Bab ini yang memuaskan hati Suruhanjaya bahawa
semenjak tarikh pengeluaran lesen itu, ia telah dengan sah dan
berterusan mengadakan dengan cara yang memadai dan cekap suatu
perkhidmatan kenderaan pelancongan mengikut terma dan syarat lesen
itu, hendaklah apabila membuat permohonan kepada Suruhanjaya
bagi pembaharuan lesen itu, diberi keutamaan daripada semua
permohonan yang lain bagi lesen untuk menjalankan perkhidmatan
sedemikian atau perniagaan mengadakan perkhidmatan sedemikian
yang sebahagian besarnya adalah sama dengan perkhidmatan yang
telah diadakan oleh pemegang lesen itu.


-----

56 _Rang Undang-Undang_

(2) Tertakluk kepada subseksyen (3) dan (4), Suruhanjaya
boleh, apabila suatu permohonan dibuat oleh pemegang lesen
itu, memperbaharui lesen itu atas apa-apa syarat yang difikirkan
patut oleh Suruhanjaya atau menolak permohonan itu.

(3) Sesuatu permohonan bagi pembaharuan lesen di bawah
subseksyen (1) hendaklah dibuat sekurang-kurangnya sembilan
puluh hari sebelum tarikh habis tempoh lesen yang sedia ada
dan hendaklah disertai dengan fi yang ditetapkan dan apa-apa
dokumen yang dinyatakan oleh Suruhanjaya.

(4) Jika pemohon tidak mematuhi subseksyen (3) dan tidak
memberikan apa-apa sebab yang difikirkan munasabah oleh
Suruhanjaya, Suruhanjaya boleh enggan untuk meneruskan dengan,
mendengar atau memutuskan permohonan itu.

(5) Jika tiada permohonan bagi pembaharuan lesen dikemukakan,
pemegang lesen itu hendaklah dalam tempoh empat belas hari dari
tarikh habis tempoh lesen itu mengembalikan lesen itu kepada
Suruhanjaya.

**Permohonan bagi pengubahan**

**44. Tertakluk kepada Akta ini, apabila permohonan dibuat oleh**
pemegang lesen bagi pengubahan lesen itu atau syarat lesen itu,
Suruhanjaya hendaklah mempunyai kuasa sepenuhnya mengikut
budi bicaranya—

_(a)_ untuk meluluskan permohonan itu keseluruhannya atau
sebahagiannya;

_(b)_ untuk menolak permohonan itu; atau

_(c)_ untuk memerintahkan apa-apa pengubahan lesen itu atau
syarat lesen itu selain pengubahan yang dinyatakan dalam
permohonan itu.

**Pembatalan atau penggantungan lesen**

**45. (1) Suruhanjaya boleh, melalui notis bertulis kepada pemegang**
lesen dan tanpa apa-apa pampasan, membatalkan atau menggantung
suatu lesen yang dikeluarkan di bawah Bab ini—

_(a)_ jika mana-mana peruntukan Akta ini atau mana-mana
syarat lesen itu tidak dipatuhi;


-----

_Pengangkutan Awam Darat_ 57

_(b)_ jika pengeluaran lesen itu telah didorong oleh representasi
palsu mengenai fakta oleh atau bagi pihak pemegang
lesen itu;

_(c)_ sekiranya berlaku likuidasi pemegang lesen itu atau, apabila
seorang penerima atau pengurus dilantik berhubung
dengan perniagaan mengadakan perkhidmatan kenderaan
pelancongan pemegang lesen itu; atau

_(d)_ jika ia berpuas hati bahawa kenderaan pelancongan yang
berkenaan dengannya suatu lesen telah dikeluarkan di
bawah Bab ini telah digunakan atau diniatkan untuk
digunakan bagi maksud yang menyalahi undang-undang atau
bahawa maksud asal yang baginya lesen itu dikeluarkan
tidak lagi wujud:

Dengan syarat bahawa Suruhanjaya—

(A) dalam hal kemungkiran mana-mana syarat lesen di bawah
perenggan (a), tidak boleh membatalkan atau menggantung
lesen melainkan jika ia berpuas hati bahawa, selepas
memberi pemegang lesen itu peluang untuk membuat apaapa representasi bertulis yang dihasratinya untuk dibuat,
bahawa disebabkan kekerapan kemungkiran itu, atau
kemungkiran itu dilakukan dengan sengaja atau bahaya
kepada orang awam yang terlibat dalam kemungkiran
itu, lesen itu patut dibatalkan atau digantung; atau

(B) dalam hal kemungkiran mana-mana peruntukan Akta ini
di bawah perenggan (a), atau perenggan (b), (c) atau (d),
tidak boleh membatalkan atau menggantung lesen itu
melainkan jika ia berpuas hati bahawa, selepas memberi
pemegang lesen itu suatu peluang untuk membuat apaapa representasi bertulis yang dihasratinya untuk dibuat,
lesen itu patut dibatalkan atau digantung.

(2) Bagi maksud subseksyen (1), kemungkiran mana-mana syarat
yang dinyatakan dalam perenggan 42(1)(a) atau _(b) hendaklah_
disifatkan sebagai suatu kemungkiran yang merupakan bahaya
kepada orang awam.

(3) Walau apa pun subseksyen (1), sekiranya pemegang lesen
itu terhenti dilesenkan sebagai suatu pengusahaan pelancongan di
bawah Akta Industri Pelancongan 1992, lesen yang dikeluarkan
di bawah Bab ini hendaklah disifatkan sebagai telah dibatalkan
mulai dari tarikh pemegang lesen itu terhenti dilesenkan sebagai
suatu pengusahaan pelancongan.


-----

58 _Rang Undang-Undang_

(4) Menjadi kewajipan setiap pemegang lesen untuk memberitahu
Suruhanjaya, tidak lewat daripada dua hari selepas berlakunya
kejadian yang dinyatakan dalam subseksyen (3), mengenai
berlakunya kejadian itu dan tarikh kuat kuasa kejadian itu, dan
mengembalikan lesen yang dikeluarkan di bawah Bab ini kepada
Suruhanjaya mengikut subseksyen (5).

(5) Jika suatu lesen—

_(a)_ telah dibatalkan, ia tidak mempunyai kuat kuasa dari
tarikh pembatalan itu dan pemegang lesen hendaklah
dalam masa empat belas hari dari tarikh pembatalan
lesen kenderaan pelancongan mengembalikan lesen itu
kepada Suruhanjaya; atau

_(b)_ telah digantung, ia tidak mempunyai kuat kuasa dalam
tempoh penggantungan itu.

(6) Sesuatu pemegang lesen yang melanggar subseksyen (4)
melakukan suatu kesalahan dan boleh, apabila disabitkan, didenda
tidak melebihi lima ribu ringgit atau dipenjarakan selama tempoh
tidak melebihi satu tahun atau kedua-duanya.

**Larangan berhubungan dengan lesen yang digantung**

**46. (1) Seseorang pemegang lesen yang lesennya telah digantung**
di bawah seksyen 45 tidak boleh, semasa tempoh penggantungan
itu, menggunakan, atau menyebabkan atau membenarkan
penggunaan kenderaan pelancongan yang dengannya lesen itu
berkaitan.

(2) Seseorang pemegang lesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi lima ribu ringgit atau dipenjarakan selama tempoh
tidak melebihi satu tahun atau kedua-duanya.

**Larangan menggunakan kenderaan pelancongan yang tidak**
**dilesenkan**

**47. (1) Tiada seorang pun boleh menggunakan suatu kenderaan**
motor atau menyebabkan atau membenarkan suatu kenderaan
motor digunakan sebagai kenderaan pelancongan melainkan jika
berkuat kuasa berkenaan dengan kenderaan itu suatu lesen yang


-----

_Pengangkutan Awam Darat_ 59

dikeluarkan di bawah Bab ini yang membenarkan penggunaan
sedemikian, atau selainnya mengikut lesen itu dan apa-apa syarat
yang dikenakan pada lesen itu.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
lima puluh ribu ringgit atau dipenjarakan selama tempoh tidak
melebihi lima tahun atau kedua-duanya.

**Kepentingan pengangkutan yang lain hendaklah dizahirkan**
**oleh pemohon**

**48. (1) Tanpa menjejaskan seksyen 37 atau 44, mana-mana orang**
yang memohon bagi suatu lesen atau bagi pengubahan suatu lesen
atau mana-mana syarat lesen itu hendaklah menzahirkan atau
mengemukakan dalam borang permohonan yang ditentukan oleh
Suruhanjaya—

_(a)_ mana-mana lesen atau lesen pengendali lain yang telah
dikeluarkan kepadanya di bawah Akta ini;

_(b)_ apa jua pun kepentingan kewangan yang dipunyai olehnya
dalam perniagaan mana-mana orang lain yang mengadakan
perkhidmatan atau kemudahan bagi pengangkutan awam
darat di Semenanjung Malaysia; dan

_(c)_ apa-apa kepentingan atau hak yang dipunyai oleh manamana orang lain mempunyai dalam perniagaannya dan
apa-apa hak yang dipunyai oleh orang yang satu lagi
itu untuk menamakan mana-mana pengarah syarikat
pemohon itu.

(2) Jika pemohon bagi suatu lesen di bawah Bab ini tidak
menzahirkan maklumat yang dikehendaki di bawah subseksyen(1),
dia melakukan suatu kesalahan dan boleh, apabila disabitkan,
didenda tidak melebihi lima ribu ringgit atau dipenjarakan selama
tempoh tidak melebih satu tahun atau kedua-duanya.

**Pemindahan lesen dilarang**

**49. (1) Tertakluk kepada subseksyen (3), suatu lesen yang**
dikeluarkan di bawah Bab ini hendaklah menjadi khas
kepada pemegang lesen itu, dan tidak boleh dipindahkan atau
diserahhakkan.


-----

60 _Rang Undang-Undang_

(2) Seseorang pemegang lesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi lima ribu ringgit atau dipenjarakan selama tempoh
tidak melebihi satu tahun atau kedua-duanya.

(3) Walau apa pun perenggan 45(1)(c), Suruhanjaya boleh,
sekiranya berlaku likuidasi pemegang lesen itu atau, jika seorang
penerima atau pengurus dilantik berhubungan dengan perniagaan
mengadakan perkhidmatan kenderaan pelancongan pemegang lesen
itu atau, jika atas apa-apa sebab Suruhanjaya berpuas hati bahawa
adalah tidak adil untuk tidak berbuat demikian, membenarkan
pemindahan lesen itu.

**Perlindungan kepentingan awam**

**50. Kecuali sebagaimana yang diperuntukkan dengan nyata**
selainnya, tiada apa jua dalam Bab ini boleh disifatkan sebagai
memberi pemegang lesen apa-apa hak yang berterusan kepada
apa-apa faedah yang berbangkit daripada Bab ini, atau daripada
mana-mana lesen yang dikeluarkan atau disifatkan telah dikeluarkan
di bawahnya atau daripada mana-mana syarat yang dikenakan
pada mana-mana lesen itu.

Bab 3

_Pelesenan pengendali perkhidmatan kenderaan barangan_

**Kehendak bagi lesen pengendali**

**51. (1) Tertakluk kepada seksyen 194 dan 195, tiada seorang**
pun boleh mengendalikan atau mengadakan suatu perkhidmatan
kenderaan barangan dengan menggunakan suatu kelas kenderaan
barangan bagi membawa barangan—

_(a)_ bagi sewa atau upah; atau

_(b) bagi atau berkaitan dengan apa-apa perdagangan atau_
perniagaan,

melainkan jika dia memegang suatu lesen pengendali yang
dikeluarkan di bawah Bab ini.


-----

_Pengangkutan Awam Darat_ 61

(2) Bagi maksud Bab ini, seseorang disifatkan mengendalikan
atau mengadakan suatu perkhidmatan kenderaan barangan jika
dia—

_(a)_ menggunakan atau memandu sesuatu kenderaan barangan
daripada suatu kelas kenderaan barangan dengan sendiri;
atau

_(b)_ mengambil kerja seorang atau lebih untuk menggunakan
atau memandu sesuatu kenderaan barangan daripada
suatu kelas kenderaan barangan,

untuk mengendalikan atau mengadakan suatu perkhidmatan
kenderaan barangan, dan—

(A) dia mempunyai kenderaan barangan itu; atau

(B) dia bertanggungjawab, di bawah apa-apa bentuk perkiraan
dengan pemunya atau pemberi pajak kenderaan barangan
tersebut untuk menguruskan, menyenggarakan atau
mengendalikan kenderaan barangan itu.

(3) Sesuatu lesen pengendali yang dikeluarkan di bawah
Bab ini hanya memberi hak kepada pemegang lesen pengendali
untuk mengendalikan atau menggunakan satu kelas kenderaan
barangan.

(4) Seseorang boleh memegang satu lesen pengendali atau lebih
yang dikeluarkan di bawah Bab ini.

(5) Subseksyen (1) tidak terpakai bagi penggunaan manamana kenderaan barangan atau kelas kenderaan barangan yang
ditetapkan.

(6) Seseorang, selain suatu syarikat atau perbadanan, yang
melanggar subseksyen (1) melakukan suatu kesalahan dan boleh,
apabila disabitkan, didenda tidak kurang daripada dua ribu ringgit
tetapi tidak lebih daripada sepuluh ribu ringgit atau dipenjarakan
selama tempoh tidak melebihi satu tahun atau kedua-duanya.

(7) Sesuatu syarikat atau perbadanan yang melanggar subseksyen
(1) melakukan suatu kesalahan dan boleh, apabila disabitkan,
didenda tidak melebihi dua ratus ribu ringgit.


-----

62 _Rang Undang-Undang_

**Permohonan bagi lesen pengendali**

**52. (1) Sesuatu permohonan bagi suatu lesen pengendali di bawah**
Bab ini hendaklah dibuat kepada Suruhanjaya dalam bentuk dan
mengikut cara yang ditentukan oleh Suruhanjaya dan hendaklah
disertai dengan fi permohonan yang ditetapkan.

(2) Pemohon hendaklah memberi Suruhanjaya maklumat yang
berikut berhubungan dengan permohonan itu:

_(a)_ maklumat lengkap mengenai butiran laluan yang berhubungan
dengan permohonan itu;

_(b)_ suatu surat kelulusan daripada pihak berkuasa tempatan
yang berkaitan mengenai penggunaan perhentian atau
kemudahan terminal dalam kawasan pentadbiran pihak
berkuasa tempatan itu di mana terletaknya laluan itu;

_(c)_ suatu laporan justifikasi bagi laluan itu;

_(d)_ kelas dan bilangan maksimum kenderaan barangan daripada
kelas itu yang akan dikendalikan oleh pemohon itu;

_(e)_ kadar atau struktur kadar dan surcaj, jika ada, yang
dicadangkan untuk dikenakan bagi membawa barangan
dengan kenderaan barangan itu; dan

_(f)_ apa-apa maklumat lain yang ditentukan oleh
Suruhanjaya.

(3) Suruhanjaya boleh enggan untuk mendaftarkan, meneruskan
dengan atau mendengar atau memutuskan sesuatu permohonan,
dan boleh menghendaki supaya permohonan itu dipinda atau
disempurnakan dengan sesuai dan dikemukakan semula atau
supaya suatu permohonan yang baru dikemukakan sebagai gantinya
jika—

_(a)_ borang permohonan itu tidak dilengkapkan dengan
sewajarnya oleh sebab apa-apa peninggalan atau salah
perihalan;

_(b)_ borang permohonan itu mengandungi apa-apa kesilapan
atau pengubahan;

_(c)_ pemohon itu tidak memberikan dokumen atau maklumat
yang dikehendaki di bawah subseksyen (2) dalam tempoh
masa yang dinyatakan dalam kehendak itu atau apaapa pelanjutan masa yang diberikan oleh Suruhanjaya;
atau


-----

_Pengangkutan Awam Darat_ 63

_(d)_ permohonan itu tidak mematuhi apa-apa kehendak lain
yang ditetapkan.

**Pengeluaran lesen pengendali**

**53. (1) Tertakluk kepada Akta ini, Suruhanjaya boleh, apabila**
permohonan dibuat bagi suatu lesen pengendali di bawah Bab
ini—

_(a)_ meluluskan permohonan itu keseluruhannya atau
sebahagiannya atau dengan apa-apa ubah suaian yang
difikirkan patut oleh Suruhanjaya, dan selepas dibayar
fi yang ditetapkan, mengeluarkan suatu lesen pengendali
kepada pemohon itu; atau

_(b)_ menolak permohonan itu.

(2) Pengeluaran suatu lesen pengendali oleh Suruhanjaya di
bawah subseksyen (1) tidaklah mengenakan apa-apa tanggungan
pada Suruhanjaya bagi apa-apa kerugian atau kerosakan yang
disebabkan oleh apa-apa perbuatan, peninggalan atau kemungkiran
pengendali berlesen itu.

**Tempoh lesen pengendali**

**54. Sesuatu lesen pengendali yang dikeluarkan di bawah Bab ini**
hendaklah, melainkan jika digantikan atau dibatalkan, terus berkuat
kuasa bagi apa-apa tempoh yang ditentukan oleh Suruhanjaya,
dengan syarat bahawa tempoh itu tidak boleh melebihi tujuh
tahun.

**Lesen pengendali jangka pendek**

**55. (1) Jika sesuatu permohonan telah dibuat bagi suatu lesen**
pengendali di bawah Bab ini, Suruhanjaya boleh, jika sebab
pentadbiran atau atas alasan keterdesakan perkara itu difikirkannya
wajar dibuat sedemikian sementara menunggu permohonan
itu diputuskan, mengeluarkan kepada pemohon itu suatu lesen
pengendali jangka pendek bagi apa-apa tempoh dan tertakluk
kepada apa-apa syarat yang difikirkannya patut.


-----

64 _Rang Undang-Undang_

(2) Suatu lesen pengendali jangka pendek hendaklah terhenti
berkuat kuasa dari tarikh yang padanya Suruhanjaya memberikan
keputusannya tentang permohonan itu, dan dalam apa hal jua pun
tidak boleh berkuat kuasa lebih daripada dua belas bulan.

**Perubahan sementara penggunaan kenderaan barangan**

**56. Walau apa pun apa-apa jua yang terkandung dalam Akta**
ini, Suruhanjaya boleh, apabila suatu permohonan dibuat oleh
pengendali berlesen, membenarkan bagi tempoh yang tidak
melebihi tiga bulan dan tertakluk kepada apa-apa syarat yang
difikirkannya patut dikenakan, pengendali berlesen bagi kelas
kenderaan barangan yang tertentu untuk menggunakan suatu
kenderaan barangan daripada mana-mana kelas lain.

**Syarat yang boleh dikenakan pada lesen pengendali**

**57. (1) Tertakluk kepada Akta ini, Suruhanjaya boleh mengenakan**
pada suatu lesen pengendali yang dikeluarkan di bawah Bab ini
apa-apa syarat yang difikirkannya patut, dan khususnya—

_(a)_ bahawa pengendali berlesen itu hendaklah, berkaitan dengan
lesen pengendalinya, hanya menggunakan kenderaan
barangan daripada kelas kenderaan barangan yang
dinyatakan dalam lesen pengendali itu untuk mengadakan
perkhidmatan kenderaan barangan yang dinyatakan dalam
lesen pengendali itu; dan

_(b)_ bahawa pengendali berlesen itu hendaklah mempunyai apaapa kewajipan, hak, obligasi atau sekatan sebagaimana
yang dikenakan oleh Suruhanjaya, termasuk—

(i) bahawa kenderaan barangan itu hendaklah atau tidak
boleh digunakan di kawasan yang dinyatakan atau
antara kawasan yang dinyatakan atau dalam masa
yang yang dinyatakan;

(ii) bahawa kenderaan barangan itu hendaklah atau tidak
boleh dikendalikan di dalam kawasan selain kawasan
yang baginya lesen pengendali itu dikeluarkan;

(iii) bahawa hanya kelas atau perihalan barangan tertentu
hendaklah atau tidak boleh dibawa;


-----

_Pengangkutan Awam Darat_ 65

(iv) bahawa barangan hendaklah atau tidak boleh dibawa
bagi orang yang dinyatakan;

(v) bahawa caj buruh bagi memuatkan dan memunggahkan
kenderaan barangan dan caj bagi demuraj kenderaan
barangan hendaklah sebagaimana yang ditentukan
oleh Suruhanjaya;

(vi) bahawa berat dengan muatan bagi mana-mana
kenderaan barangan tidak boleh melebihi maksimum
yang dinyatakan;

(vii) bahawa barangan berbahaya atau barangan yang
mengeluarkan bau yang busuk hendaklah dibawa
mengikut cara yang dinyatakan dan langkah berjagajaga yang dinyatakan hendaklah diambil berhubung
dengan pembawaan barangan sedemikian;

(viii) kelakuan pemandu dan kelindan kenderaan barangan
itu;

(ix) sama ada terdapat, dan jika sedemikian, bilangan
maksimum penumpang yang boleh dibawa di atas
setiap kenderaan barangan itu;

(x) langkah untuk melindungi keselamatan penumpang
di atas kenderaan barangan dan pengguna jalan
yang lain termasuk, cara dan masa memuatkan
dan memunggahkan barangan di jalan;

(xi) jenis dokumen yang hendak dibawa dan maklumat
yang hendak dipamerkan pada setiap kenderaan
barangan, seperti salinan lesen pengendali, jadual
waktu dan jadual tambang, dan yang boleh
diperiksa;

(xii) bahawa pengendali berlesen itu hendaklah menyimpan
dan mengemukakan apabila diminta bagi pemeriksaan
dan penentusahan akaun, dokumen dan rekod yang
dinyatakan, selain dokumen yang disebut dalam
subperenggan (1)(b)(xi); dan

(xiii) kehendak bahawa setiap kenderaan barangan
disimpan di tempat yang ditentukan semasa tidak
digunakan.


-----

66 _Rang Undang-Undang_

(2) Suruhanjaya boleh, pada bila-bila masa mengikut budi
bicaranya, menambahkan, membatalkan atau mengubah manamana syarat yang dikenakan pada suatu lesen pengendali di bawah
seksyen ini.

(3) Seseorang pengendali berlesen yang tidak mematuhi
mana-mana syarat yang dikenakan pada lesen pengendali itu di
bawah seksyen ini melakukan suatu kesalahan dan boleh, apabila
disabitkan, didenda tidak kurang daripada satu ribu ringgit tetapi
tidak lebih daripada lima ratus ribu ringgit atau dipenjarakan
selama tempoh tidak melebihi dua tahun atau kedua-duanya.

(4) Tiada seorang pun boleh menggunakan suatu kenderaan
barangan atau menyebabkan atau membenarkan suatu kenderaan
barangan untuk digunakan bagi membawa penumpang, melainkan
jika ada berkuat kuasa suatu lesen pengendali yang dikeluarkan
di bawah Bab ini yang membenarkan penggunaan sedemikian dan
ia hendaklah mengikut mana-mana syarat yang dikenakan pada
lesen pengendali itu.

(5) Seseorang yang melanggar subseksyen (4) melakukan suatu
kesalahan dan boleh, apabila disabitkan, didenda tidak kurang
daripada satu ribu ringgit tetapi tidak lebih daripada lima ratus
ribu ringgit atau dipenjarakan selama tempoh tidak melebihi satu
tahun atau kedua-duanya.

**Syarat berkanun lesen pengendali**

**58. (1) Menjadi syarat tiap-tiap lesen pengendali yang dikeluarkan**
di bawah Bab ini—

_(a)_ bahawa kenderaan barangan itu disenggarakan dalam
keadaan baik dan boleh guna sebagaimana yang ditentukan
oleh Ketua Pengarah;

_(b)_ bahawa pengendali berlesen dan pekerjanya yang
memandu kenderaan barangan itu memberikan keutamaan
yang paling tinggi kepada keselamatan penumpang
di atas kenderaan barangan itu, jika berkenaan, dan
pengguna jalan yang lain dan hendaklah, khususnya,
memastikan bahawa semua peruntukan Akta ini dan semua


-----

_Pengangkutan Awam Darat_ 67

undang-undang bertulis yang lain berkenaan dengan perkara
yang diperihalkan di bawah dipatuhi dengan sewajarnya
berhubungan dengan kenderaan barangan itu atau berkaitan
dengan penggunaan atau pengendaliannya:

(i) had laju yang dikenakan berkenaan dengan kenderaan
barangan atau kelasnya;

(ii) berat dengan muatan dan tanpa muatan dan, memuatkan
dan memunggahkan kenderaan barangan; dan

(iii) pembinaan, pengunaan dan kelengkapan kenderaan
motor secara amnya dan, kenderaan barangan
khususnya, mengikut mana-mana yang berkenaan;
dan

_(c)_ bahawa kewajipan seseorang pengendali berlesen di bawah
Bab 4 Bahagian ini dipatuhi sepenuhnya.

(2) Seseorang pengendali berlesen yang tidak mematuhi manamana syarat yang dikenakan pada lesen pengendali di bawah seksyen
ini melakukan suatu kesalahan dan boleh, apabila disabitkan,
didenda tidak kurang daripada satu ribu ringgit tetapi tidak lebih
daripada lima ratus ribu ringgit atau dipenjarakan selama tempoh
tidak melebihi dua tahun atau kedua-duanya.

**Pembaharuan lesen pengendali**

**59. (1) Tertakluk kepada subseksyen (2), mana-mana pengendali**
berlesen di bawah Bab ini, yang memuaskan hati Suruhanjaya
bahawa semenjak tarikh pengeluaran lesen pengendali itu, dia
telah dengan sah dan berterusan mengadakan secara memuaskan
dan cekap perkhidmatan kenderaan barangan mengikut terma dan
syarat lesen pengendali itu, hendaklah apabila membuat permohonan
kepada Suruhanjaya bagi pembaharuan lesen pengendali itu, diberi
keutamaan daripada semua permohonan lain bagi lesen pengendali
untuk menjalankan perkhidmatan sedemikian atau perniagaan
mengendalikan atau mengadakan perkhidmatan sedemikian yang
sebahagian besarnya adalah sama dengan perkhidmatan yang telah
dikendalikan atau diadakan oleh pengendali berlesen itu.

(2) Tertakluk kepada subseksyen (3) dan (4), Suruhanjaya
boleh, apabila suatu permohonan dibuat oleh pengendali berlesen
itu, memperbaharui lesen pengendali itu dengan apa-apa syarat
yang difikirkan patut oleh Suruhanjaya atau menolak permohonan
itu


-----

68 _Rang Undang-Undang_

(3) Sesuatu permohonan bagi pembaharuan lesen pengendali
di bawah subseksyen (1) hendaklah dibuat sekurang-kurangnya
sembilan puluh hari sebelum tarikh habis tempoh lesen pengendali
yang sedia ada dan hendaklah disertai dengan fi permohonan yang
ditetapkan.

(4) Jika pemohon tidak mematuhi subseksyen (3) dan tidak
memberikan apa-apa sebab yang difikirkan munasabah oleh
Suruhanjaya, Suruhanjaya boleh enggan untuk meneruskan dengan,
mendengar atau memutuskan permohonan itu.

(5) Jika tiada permohonan bagi pembaharuan lesen pengendali
dikemukakan, pengendali berlesen itu hendaklah dalam tempoh
empat belas hari dari tarikh habis tempoh lesen pengendali itu
mengembalikan lesen pengendali itu kepada Suruhanjaya.

**Dokumen yang dikehendaki bagi pembaharuan lesen**
**pengendali**

**60. (1) Sesuatu permohonan bagi pembaharuan lesen pengendali**
hendaklah disertai dengan dokumen yang berikut:

_(a)_ suatu penyata kewangan teraudit pemohon; dan

_(b)_ suatu laporan prestasi bagi tahun yang sebelumnya yang
berhubungan dengan—

(i) jumlah sukatan barangan yang dibawa;

(ii) jumlah bilangan kenderaan barangan yang ada dalam
pengendalian dan hasil muatan;

(iii) jumlah sebenar bilangan perjalanan yang dikendalikan
dan dijadualkan;

(iv) anggaran bilangan kenderaan barangan yang
dikehendaki untuk mengadakan perkhidmatan yang
cekap bagi sesuatu laluan khusus; dan

(v) keterangan mengenai pematuhan syarat yang disebut
dalam perenggan 58(1)(a) dan apa-apa kelulusan
atau lesen berkaitan yang lain yang diberikan oleh
pihak berkuasa yang berkaitan sebagaimana yang
dinyatakan oleh Suruhanjaya.


-----

_Pengangkutan Awam Darat_ 69

(2) Walau apa pun subseksyen (1), Suruhanjaya boleh menghendaki
apa-apa dokumen tambahan untuk dikemukakan oleh pemohon
bagi pembaharuan lesen pengendali itu.

**Permohonan bagi pengubahan**

**61. Tertakluk kepada Akta ini, apabila suatu permohonan dibuat**
oleh pengendali berlesen bagi pengubahan lesen pengendali itu atau
syarat lesen pengendali itu, Suruhanjaya hendaklah mempunyai
kuasa penuh mengikut budi bicaranya—

_(a)_ untuk meluluskan permohonan itu sepenuhnya atau
sebahagiannya;

_(b)_ untuk menolak permohonan itu; atau

_(c)_ untuk memerintahkan apa-apa pengubahan lesen pengendali
itu atau syarat lesen pengendali itu selain pengubahan
yang dinyatakan dalam permohonan itu.

**Pembatalan atau penggantungan lesen pengendali**

**62. (1) Suruhanjaya boleh, dengan notis bertulis kepada**
pengendali berlesen dan tanpa apa-apa pampasan, membatalkan
atau menggantung suatu lesen pengendali yang dikeluarkan di
bawah Bab ini—

_(a)_ jika mana-mana peruntukan Akta ini atau mana-mana
syarat lesen pengendali itu tidak dipatuhi;

_(b)_ jika pengeluaran lesen pengendali itu didorong oleh
representasi palsu mengenai fakta oleh atau bagi pihak
pengendali berlesen itu;

_(c)_ sekiranya berlaku kematian, ketidakupayaan, kebankrapan
atau, dalam hal sesuatu syarikat, likuidasi, pengendali
berlesen itu atau, apabila seorang penerima atau pengurus
dilantik berhubung dengan perniagaan mengendalikan
atau mengadakan perkhidmatan kenderaan barangan
pengendali berlesen itu; atau


-----

70 _Rang Undang-Undang_

_(d)_ jika ia berpuas hati bahawa kenderaan barangan yang
digunakan berkaitan dengan lesen pengendali yang
dikeluarkan di bawah Bab ini telah digunakan atau diniatkan
untuk digunakan bagi maksud yang menyalahi undangundang atau bahawa maksud asal yang baginya lesen
pengendali itu telah dikeluarkan tidak lagi wujud:

Dengan syarat bahawa Suruhanjaya—

(A) dalam hal kemungkiran mana-mana syarat lesen pengendali
di bawah perenggan _(a), tidak boleh membatalkan atau_
menggantung lesen pengendali itu melainkan jika ia berpuas
hati bahawa, selepas memberi pengendali berlesen suatu
peluang untuk membuat apa-apa representasi bertulis yang
dihasratinya untuk dibuat, bahawa disebabkan kekerapan
kemungkiran itu, atau kemungkiran itu dilakukan dengan
sengaja atau bahaya kepada orang awam yang terlibat
dalam kemungkiran itu, lesen pengendali itu patut
dibatalkan atau digantung; atau

(B) dalam hal kemungkiran mana-mana peruntukan Akta ini
di bawah perenggan _(a), atau perenggan_ _(b),_ _(c) atau_
_(d), tidak boleh membatalkan atau menggantung lesen_
pengendali itu melainkan jika ia berpuas hati bahawa,
selepas memberi pengendali berlesen itu peluang untuk
membuat apa-apa representasi bertulis yang dihasratinya
untuk dibuat, lesen pengendali itu patut dibatalkan atau
digantung.

(2) Bagi maksud subseksyen (1), kemungkiran mana-mana syarat
yang dinyatakan dalam perenggan 58(1)(a) atau _(b) hendaklah_
disifatkan sebagai suatu kemungkiran yang merupakan bahaya
kepada orang awam.

(3) Jika suatu lesen pengendali—

_(a)_ telah dibatalkan, ia tidak mempunyai kuat kuasa dari tarikh
pembatalan itu dan pengendali berlesen itu hendaklah
dalam masa empat belas hari daripada tarikh pembatalan
lesen pengendali itu mengembalikan lesen pengendali
itu kepada Suruhanjaya; atau

_(b)_ telah digantung, ia tidak mempunyai kuat kuasa dalam
tempoh penggantungan itu.


-----

_Pengangkutan Awam Darat_ 71

**Larangan berhubungan dengan lesen pengendali yang**
**digantung**

**63. (1) Seorang pengendali berlesen yang lesen pengendalinya**
telah digantung di bawah seksyen 62 tidak boleh, semasa tempoh
penggantungan itu, mengendalikan atau mengadakan perkhidmatan
kenderaan barangan yang dibenarkan oleh lesen pengendali
sedemikian atau selainnya menggunakan, menyebabkan atau
membenarkan penggunaan mana-mana kenderaan barangan yang
dibenarkan untuk digunakan di bawah terma lesen pengendali
itu.

(2) Seseorang pengendali berlesen yang melanggar subseksyen
(1) melakukan suatu kesalahan dan boleh, apabila disabitkan,
didenda tidak kurang daripada satu ribu ringgit tetapi tidak lebih
daripada sepuluh ribu ringgit atau dipenjarakan selama tempoh
tidak melebihi satu tahun atau kedua-duanya.

**Kuasa Suruhanjaya untuk menggantikan lesen pengendali**

**64. (1) Suruhanjaya hendaklah, dalam menjalankan budi bicaranya,**
mempunyai kuasa untuk menggantikan suatu lesen pengendali
untuk mengendalikan atau mengadakan suatu perkhidmatan
kenderaan barangan yang menggunakan suatu kelas kenderaan
barangan dengan lesen pengendali untuk mengendalikan atau
mengadakan perkhidmatan kenderaan barangan yang menggunakan
kelas kenderaan barangan yang lain, jika Suruhanjaya berpuas
hati bahawa terdapat keperluan untuk membawa barangan dengan
kelas kenderaan barangan yang berlainan daripada kelas kenderaan
barangan yang dibenarkan untuk digunakan di bawah lesen
pengendali yang dikeluarkan di bawah Bab ini bagi maksud—

_(a)_ menyusun semula atau menggabungkan perkhidmatan
kenderaan barangan yang dikendalikan atau diadakan oleh
pengendali berlesen daripada kelas kenderaan barangan
yang berlainan; atau

_(b)_ menyusun semula atau menggabungkan perkhidmatan
kenderaan barangan yang dikendalikan atau diadakan oleh
pengendali berlesen daripada kelas kenderaan barangan
yang sama.

(2) Sebelum menggantikan suatu lesen pengendali di bawah
subseksyen (1), Suruhanjaya hendaklah mengeluarkan suatu
notis bertulis tidak kurang daripada satu tahun sebelum tarikh


-----

72 _Rang Undang-Undang_

penggantian yang dicadangkan kepada pengendali berlesen itu
yang menyatakan niat Suruhanjaya untuk menggantikan lesen
pengendali itu.

(3) Sesuatu lesen pengendali yang menggantikan mana-mana
lesen pengendali di bawah subseksyen (1) hendaklah berkuat
kuasa dari tarikh penggantian itu.

(4) Apabila lesen pengendali gantian itu mula berkuat kuasa,
lesen pengendali yang digantikan di bawah subseksyen (1) adalah
tidak sah dan hendaklah diserahkan balik kepada Suruhanjaya
dalam masa empat belas hari dari mula berkuat kuasanya lesen
pengendali gantian itu.

**Kepentingan pengangkutan yang lain hendaklah dizahirkan**
**oleh pemohon**

**65. (1) Tanpa menjejaskan seksyen 52 atau 61, mana-mana orang**
yang memohon bagi suatu lesen pengendali atau bagi pengubahan
suatu lesen pengendali atau mana-mana syarat lesen pengendali
itu hendaklah menzahirkan atau mengemukakan dalam borang
permohonan yang ditentukan oleh Suruhanjaya—

_(a)_ mana-mana lesen atau lesen pengendali lain yang telah
dikeluarkan kepadanya di bawah Akta ini;

_(b)_ apa jua kepentingan kewangan yang dipunyai olehnya
dalam perniagaan mana-mana orang lain yang mengadakan
perkhidmatan atau kemudahan bagi pengangkutan awam
darat di Semenanjung Malaysia; dan

_(c)_ apa-apa kepentingan atau hak yang dipunyai oleh manamana orang lain dalam perniagaannya dan, dalam hal
pemohon yang merupakan suatu syarikat, apa-apa hak
yang dipunyai oleh orang yang lain itu untuk menamakan
mana-mana pengarah syarikat itu.

(2) Jika pemohon bagi suatu lesen pengendali di bawah Bab
ini tidak menzahirkan maklumat yang dikehendaki di bawah
subseksyen (1), dia melakukan suatu kesalahan dan boleh, apabila
disabitkan, didenda tidak kurang daripada satu ribu ringgit tetapi
tidak lebih daripada sepuluh ribu ringgit atau dipenjarakan selama
tempoh tidak melebihi enam bulan atau kedua-duanya.


-----

_Pengangkutan Awam Darat_ 73

**Pemindahan lesen pengendali dilarang**

**66. (1) Tertakluk kepada subseksyen (3), suatu lesen pengendali**
yang dikeluarkan di bawah Bab ini hendaklah menjadi khas
kepada pengendali berlesen itu, dan tidak boleh dipindahkan atau
diserahhakkan.

(2) Seseorang pengendali berlesen yang melanggar subseksyen
(1) melakukan suatu kesalahan dan boleh, apabila disabitkan,
didenda tidak kurang daripada satu ribu ringgit tetapi tidak lebih
daripada sepuluh ribu ringgit atau dipenjarakan selama tempoh
tidak melebihi satu tahun atu kedua-duanya.

(3) Walau apa pun perenggan 62(1)(c), Suruhanjaya boleh,
sekiranya berlaku kematian, ketidakupayaan, kebankrapan atau,
dalam hal sesuatu syarikat, likuidasi, pengendali berlesen itu atau,
apabila seorang penerima atau pengurus dilantik berhubungan
dengan perniagaan mengendalikan atau mengadakan perkhidmatan
kenderaan barangan pengendali berlesen itu atau, jika atas apaapa sebab Suruhanjaya berpuas hati bahawa adalah tidak adil
untuk tidak berbuat demikian, membenarkan pemindahan lesen
pengendali itu.

**Perizaban lesen pengendali**

**67. (1) Walau apa pun apa-apa jua yang terkandung dalam**
Akta ini, Yang di-Pertuan Agong boleh dari semasa ke semasa
melalui perintah, memberi Suruhanjaya arahan sebagaimana yang
dikehendaki bagi perizaban lesen pengendali bagi orang Melayu
dan anak negeri dalam apa-apa perkadaran lesen pengendali
yang hendak dikeluarkan di bawah Akta ini kepada orang yang
menjalankan sebagai perniagaan utamanya, suatu perniagaan
membawa barangan untuk mana-mana pihak ketiga bagi sewa
atau upah dengan menggunakan kenderaan barangan sebagaimana
yang difikirkan munasabah oleh Yang di-Pertuan Agong, dan
Suruhanjaya hendaklah mematuhi arahan sedemikian.

(2) Sesuatu lesen pengendali yang dikeluarkan kepada seorang
Melayu atau anak negeri oleh Suruhanjaya menurut arahan yang
diberikan oleh Yang di-Pertuan Agong di bawah subseksyen(1)
hendaklah mengandungi pengendorsan yang berikut:

“Diberikan menurut arahan yang diberikan di bawah subseksyen
67(1) Akta Pengangkutan Awam Darat 2010.”.


-----

74 _Rang Undang-Undang_

(3) Pengendorsan dalam subseksyen (2) hendaklah menjadi
keterangan yang konklusif bahawa lesen pengendali itu telah
dikeluarkan menurut arahan sedemikian.

(4) Suruhanjaya boleh, berkenaan dengan mana-mana lesen
pengendali yang dikeluarkan menurut arahan yang diberikan di
bawah subseksyen (1), mengenakan pada lesen pengendali itu
apa-apa syarat yang difikirkannya patut sebagai tambahan kepada
syarat yang disebut dalam seksyen 57.

(5) Bagi maksud seksyen ini, “orang Melayu” atau “anak
negeri” termasuklah suatu syarikat, persatuan atau kumpulan
orang, sama ada diperbadankan atau tidak diperbadankan, yang
bahagian majoriti modalnya dipunyai oleh dan pengurusan dan
pekerjanya terdiri daripada orang Melayu atau anak negeri.

**Perlindungan kepentingan awam**

**68. Kecuali sebagaimana yang diperuntukkan dengan nyata**
selainnya, tiada apa jua dalam Bab ini boleh disifatkan sebagai
memberi pengendali berlesen apa-apa hak yang berterusan kepada
apa-apa faedah yang berbangkit daripada peruntukan Bab ini,
atau daripada mana-mana lesen pengendali yang dikeluarkan atau
disifatkan telah dikeluarkan di bawahnya atau daripada mana-mana
syarat yang dikenakan kepada mana-mana lesen pengendali itu.

Bab 4

_Kewajipan pemegang lesen dan pengendali berlesen_

**Standard prestasi bagi pengendali berlesen**

**69. (1) Menjadi kewajipan seseorang pengendali berlesen**
di bawah Bahagian ini untuk mengendalikan atau mengadakan
perkhidmatan kenderaan perkhidmatan awam atau perkhidmatan
kenderaan barangan, mengikut mana-mana yang berkenaan, yang
dibenarkan dalam lesen pengendalinya untuk memenuhi standard
prestasi yang berkaitan bagi perkhidmatan kenderaan perkhidmatan
awam atau perkhidmatan kenderaan barangan sedemikian yang
diadakan olehnya.


-----

_Pengangkutan Awam Darat_ 75

(2) Suruhanjaya boleh membuat kaedah-kaedah mengenai
standard prestasi berkaitan dengan pengendalian atau pengadaan
perkhidmatan kenderaan perkhidmatan awam atau perkhidmatan
kenderaan barangan, mengikut mana-mana yang berkenaan,
sebagaimana yang pada pendapatnya patut dicapai oleh seorang
pengendali berlesen.

(3) Tanpa menjejaskan keluasan subseksyen (2), kaedah-kaedah
yang dibuat di bawah subseksyen itu boleh—

_(a)_ membuat peruntukan bagi tatacara yang hendaklah diikuti
bagi penguatkuasaan standard prestasi itu; dan

_(b)_ mengadakan hal keadaan yang dalamnya seorang pengendali
berlesen boleh dikecualikan daripada mematuhi standard
prestasi itu.

**Permohonan oleh pengendali berlesen bagi kelulusan untuk**
**mengambil bahagian dalam perniagaan atau perjanjian**

**70. (1) Jika seorang pengendali berlesen yang mengendalikan**
atau mengadakan suatu perkhidmatan kenderaan perkhidmatan
awam atau perkhidmatan kenderaan barangan merupakan suatu
syarikat, perkongsian atau firma yang bercadang untuk mengambil
bahagian dalam mana-mana perniagaan atau perjanjian yang akan
menyebabkan—

_(a) apa-apa perubahan dalam struktur ekuiti; atau_

_(b)_ apa-apa perubahan dalam anggota lembaga pengarah
syarikat, atau pekongsi dalam perkongsian atau firma
itu, mengikut mana-mana yang berkenaan,

pengendali berlesen itu hendaklah mendapatkan kelulusan
Suruhanjaya sebelum mengambil bahagian dalam perniagaan atau
perjanjian itu.

(2) Suruhanjaya boleh, apabila diterimanya permohonan di
bawah subseksyen (1), meluluskan atau menolak permohonan
itu dan, jika Suruhanjaya meluluskan permohonan itu, ia boleh
mengenakan apa-apa syarat yang difikirkannya patut.

(3) Seseorang pengendali berlesen yang mengendalikan atau
mengadakan suatu perkhidmatan kenderaan perkhidmatan awam
atau perkhidmatan kenderaan barangan, mengikut mana-mana yang


-----

76 _Rang Undang-Undang_

berkenaan, yang tidak mematuhi seksyen ini melakukan suatu
kesalahan dan boleh, apabila disabitkan, didenda tidak kurang
daripada satu ribu ringgit tetapi tidak lebih daripada sepuluh ribu
ringgit atau dipenjarakan selama tempoh tidak melebihi satu tahun
atau kedua-duanya.

(4) Bagi maksud seksyen ini—

“perkhidmatan kenderaan barangan” ertinya suatu perkhidmatan
kenderaan barangan yang diadakan oleh mana-mana orang yang
menjalankan sebagai perniagaan utamanya, suatu perniagaan
membawa barangan bagi mana-mana pihak ketiga untuk sewa
atau upah dengan menggunakan suatu kenderaan barangan;

“perkhidmatan kenderaan perkhidmatan awam” tidak termasuk
suatu perkhidmatan kenderaan perkhidmatan awam yang
melibatkan penggunaan mana-mana bas pekerja.

**Kewajipan pemegang lesen dan pengendali berlesen untuk**
**menyimpan rekod, dsb.**

**71. (1) Menjadi kewajipan tiap-tiap pemegang lesen dan pengendali**
berlesen di bawah Bahagian ini untuk menyimpan apa-apa—

_(a)_ akaun dan rekod sebagaimana yang dikehendaki oleh
kaedah-kaedah yang dibuat oleh Suruhanjaya di bawah
perenggan 253(1)(mm) berhubung dengan lesen atau
lesen pengendali yang dikeluarkan kepadanya; dan

_(b)_ rekod yang berhubungan dengan penggunaan kenderaan
yang berkaitan sebagaimana yang dikehendaki oleh
kaedah-kaedah yang dibuat oleh Suruhanjaya di bawah
perenggan 253(1)(mm).

(2) Seseorang pemegang lesen yang tidak mematuhi subseksyen
(1) melakukan suatu kesalahan dan boleh, apabila disabitkan,
didenda tidak melebihi lima ribu ringgit atau dipenjarakan selama
tempoh tidak melebihi satu tahun atau kedua-duanya.

(3) Seseorang pengendali berlesen yang tidak mematuhi
subseksyen (1) melakukan suatu kesalahan dan boleh, apabila
disabitkan, didenda tidak kurang daripada satu ribu ringgit tetapi
tidak lebih daripada sepuluh ribu ringgit atau dipenjarakan selama
tempoh tidak melebihi enam bulan atau kedua-duanya.


-----

_Pengangkutan Awam Darat_ 77

**Kewajipan pemegang lesen dan pengendali berlesen untuk**
**memberitahu Suruhanjaya**

**72. (1) Menjadi kewajipan tiap-tiap pemegang lesen dan**
pengendali berlesen di bawah Bahagian ini, pada setiap masa,
untuk memberitahu Suruhanjaya dengan serta-merta mengenai
perkara yang berikut:

_(a)_ apa-apa prosiding atau tuntutan yang dimulakan atau dibuat
terhadap pemegang lesen atau pengendali berlesen itu
yang mungkin mempunyai kesan yang buruk terhadap
keadaan kewangannya atau terhadap keupayaannya untuk
melaksanakan apa-apa syarat di bawah lesen atau lesen
pengendali itu; dan

_(b)_ apa-apa celaan atau denda yang dikenakan terhadap
pemegang lesen atau pengendali berlesen itu oleh manamana Entiti Kerajaan.

(2) Menjadi kewajipan selanjutnya tiap-tiap pemegang lesen dan
pengendali berlesen di bawah Bahagian ini untuk memberikan,
apabila diminta oleh Suruhanjaya, dalam tempoh masa yang
ditentukan oleh Suruhanjaya, butir-butir—

_(a)_ mengenai apa-apa perjanjian atau perkiraan yang menyentuh
dalam apa-apa hal material penyediaan kemudahan
bagi pengangkutan penumpang, pembawaan barangan
atau pengangkutan pelancong, mengikut mana-mana
yang berkenaan, yang dibuat oleh pemegang lesen atau
pengendali berlesen itu dengan mana-mana orang lain
yang olehnya kemudahan sedemikian disediakan, sama
ada di dalam atau di luar Semenanjung Malaysia;

_(b)_ mengenai apa jua kepentingan kewangan yang dipunyai oleh
mana-mana orang lain dalam perniagaan pemegang lesen
atau pengendali berlesen itu, dan dalam hal pemegang
lesen atau pengendali berlesen itu ialah suatu syarikat,
mengenai apa-apa hak yang dipunyai oleh orang yang
satu lagi itu untuk menamakan mana-mana pengarah
syarikat itu; dan

_(c)_ mengenai apa-apa kepentingan atau hak yang dipunyai
oleh pemegang lesen atau pengendali berlesen itu dalam
perniagaan mana-mana orang lain yang menyediakan
kemudahan bagi pengangkutan pelancong, pembawaan
barangan atau pengangkutan penumpang, mengikut manamana yang berkenaan, di Semenanjung Malaysia.


-----

78 _Rang Undang-Undang_

(3) Menjadi kewajipan tiap-tiap pemegang lesen dan pengendali
berlesen, pada setiap masa, untuk memberitahu Suruhanjaya dengan
serta-merta mengenai perkara yang berikut:

_(a)_ apa-apa perubahan dalam kawalan pemegang lesen atau
pengendali berlesen itu; dan

_(b)_ apa-apa pertikaian perindustrian antara pemegang lesen
atau pengendali berlesen itu dengan pekerjanya.

(4) Bagi maksud subseksyen (3)—

“kawalan” berhubungan dengan seseorang pemegang lesen atau
seseorang pengendali berlesen, ertinya mempunyai kuasa, secara
langsung atau tidak langsung, untuk mengarahkan pengurusan
dan dasar pemegang lesen atau pengendali berlesen itu;

“perkhidmatan kenderaan barangan” ertinya suatu perkhidmatan
kenderaan barangan yang diadakan oleh mana-mana orang yang
menjalankan sebagai perniagaan utamanya, suatu perniagaan
membawa barangan untuk mana-mana pihak ketiga untuk sewa
atau upah dengan menggunakan suatu kenderaan barangan;

“perkhidmatan kenderaan perkhidmatan awam” tidak termasuk
suatu perkhidmatan kenderaan perkhidmatan awam yang melibatkan
penggunaan mana-mana bas pekerja.

(5) Seseorang pemegang lesen yang tidak mematuhi subseksyen
(1), (2) atau (3) atau kesemua subseksyen itu melakukan suatu
kesalahan dan boleh, apabila disabitkan, didenda tidak melebihi
lima ribu ringgit atau dipenjarakan selama tempoh tidak melebihi
satu tahun atau kedua-duanya.

(6) Seseorang pengendali berlesen yang tidak mematuhi subseksyen
(1), (2) atau (3) atau kesemua subseksyen itu melakukan suatu
kesalahan dan boleh, apabila disabitkan, didenda tidak kurang
daripada satu ribu ringgit tetapi tidak lebih daripada sepuluh ribu
ringgit atau dipenjarakan selama tempoh tidak melebihi enam
bulan atau kedua-duanya.

**Pengubahan kenderaan yang berkaitan**

**73. (1) Seseorang pemegang lesen dan seseorang pengendali**
berlesen, dan pekerjanya, tidak boleh membuat apa-apa pengubahan,


-----

_Pengangkutan Awam Darat_ 79

selain melalui penggantian bahagian, kepada struktur atau kelengkapan
kekal sesuatu kenderaan yang berkaitan tanpa kelulusan Ketua
Pengarah.

(2) Seseorang pemegang lesen atau pekerjanya yang tidak
mematuhi subseksyen (1) melakukan suatu kesalahan dan boleh,
apabila disabitkan, didenda tidak melebihi lima ribu ringgit atau
dipenjarakan selama tempoh tidak melebihi satu tahun atau keduaduanya.

(3) Seseorang pengendali berlesen atau pekerjanya yang tidak
mematuhi subseksyen (1) melakukan suatu kesalahan dan boleh,
apabila disabitkan, didenda tidak kurang daripada satu ribu ringgit
tetapi tidak lebih daripada sepuluh ribu ringgit atau dipenjarakan
selama tempoh tidak melebihi enam bulan atau kedua-duanya.

**Pengemukaan laporan, akaun, dsb.**

**74. (1) Tanpa menjejaskan seksyen 207, tiap-tiap pemegang**
lesen dan pengendali berlesen hendaklah, dalam tempoh tiga bulan
selepas berakhirnya setiap tahun kewangan pemegang lesen dan
pengendali berlesen itu atau apa-apa tempoh yang lebih lama
yang dibenarkan oleh Suruhanjaya, memberi Suruhanjaya apa-apa
maklumat yang berhubungan dengan apa-apa perkara yang—

_(a)_ berkaitan dengan penjalanan oleh pemegang lesen atau
pengendali itu berlesen aktiviti berlesen mereka masingmasing; atau

_(b)_ adalah material bagi penjalanan oleh Suruhanjaya akan
mana-mana kuasanya di bawah Akta ini,

sebagaimana yang dikehendaki oleh Suruhanjaya atau sebagaimana
yang dinyatakan dalam kaedah-kaedah yang dibuat oleh Suruhanjaya
di bawah perenggan 253(1)(n).

(2) Tanpa menjejaskan subseksyen (1), seseorang pemegang lesen
dan seseorang pengendali berlesen hendaklah, tertakluk kepada
apa-apa pengecualian yang dinyatakan dalam kaedah-kaedah yang
dibuat oleh Suruhanjaya di bawah perenggan 253(1)(n), memberi
Suruhanjaya—

_(a)_ suatu laporan mengenai operasinya dalam tahun kewangan
itu yang mengandungi apa-apa maklumat yang perlu
untuk membolehkan Suruhanjaya menilai tahap pematuhan


-----

80 _Rang Undang-Undang_

pemegang lesen atau pengendali berlesen itu dengan
standard prestasi dan kawal seliaan dan juga keterangan
yang memuaskan mengenai pematuhan syarat lesen atau
lesen pengendali itu;

_(b)_ kunci kira-kira tahunan terauditnya, akaun untung ruginya,
berserta dengan apa-apa notis mengenainya, dan laporan
juruauditnya dan, jika berkenaan, pengarahnya;

_(c)_ suatu penyata mengenai semua kemalangan yang melibatkan
kenderaan yang berkaitan itu, sama ada mengakibatkan
kematian atau kecederaan diri atau tidak, yang berlaku
semasa tempoh yang dinyatakan oleh Suruhanjaya;

_(d)_ suatu penyata yang menjadualkan apa-apa maklumat
yang dikehendaki oleh Suruhanjaya berkenaan dengan
kesalahan yang dilakukan oleh pemegang lesen atau
pengendali berlesen dan pekerjanya masing-masing, yang
melibatkan kenderaan yang berkaitan semasa tempoh
yang dinyatakan oleh Suruhanjaya termasuk—

(i) semua sabitan berkenaan dengan setiap kesalahan
sedemikian; dan

(ii) semua kesalahan yang dikompaun oleh mana-mana
orang dan jumlah kompaun yang dibayar berkenaan
dengan kesalahan itu.

(3) Tanpa menjejaskan subseksyen (1), Suruhanjaya boleh
menghendaki seseorang pemegang lesen dan seseorang pengendali
berlesen supaya mengemukakan kepadanya berkenaan dengan
mana-mana tempoh yang dinyatakan oleh Suruhanjaya—

_(a)_ apa-apa maklumat statistik yang berhubungan dengan
operasi pemegang lesen atau pengendali berlesen itu;

_(b)_ ramalan penumpangnya semasa tempoh sedemikian dan
mengikut apa-apa bentuk yang ditentukan oleh Suruhanjaya;
dan

_(c)_ rancangan pembangunan masa hadapan yang berhubungan
dengan apa-apa perkhidmatan atau kemudahan yang
pemegang lesen atau pengendali berlesen itu terikat
untuk menyediakan di bawah syarat lesen atau lesen
pengendali itu.


-----

_Pengangkutan Awam Darat_ 81

(4) Maklumat yang dikehendaki di bawah seksyen ini hendaklah
diberikan dalam apa-apa bentuk dan mengikut apa-apa cara,
pada apa-apa lat tempoh dan disertai dengan atau ditambahkan
dengan apa-apa penjelasan dan dokumen sokongan sebagaimana
yang dikehendaki oleh Suruhanjaya atau yang dinyatakan dalam
kaedah-kaedah yang dibuat oleh Suruhanjaya di bawah perenggan
253(1)(n).

(5) Maklumat yang seseorang pemegang lesen atau seseorang
pengendali berlesen dikehendaki untuk memberi Suruhanjaya
di bawah seksyen ini boleh termasuk maklumat yang, walaupun
maklumat itu bukan dalam milikan pemegang lesen atau pengendali
berlesen itu, atau tidak akan selainnya berada dalam milikan
pemegang lesen atau pengendali berlesen itu, ialah maklumat yang
pemegang lesen atau pengendali berlesen itu boleh semunasabahnya
dikehendaki untuk mendapatkannya atau mengumpulkannya.

(6) Suruhanjaya boleh menghendaki seseorang pemegang
lesen atau seseorang pengendali berlesen untuk melantik, atas
kos pemegang lesen atau pengendali berlesen itu, seorang pakar
bebas dengan kelayakan yang dinyatakan oleh Suruhanjaya untuk
menjalankan suatu audit atau mengkaji semula apa-apa maklumat
yang pemegang lesen atau pengendali berlesen itu dikehendaki
untuk memberi Suruhanjaya di bawah seksyen ini, tetapi pelantikan
sedemikian dan laporan pakar bebas itu tidak akan melepaskan
atau mengurangkan dalam apa-apa cara tanggungan pemegang
lesen atau pengendali berlesen itu di bawah seksyen ini.

(7) Suruhanjaya atau pegawai dilantiknya boleh pada bila-bila
masa, sebagaimana yang difikirkannya perlu, menjalankan, atas
kos Suruhanjaya, suatu audit terhadap perniagaan dan aktiviti
pemegang lesen atau pengendali berlesen itu, dan pemegang lesen
atau pengendali berlesen itu hendaklah mengambil segala langkah
yang perlu, atas kos sendirinya, untuk membantu dan memudahkan
Suruhanjaya atau pegawai dilantiknya dalam menjalankan audit
itu, termasuk memberi mereka akses kepada premisnya dan
dokumentasi dan maklumatnya.

(8) Seseorang pemegang lesen atau seseorang pengendali
berlesen yang—

_(a)_ tidak memberikan apa-apa maklumat yang dikehendaki
oleh Suruhanjaya di bawah seksyen ini; atau


-----

82 _Rang Undang-Undang_

_(b)_ enggan untuk membantu atau memudahkan, atau menghalang,
Suruhanjaya atau pegawai dilantiknya dalam menjalankan
suatu audit di bawah seksyen ini,

melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi dua tahun atau kedua-duanya.

Bab 5

_Tambang dan tambang muatan_

**Tambang**

**75. (1) Tertakluk kepada subseksyen (2), (3) dan (9), tiada**
seorang pun boleh menuntut, mengutip dan memegang simpan
apa-apa tambang berhubung dengan suatu perkhidmatan kenderaan
perkhidmatan awam yang melebihi apa-apa kadar tambang yang
ditetapkan di bawah Akta ini.

(2) Menteri boleh, atas syor Suruhanjaya, mengecualikan manamana orang daripada pembayaran apa-apa tambang berhubung
dengan suatu perkhidmatan kenderaan perkhidmatan awam,
tertakluk kepada apa-apa syarat yang difikirkannya patut.

(3) Tiada apa jua dalam seksyen ini boleh menghalang seseorang
pengendali berlesen perkhidmatan kenderaan perkhidmatan awam
daripada mengecualikan mana-mana orang, selain orang yang
dikecualikan oleh Menteri di bawah subseksyen (2), daripada
membayar apa-apa tambang bagi apa-apa tempoh, jika suatu
permohonan bagi pengecualian sedemikian dibuat oleh pengendali
berlesen itu dan permohonan itu telah diluluskan oleh Suruhanjaya
secara bertulis, tertakluk kepada apa-apa syarat yang difikirkannya
patut.

(4) Seseorang yang menuntut, mengutip atau memegang simpan
atau cuba menuntut, mengutip atau memegang simpan tambang
dengan melanggar subseksyen (1) melakukan suatu kesalahan
dan boleh, apabila disabitkan, didenda tidak melebihi lima puluh
ribu ringgit atau dipenjarakan selama tempoh tidak melebihi tiga
tahun atau kedua-duanya.


-----

_Pengangkutan Awam Darat_ 83

(5) Tiap-tiap orang yang membuat perjalanan dengan suatu
kenderaan perkhidmatan awam hendaklah, apabila dikehendaki
supaya berbuat demikian, menunjukkan bukti pembayaran tambang
kepada seorang pengendali berlesen perkhidmatan kenderaan
perkhidmatan awam atau pekerjanya yang diberi kuasa dengan
sewajarnya untuk memeriksa pembayaran tambang.

(6) Bagi maksud seksyen ini, “bukti pembayaran tambang”
termasuklah tiket dan kad elektronik yang dikeluarkan bagi
maksud pembayaran tambang atau apa-apa keterangan lain yang
memuaskan mengenai pembayaran tambang sebagaimana yang
dinyatakan dalam kaedah-kaedah yang dibuat oleh Suruhanjaya
di bawah perenggan 253(1)(aa).

(7) Seseorang yang enggan, apabila diminta dengan sah, untuk
membayar tambang yang sepatutnya bagi jarak yang dilaluinya,
melakukan suatu kesalahan dan boleh, apabila disabitkan, didenda
tidak melebihi satu ribu ringgit atau dipenjarakan selama tempoh
tidak melebihi tiga bulan atau kedua-duanya.

(8) Jika apa-apa pertikaian berbangkit tentang tambang yang
dikira mengikut jarak, pertikaian itu hendaklah dirujukkan—

_(a)_ pada mula-mulanya, kepada pegawai pengendali berlesen
suatu perkhidmatan kenderaan perkhidmatan awam yang
diberi kuasa dengan sewajarnya untuk memutuskan
pertikaian itu;

_(b)_ atas rayuan terhadap keputusan pegawai pengendali
berlesen suatu perkhidmatan kenderaan perkhidmatan
awam yang diberi kuasa dengan sewajarnya di bawah
perenggan (a), kepada pegawai Suruhanjaya yang diberi
kuasa dengan sewajarnya untuk memutuskan pertikaian
itu, yang keputusannya adalah muktamad,

dan apa-apa perakuan yang dikeluarkan oleh pegawai pengendali
berlesen suatu perkhidmatan kenderaan perkhidmatan awam
yang diberi kuasa dengan sewajarnya atau pegawai Suruhanjaya
yang diberi kuasa dengan sewajarnya, boleh diterima sebagai
keterangan.

(9) Seksyen ini tidaklah terpakai bagi suatu kereta sewa dan
pandu bagi pelancong atau mana-mana kenderaan perkhidmatan
awam yang digunakan bagi membawa penumpang tanpa sewa
atau upah.


-----

84 _Rang Undang-Undang_

**Tambang muatan**

**76. (1) Tertakluk kepada subseksyen (2) dan (3), tiada seorang**
pun boleh menuntut, mengutip dan memegang simpan apa-apa
tambang muatan berkaitan dengan suatu perkhidmatan kenderaan
barangan yang melebihi apa-apa kadar tambang muatan yang
ditetapkan di bawah Akta ini.

(2) Menteri boleh, atas syor Suruhanjaya, mengecualikan
mana-mana orang daripada pembayaran apa-apa tambang muatan
berhubung dengan suatu perkhidmatan kenderaan barangan, tertakluk
kepada apa-apa terma dan syarat yang difikirkannya patut.

(3) Tiada apa jua dalam seksyen ini boleh menghalang seseorang
pengendali berlesen perkhidmatan kenderaan barangan daripada
mengecualikan mana-mana orang, selain orang yang dikecualikan
oleh Menteri di bawah subseksyen (2) daripada membayar apa-apa
tambang muatan bagi mana-mana tempoh, jika suatu permohonan
bagi pengecualian itu dibuat oleh pengendali berlesen perkhidmatan
kenderaan barangan itu dan permohonan itu diluluskan oleh
Suruhanjaya secara bertulis, tertakluk kepada apa-apa syarat yang
difikirkannya patut.

(4) Seseorang yang menuntut, mengutip atau memegang simpan
atau cuba untuk memungut, mengutip atau memegang simpan
apa-apa tambang muatan dengan melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi satu ratus ribu ringgit atau dipenjarakan selama
tempoh tidak melebihi lima tahun atau kedua-duanya.

Bab 6

_Pelbagai: peruntukan penguatkuasaan khusus_

**Memberhentikan, menahan dan memeriksa kenderaan yang**
**berkaitan**

**77. (1) Jika mana-mana pegawai polis berpakaian seragam,**
pegawai pengangkutan jalan berpakaian seragam atau pegawai
dilantik berpakaian seragam mempunyai sebab yang munasabah
untuk mempercayai bahawa peruntukan Akta ini atau mana-mana
syarat suatu lesen atau lesen pengendali yang dikeluarkan di bawah
Akta ini tidak dipatuhi berkenaan dengan mana-mana kenderaan
yang berkaitan, dia boleh menghendaki supaya kenderaan itu


-----

_Pengangkutan Awam Darat_ 85

diberhentikan dan boleh menghendaki pemandu kenderaan itu
supaya memandu kenderaan itu ke suatu tempat lain, dan kenderaan
itu boleh, jika perlu, ditahan oleh mana-mana pegawai polis yang
berpangkat tidak rendah daripada Sarjan atau mana-mana pegawai
polis yang menjaga suatu balai polis bagi maksud pemeriksaan
oleh seorang pegawai polis, pegawai pengangkutan jalan atau
pegawai dilantik untuk memastikan sama ada peruntukan Akta
ini atau syarat lesen atau lesen pengendali itu telah dipatuhi.

(2) Tiada kenderaan yang berkaitan boleh ditahan di bawah
seksyen ini bagi tempoh yang melebihi empat puluh lapan jam.

(3) Jika selepas pemeriksaan kenderaan yang berkaitan itu,
didapati bahawa pemegang lesen atau pengendali berlesen itu
telah melanggar peruntukan Akta ini atau mana-mana syarat
suatu lesen atau lesen pengendali yang dikeluarkan di bawah
Akta ini, Suruhanjaya boleh memerintahkan supaya penggunaan
kenderaan itu diberhentikan atau kenderaan itu digunakan tertakluk
kepada apa-apa syarat yang difikirkan perlu oleh Suruhanjaya
untuk mematuhi Akta ini atau mana-mana syarat lesen atau lesen
pengendali yang dikeluarkan di bawah Akta ini.

(4) Seseorang yang berlanggaran dengan subseksyen (1) tidak
memberhentikan kenderaan yang berkaitannya melakukan suatu
kesalahan dan boleh, apabila disabitkan, didenda tidak melebihi
lima ribu ringgit atau dipenjarakan selama tempoh tidak melebihi
enam bulan atau kedua-duanya.

(5) Seseorang yang terus menggunakan kenderaan yang berkaitan
itu berlanggaran dengan subseksyen (3) melakukan suatu kesalahan
dan boleh, apabila disabitkan, didenda tidak melebihi satu ribu
ringgit atau dipenjarakan selama tempoh tidak melebihi tiga tahun
atau kedua-duanya.

**Kuasa untuk mengadakan sekatan jalan**

**78. (1) Walau apa pun apa-apa jua yang terkandung dalam**
mana-mana undang-undang bertulis yang lain, mana-mana pegawai
polis berpakaian seragam yang diberi kuasa secara bertulis
oleh seorang pegawai polis kanan yang berpangkat Inspektor
dan lebih tinggi, termasuk seorang Inspektor dalam percubaan,
mana-mana pegawai pengangkutan jalan berpakaian seragam
yang diberi kuasa secara bertulis oleh Pengarah atau mana-mana


-----

86 _Rang Undang-Undang_

pegawai dilantik berpakaian seragam yang diberi kuasa secara
bertulis oleh Suruhanjaya, boleh, jika difikirkannya perlu untuk
berbuat demikian bagi penguatkuasaan Akta ini, mendirikan atau
meletakkan atau menyebabkan supaya didirikan atau diletakkan
apa-apa galangan di atas atau melintang mana-mana jalan dalam
apa-apa cara yang difikirkannya patut; dan mana-mana pegawai
sedemikian boleh mengambil segala langkah yang munasabah
untuk menghalang mana-mana kenderaan yang berkaitan daripada
dipandu melepasi mana-mana galangan sedemikian, termasuk
apa-apa langkah untuk mengejar dan memberhentikan mana-mana
kenderaan sedemikian jika, dengan mengambil kira hal keadaan
yang wujud pada suatu masa tertentu, adalah ternyata bahawa jika
langkah itu tidak diambil besar kemungkinan kenderaan itu akan
terlepas bagi mengelakkan daripada dikesan atau selainnya.

(2) Seseorang yang tidak mematuhi apa-apa isyarat munasabah
seorang pegawai polis berpakaian seragam, pegawai pengangkutan
jalan berpakaian seragam atau pegawai dilantik berpakaian seragam
yang menghendaki supaya orang atau kenderaan itu berhenti
sebelum sampai ke mana-mana galangan itu atau cuba untuk
melintasi atau melanggar mana-mana galangan itu, melakukan
suatu kesalahan dan boleh, apabila disabitkan, didenda tidak
melebihi dua ribu ringgit atau dipenjarakan selama tempoh tidak
melebihi enam bulan atau kedua-duanya.

(3) Tiada seorang pegawai pun boleh bertanggungan bagi
apa-apa kerugian, kecederaan atau kerosakan yang disebabkan
kepada mana-mana orang atau harta berikutan dengan langkah
yang diambilnya sebagaimana yang disebut dalam subseksyen (1).

**Kuasa untuk menyita dokumen, dsb.**

**79. (1) Jika mana-mana pegawai polis, pegawai pengangkutan**
jalan atau pegawai dilantik mempunyai sebab yang munasabah
untuk mempercayai bahawa sesuatu dokumen yang dibawa
di atas suatu kenderaan yang berkaitan, atau mana-mana lesen, lesen
pengendali, rekod atau dokumen lain yang dikemukakan kepadanya
menurut Akta ini oleh pemandu atau orang yang mengawal suatu
kenderaan yang berkaitan ialah suatu dokumen, suatu lesen, suatu
lesen pengendali atau suatu rekod yang berhubungan dengannya
suatu kesalahan di bawah Akta ini telah dilakukan, dia boleh
menyita atau menanggalkan dokumen, lesen, lesen pengendali
atau rekod itu daripada kenderaan yang berkaitan itu.


-----

_Pengangkutan Awam Darat_ 87

(2) Jika lesen atau lesen pengendali yang disita di bawah
subseksyen (1) ialah suatu lesen atau lesen pengendali yang telah
digantung di bawah Akta ini, lesen atau lesen pengendali itu
hendaklah dikembalikan kepada pemegang lesen atau pengendali
berlesen itu, masing-masing, apabila habis tempoh penggantungan
itu.

(3) Bagi maksud seksyen ini—

“dokumen” termasuklah sesuatu lencana;

“menyita” termasuklah kuasa untuk menanggalkan daripada
kenderaan yang berkaitan.

**Kuasa untuk menyita kenderaan yang berkaitan bagi kesalahan**
**tertentu**

**80. (1) Mana-mana kenderaan yang berkaitan yang berkenaan**
dengannya terdapat atau ada sebab yang munasabah untuk
mengesyaki bahawa telah berlaku apa-apa kesalahan terhadap
seksyen 16, 28, 36, 46, 51 atau 63, subseksyen 22(3), 41(3) atau
57(3), atau perenggan 23(1)(b), 42(1)(b), atau 58(1)(b) boleh disita
oleh mana-mana pegawai polis yang berpangkat tidak rendah
daripada Inspektor, pegawai pengangkutan jalan atau pegawai
dilantik, di mana-mana tempat.

(2) Apabila suatu kenderaan yang berkaitan telah disita di
bawah subseksyen (1), seorang pegawai polis yang berpangkat
tidak rendah daripada Inspektor, seorang pegawai pengangkutan
jalan atau seorang pegawai dilantik, boleh, mengikut budi
bicaranya, mengembalikan kenderaan itu secara sementara kepada
pemunyanya, apabila jaminan yang memuaskan hati pegawai itu
diberikan bahawa kenderaan itu akan diserahkan balik kepada
pegawai itu apabila diminta.

(3) Sesuatu perintah bagi pelucuthakan atau bagi pelepasan manamana kenderaan yang berkaitan yang disita di bawah subseksyen (1)
hendaklah dibuat oleh mahkamah yang di hadapannya pendakwaan
yang berkaitan dengan perkara itu telah dilakukan.

(4) Sesuatu perintah bagi pelucuthakan suatu kenderaan yang
berkaitan di bawah subseksyen (3) hendaklah dibuat jika dibuktikan
sehingga memuaskan hati mahkamah bahawa suatu kesalahan


-----

88 _Rang Undang-Undang_

terhadap mana-mana peruntukan yang disebut di bawah subseksyen
(1) telah dilakukan dan bahawa kenderaan itu ialah hal perkara
bagi kesalahan itu, walaupun tiada seorang pun telah disabitkan
atas kesalahan itu.

(5) Jika tidak ada pendakwaan berkenaan dengan mana-mana
kenderaan yang berkaitan yang disita di bawah subseksyen (1),
kenderaan itu hendaklah dilepaskan apabila habis tempoh satu
bulan kalendar dari tarikh penyitaan itu melainkan jika kenderaan
itu telah dilepaskan sebelum itu.

**Kuasa untuk menyita kenderaan yang berkaitan untuk**
**menghentikan kesalahan diteruskan, dsb.**

**81. (1) Apabila mana-mana orang didapati atau dipercayai dengan**
munasabahnya menggunakan suatu kenderaan yang berkaitan
berlanggaran dengan Akta ini atau mana-mana perintah, larangan
atau sekatan yang dibuat di bawahnya, atau berlanggaran dengan
terma lesen atau lesen pengendali bagi kenderaan yang berkaitan
itu, mana-mana pegawai polis, mana-mana pegawai pengangkutan
jalan yang diberi kuasa secara bertulis bagi maksud itu oleh Ketua
Pengarah atau mana-mana pegawai dilantik yang diberi kuasa
secara bertulis bagi maksud itu oleh Suruhanjaya boleh, apabila
ternyata bahawa kenderaan yang berkaitan itu atau pemandunya
tidak dapat dikenal pasti secukupnya atau bahawa tindakan itu
adalah perlu untuk menyebabkan kesalahan itu tidak diteruskan,
mengambil atau menyebabkan supaya diambil atau menghendaki
orang yang menjaga kenderaan yang berkaitan itu untuk membawa
kenderaan yang berkaitan itu ke suatu tempat yang selamat, dan
kenderaan yang berkaitan itu hendaklah disimpan di situ sehingga
dilepaskan oleh perintah Majistret, Ketua Pegawai Polis, Pengarah
atau Suruhanjaya, dengan syarat bahawa dan tertakluk kepada
subseksyen (3), kenderaan yang berkaitan itu tidak boleh ditahan
lebih lama daripada yang perlu untuk memastikan identiti pemandu
itu atau untuk memastikan kesalahan itu tidak diteruskan, dan jika
mana-mana orang enggan atau abai untuk mematuhi mana-mana
kehendak itu, dia melakukan suatu kesalahan dan boleh dalam
hal sabitan pertama, didenda tidak melebihi dua ribu ringgit atau
dipenjarakan selama tempoh tidak melebihi enam bulan dan, dalam
hal sabitan kedua atau yang berikutnya, didenda tidak melebihi
empat ribu ringgit atau dipenjarakan selama tempoh tidak melebihi
dua belas bulan atau kedua-duanya.


-----

_Pengangkutan Awam Darat_ 89

(2) Seseorang yang tidak dibenarkan yang mengalihkan atau
menyebabkan supaya dialihkan kenderaan yang berkaitan itu dari
tempat yang selamat itu melakukan suatu kesalahan dan boleh
dalam hal sabitan pertama, didenda tidak melebihi dua ribu ringgit
atau dipenjarakan selama tempoh tidak melebihi enam bulan dan,
dalam hal sabitan kedua atau yang berikutnya, didenda tidak
melebihi empat ribu ringgit atau dipenjarakan selama tempoh
tidak melebihi dua belas bulan atau kedua-duanya.

(3) Mana-mana kenderaan yang berkaitan yang telah dialihkan
mengikut subseksyen (1), boleh ditahan di mana-mana tempat
yang sesuai dan disimpan di situ atas risiko pemunyanya sehingga
apa-apa fi yang ditetapkan bagi pengalihan dan penahanan itu
dibayar.

(4) Apabila mana-mana kenderaan yang berkaitan ditahan
di bawah seksyen ini, pegawai yang menahan kenderaan yang
berkaitan itu hendaklah dengan seberapa segera yang munasabah,
memberikan notis bertulis mengenai penahanan itu kepada pemunya
kenderaan yang berkaitan itu jika nama dan alamat pemunya
itu diketahuinya, dan jika kenderaan yang berkaitan itu tidak
dituntut oleh pemunyanya dalam tempoh tiga bulan dari tarikh
penahanannya, pegawai itu boleh, setelah memberikan notis satu
bulan dalam Warta mengenai niatnya untuk berbuat demikian,
menjual melalui lelong awam atau selainnya melupuskan kenderaan
yang berkaitan itu dan muatannya (jika ada), dengan syarat bahawa
tiada notis sedemikian perlu diberikan dalam hal apa-apa muatan
yang bersifat cepat rosak.

(5) Hasil, jika ada, daripada penjualan atau pelupusan kenderaan
yang berkaitan dan muatannya di bawah subseksyen (4) hendaklah
digunakan untuk membayar apa-apa fi yang mungkin kena dibayar
berkenaan dengan lesen atau lesen pengendali bagi kenderaan
yang berkaitan itu dan apa-apa caj yang ditanggung dalam
melaksanakan seksyen ini, dan lebihannya, jika ada, hendaklah
dibayar kepada pemunya kenderaan yang berkaitan itu atau jika
tidak dituntut oleh orang itu dalam tempoh dua belas bulan
selepas tarikh penjualan atau pelupusan itu, hendaklah terlucut
hak kepada Kerajaan Persekutuan.


-----

90 _Rang Undang-Undang_

**Penentuan berat kenderaan yang berkaitan**

**82. (1) Menjadi sah bagi mana-mana pegawai polis yang diberi**
kuasa secara bertulis bagi maksud itu oleh Ketua Pegawai Polis,
mana-mana pegawai pengangkutan jalan yang diberi kuasa secara
bertulis bagi maksud itu oleh Ketua Pengarah atau mana-mana
pegawai dilantik yang diberi kuasa secara bertulis bagi maksud itu
oleh Suruhanjaya untuk menghendaki orang yang menjaga manamana kenderaan yang berkaitan untuk membenarkan kenderaan
yang berkaitan itu ditimbang oleh pegawai itu, sama ada dengan
muatan atau tanpa muatan, dan bagi berat yang dipindahkan ke
jalan oleh mana-mana bahagian kenderaan yang berkaitan itu yang
bersentuhan dengan jalan untuk diuji, dan bagi maksud itu boleh
menghendaki pemandu kenderaan itu untuk memandunya dengan
serta-merta ke mana-mana tempat yang lain untuk ditimbang.

(2) Apabila diminta oleh orang yang menjaga kenderaan yang
berkaitan itu, pegawai polis yang diberi kuasa secara bertulis bagi
maksud itu oleh Ketua Pegawai Polis, pegawai pengangkutan
jalan yang diberi kuasa secara bertulis bagi maksud itu oleh
Ketua Pengarah atau pegawai dilantik yang diberi kuasa secara
bertulis oleh Suruhanjaya hendaklah, selepas selesai menimbang
kenderaan itu, mengeluarkan pendua atau salinan perakuan yang
berkenaan dengan penimbangan itu kepada orang itu.

(3) Seseorang yang menjaga mana-mana kenderaan yang
berkaitan yang enggan atau tidak mematuhi kehendak di bawah
subseksyen (1), atau mengalihkan muatannya atau mana-mana
bahagiannya sebelum kenderaan yang berkaitan itu ditimbang
dengan sewajarnya, melakukan suatu kesalahan dan boleh, dalam
hal sabitan pertama, didenda tidak melebihi satu ribu ringgit atau
dipenjarakan selama tempoh tidak melebihi tiga bulan dan, dalam
hal sabitan kedua atau yang berikutnya, didenda tidak melebihi
satu ribu ringgit atau dipenjarakan selama tempoh tidak melebihi
enam bulan atau kedua-duanya.

(4) Menjadi tidak sah bagi mana-mana pegawai polis yang diberi
kuasa secara bertulis bagi maksud itu oleh Ketua Pegawai Polis,
mana-mana pegawai pengangkutan jalan yang diberi kuasa secara
bertulis bagi maksud itu oleh Ketua Pengarah atau mana-mana
pegawai dilantik yang diberi kuasa secara bertulis bagi maksud
itu oleh Suruhanjaya untuk menghendaki orang yang menjaga
kenderaan yang berkaitan itu untuk memunggahkan muatan
kenderaan yang berkaitan itu bagi maksud menimbangnya tanpa
muatan.


-----

_Pengangkutan Awam Darat_ 91

BAHAGIAN IV

KERETA API

Bab 1

_Skim kereta api_

**Skim kereta api**

**83. (1) Tiada kereta api boleh dibina tanpa kelulusan Menteri,**
yang bertindak atas syor Suruhanjaya.

(2) Mana-mana orang yang berhasrat untuk membina suatu
kereta api hendaklah mengemukakan suatu permohonan bertulis
kepada dan mendepositkan dengan Suruhanjaya suatu skim kereta
api, yang hendaklah mengandungi maklumat yang berikut:

_(a)_ jenis dan sistem kereta api yang dicadangkan itu, termasuk
jenis atau jenis-jenis dan kuantiti stok kereta yang
dicadangkan untuk digunakan di atas kereta api itu, sistem
kutipan tambang yang dicadangkan dan sama ada kereta
api itu akan digunakan bagi membawa penumpang atau
barangan atau kedua-duanya;

_(b)_ laluan dan tempat terminal yang dicadangkan bagi sistem
kereta api yang dicadangkan itu;

_(c)_ lokasi terminal, bangunan yang berkaitan, bengkel, depot
dan limbung yang dicadangkan;

_(d)_ aspek keselamatan sistem kereta api yang dicadangkan
itu, termasuk sistem isyarat dan sistem komunikasi;

_(e)_ struktur kadar yang dicadangkan sebagaimana yang terpakai
dan syarat pembawaan lain yang dicadangkan;

_(f)_ penyepaduan yang dicadangkan dengan kereta api lain
yang sedia ada atau yang dicadangkan;

_(g)_ jadual siap dan tarikh yang dicadangkan bagi pembukaan
kereta api itu;

_(h)_ pengendali berlesen yang dicadangkan bagi kereta api
yang akan dibina, jika berlainan daripada orang yang
berhasrat untuk membina suatu kereta api;

_(i) perihalan aktiviti yang berhubungan, berdampingan atau_
bersampingan yang dicadangkan untuk diusahakan
berkaitan dengan penyediaan perkhidmatan kereta api
itu;


-----

92 _Rang Undang-Undang_

_(j)_ kebolehaksesan sejagat yang dicadangkan dalam semua
bahagian yang berkaitan kereta api itu untuk memenuhi
kehendak orang kurang upaya; dan

_(k)_ apa-apa perkara lain yang ditetapkan yang akan membolehkan
Menteri menilai skim kereta api itu.

(3) Tiap-tiap skim kereta api yang didepositkan di bawah
subseksyen (2) hendaklah disertai dengan peta yang menunjukkan
laluan yang dicadangkan bagi kereta api itu.

(4) Suruhanjaya boleh menghendaki pemohon supaya
mengemukakan apa-apa maklumat lanjut atau tambahan sebagaimana
yang difikirkan perlu oleh Suruhanjaya dengan merujuk kepada
apa-apa maklumat yang terkandung dalam skim kereta api itu,
dan apa-apa maklumat lanjut atau tambahan itu hendaklah
dikemukakan dalam apa-apa tempoh dan mengikut apa-apa cara
yang dikehendaki oleh Suruhanjaya.

(5) Suruhanjaya hendaklah, dalam apa-apa tempoh yang
dinyatakan dalam kaedah-kaedah yang dibuat oleh Suruhanjaya di
bawah perenggan 253(1)(nn), mengemukakan suatu syor bertulis
kepada Menteri tentang permohonan itu.

(6) Syor bertulis Suruhanjaya hendaklah menyatakan—

_(a)_ sebab-sebab bagi syornya; dan

_(b)_ apa-apa syarat yang pemohon patut dijadikan tertakluk
kepadanya jika Suruhanjaya mengesyorkan kepada Menteri
supaya memberikan kelulusan.

(7) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh tidak
melebihi tiga tahun atau kedua-duanya.

**Kelulusan bagi skim kereta api dan mendeposit pelan, keratan,**
**dsb.**

**84. (1) Menteri boleh, setelah mengambil kira dengan sewajarnya**
syor Suruhanjaya di bawah seksyen 83, menolak atau memberikan
kelulusan bersyarat bagi suatu skim kereta api.


-----

_Pengangkutan Awam Darat_ 93

(2) Jika Menteri memberikan kelulusan bersyarat bagi skim kereta
api di bawah subseksyen (1), pemohon hendaklah mendepositkan
di pejabat Suruhanjaya untuk pemeriksaan awam—

_(a)_ pelan dan keratan mengikut skala yang dinyatakan oleh
Suruhanjaya atau sebagaimana yang dinyatakan dalam
kaedah-kaedah yang dibuat oleh Suruhanjaya di bawah
perenggan 253(1)(oo) yang menunjukkan jalan dan aras
kereta api yang dicadangkan itu dan juga—

(i) apa-apa pengubahan yang dimaksudkan pada aras
air mana-mana terusan atau pada aras atau kadar
kecondongan mana-mana jalan atau kereta api yang
akan dilintangi oleh kereta api yang dicadangkan
itu;

(ii) apa-apa pelencongan, perluasan atau penyempitan
yang dimaksudkan bagi mana-mana jalan, sungai
boleh dilayari, terusan atau kereta api;

(iii) apa-apa pembentangan yang dimaksudkan bagi
mana-mana bahagian kereta api yang dicadangkan
itu di sepanjang mana-mana jalan; dan

(iv) apa-apa lintasan yang dimaksudkan bagi landasan
kereta api yang dicadangkan itu di atas mana-mana
jalan, sungai boleh dilayari, terusan atau kereta
api; dan

_(b)_ suatu buku rujukan yang mengandungi nama tuan punya
dan penerima pajak tanah yang mungkin dikehendaki
bagi maksud kereta api yang dicadangkan itu.

(3) Suruhanjaya boleh menghendaki pemohon supaya
mengemukakan apa-apa maklumat lanjut atau tambahan
sebagaimana yang difikirkan perlu oleh Suruhanjaya berkenaan
dengan pelan dan keratan dan buku rujukan yang disebut dalam
subseksyen (2).

(4) Pemohon hendaklah memberikan notis mengenai
pendepositan pelan dan keratan serta buku rujukan itu melalui
iklan dalam sekurang-kurangnya tiga terbitan berturut-turut bagi
sekurang-kurangnya dua akhbar nasional, yang satu daripadanya
hendaklah dalam bahasa kebangsaan, yang mempelawa semua orang
yang mempunyai apa-apa bantahan terhadap pelan dan keratan serta
buku rujukan itu supaya menghantar suatu pernyataan mengenai
bantahan mereka itu secara bertulis kepada Suruhanjaya dalam
tempoh tiga bulan dari tarikh notis terakhir dalam akhbar itu.


-----

94 _Rang Undang-Undang_

(5) Apabila habis tempoh tiga bulan itu, Suruhanjaya hendaklah
mengemukakan pelan dan keratan serta buku rujukan yang disebut
dalam subseksyen (2) berserta dengan apa-apa bantahan terhadapnya
dan syornya kepada Menteri bagi kelulusan muktamad.

(6) Menteri boleh, selepas menimbangkan pelan dan keratan
serta buku rujukan itu dan apa-apa bantahan terhadapnya dan
dengan mengambil kira dengan sewajarnya syor Suruhanjaya
itu—

_(a)_ memberikan kelulusan muktamad bagi atau menolak skim
kereta api itu; atau

_(b)_ jika difikirkannya bahawa pelan dan keratan itu patut
dipinda, mengarahkan pemohon supaya menimbangkan
semula pelan dan keratan itu dan melaporkan kepada
Suruhanjaya dalam apa-apa tempoh yang dikehendaki
oleh Suruhanjaya.

(7) Dalam hal jika perenggan (6)(b) terpakai, Menteri boleh,
selepas menimbangkan pindaan yang dibuat kepada pelan dan
keratan itu dan dengan mengambil kira bantahan yang dibuat di
bawah subseksyen (4) dan syor Suruhanjaya, memberikan kelulusan
muktamad bagi atau menolak skim kereta api itu.

(8) Pelan dan keratan itu, jika diluluskan oleh Menteri, sama
ada di bawah perenggan (6)(a) atau subseksyen (7), hendaklah
disifatkan sebagai pelan yang didepositkan yang disebut dalam
Akta ini.

(9) Menteri boleh, dalam meluluskan mana-mana skim kereta
api, mengenakan apa-apa kehendak atau syarat yang difikirkannya
sesuai, dengan mengambil kira syor Suruhanjaya.

(10) Keputusan Menteri untuk memberikan kelulusan atau tidak
memberikan kelulusan di bawah seksyen ini hendaklah disampaikan
kepada pemohon oleh Suruhanjaya melalui notis bertulis dengan
secepat yang dapat dilaksanakan.

(11) Notis bertulis oleh Suruhanjaya di bawah subseksyen (10)
hendaklah menyatakan—

_(a)_ dalam hal apabila kelulusan diberikan, hakikat pemberian
kelulusan itu dan kehendak atau syarat yang dikenakan
di bawah subseksyen (9); dan


-----

_Pengangkutan Awam Darat_ 95

_(b)_ dalam hal keengganan untuk memberikan kelulusan, hakikat
keengganan itu dan sebab-sebab bagi keengganan itu.

(12) Seseorang yang melanggar mana-mana kehendak atau
syarat yang dikenakan di bawah subseksyen (9) melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh tidak
melebihi tiga tahun atau kedua-duanya.

Bab 2

_Ubah suaian, perubahan atau peluasan yang ditetapkan bagi_
_skim kereta api yang diluluskan_

**Ubah suaian, perubahan atau peluasan yang ditetapkan bagi**
**skim kereta api yang diluluskan**

**85. (1) Tiada seorang pun boleh mengusahakan apa-apa ubah**
suaian, perubahan atau peluasan yang ditetapkan bagi suatu skim
kereta api yang diluluskan mengikut seksyen 84—

_(a)_ tanpa kelulusan Menteri, yang bertindak atas syor
Suruhanjaya; dan

_(b)_ kecuali mengikut kehendak dan tatacara yang dinyatakan
di bawah subseksyen (2) dan apa-apa peraturan yang
dibuat di bawah Akta ini bagi maksud seksyen ini.

(2) Mana-mana orang yang berniat untuk mengusahakan apaapa ubah suaian, perubahan atau peluasan yang ditetapkan bagi
skim kereta api yang diluluskan hendaklah mengemukakan suatu
permohonan bertulis kepada dan mendepositkan dengan Suruhanjaya
apa-apa maklumat dan dokumen, termasuk pelan, yang diminta
oleh Suruhanjaya dan, dalam apa-apa tempoh dan mengikut apaapa cara yang dikehendaki oleh Suruhanjaya, untuk membolehkan
Menteri menilai permohonan itu.

(3) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh tidak
melebihi tiga tahun atau kedua-duanya.


-----

96 _Rang Undang-Undang_

**Kelulusan bagi ubah suaian, perubahan atau peluasan yang**
**ditetapkan bagi skim kereta api yang diluluskan dan mendeposit**
**pelan, maklumat dan dokumen lain**

**86. (1) Menteri boleh, setelah mengambil kira dengan sewajarnya**
syor Suruhanjaya, menolak atau memberikan kelulusan bersyarat
berkenaan dengan suatu permohonan yang dibuat di bawah seksyen
85.

(2) Jika Menteri memberikan kelulusan bersyarat berkenaan
dengan permohonan di bawah subseksyen (1), pemohon hendaklah
mendepositkan di pejabat Suruhanjaya bagi pemeriksaan umum
apa-apa dokumen yang dinyatakan oleh Suruhanjaya.

(3) Suruhanjaya hendaklah memberikan syornya mengenai
permohonan di bawah subseksyen (1) kepada Menteri dan bagi
maksud ini subseksyen 84(4) dan (5) hendaklah terpakai mutatis
mutandis.

(4) Menteri boleh, selepas menimbangkan pelan dan keratan
serta buku rujukan dan apa-apa dokumen lain yang dinyatakan
oleh Suruhanjaya, dan apa-apa bantahan terhadapnya dan setelah
mengambil kira syor Suruhanjaya—

_(a)_ memberikan kelulusan muktamad kepada atau menolak
permohonan di bawah subseksyen (1); atau

_(b)_ jika difikirkannya bahawa pelan dan keratan itu patutnya
dipinda, mengarahkan pemohon supaya menimbangkan
semula pelan dan keratan itu dan melaporkan kepada
Suruhanjaya dalam apa-apa tempoh yang dikehendaki
oleh Suruhanjaya.

(5) Dalam hal jika perenggan (4)(b) terpakai, Menteri boleh,
selepas menimbangkan pindaan yang dibuat kepada pelan dan
keratan itu dan dengan mengambil kira bantahan yang dibuat
terhadapnya dan syor Suruhanjaya, memberikan kelulusan muktamad
kepada atau menolak permohonan di bawah subseksyen (1).

(6) Pelan dan keratan itu, jika diluluskan oleh Menteri, sama
ada di bawah perenggan (4)(a) atau subseksyen (5), hendaklah
disifatkan sebagai pelan yang didepositkan yang disebut dalam
Akta ini.


-----

_Pengangkutan Awam Darat_ 97

(7) Menteri boleh, apabila meluluskan mana-mana permohonan
di bawah subseksyen (1), mengenakan apa-apa kehendak atau
syarat yang difikirkannya patut, dengan mengambil kira syor
Suruhanjaya.

(8) Keputusan Menteri untuk memberikan kelulusan atau tidak
memberikan kelulusan di bawah seksyen ini hendaklah disampaikan
kepada pemohon oleh Suruhanjaya melalui notis bertulis dengan
secepat yang dapat dilaksanakan.

(9) Notis bertulis oleh Suruhanjaya di bawah subseksyen (8)
hendaklah menyatakan—

_(a)_ dalam hal apabila kelulusan diberikan, hakikat pemberian
kelulusan itu dan kehendak atau syarat yang dikenakan
di bawah subseksyen (7); dan

_(b)_ dalam hal keengganan untuk memberikan kelulusan, hakikat
keengganan itu dan sebab-sebab bagi keengganan itu.

(10) Seseorang yang melanggar apa-apa kehendak atau syarat
yang dikenakan di bawah subseksyen (7) melakukan suatu kesalahan
dan boleh, apabila disabitkan, didenda tidak melebihi lima ratus
ribu ringgit atau dipenjarakan selama tempoh tidak melebihi tiga
tahun atau kedua-duanya.

Bab 3

_Pembinaan dan kerja-kerja_

**Kereta api akan dibina mengikut pelan yang diluluskan**

**87. (1) Mana-mana kereta api yang dibina di bawah Akta ini**
hendaklah dibuat dan disenggarakan mengikut jalan dan aras
yang ditunjukkan pada pelan yang didepositkan dengan semua
jambatan, jejambat, stesen, sisian, jalan masuk, simpang, jalan,
bangunan, limbung, kerja-kerja dan kemudahan yang berkaitan
dan bersampingan dengannya yang patut.

(2) Sesuatu laluan kereta api boleh menyimpang daripada jalan
kereta api yang ditunjukkan pada pelan yang didepositkan, tetapi
tiada penyimpangan sedemikian boleh melampaui had penyimpangan
yang ditunjukkan pada pelan itu.


-----

98 _Rang Undang-Undang_

**Tanah persendirian boleh diambil bagi kereta api**

**88. (1) Mana-mana tanah yang dikehendaki bagi maksud membina**
suatu kereta api dan yang ditunjukkan pada pelan dan keratan
dan disebut dalam buku rujukan yang didepositkan di bawah
perenggan 84(2)(b) dan jika berkenaan, seksyen 86, hendaklah
disifatkan sebagai tanah yang dikehendaki bagi maksud awam
mengikut pengertian Akta Pengambilan Tanah 1960 [Akta 486].

(2) Prosiding di bawah Akta Pengambilan Tanah 1960 hendaklah
diambil secara berasingan berkenaan dengan setiap tanah yang
ditunjukkan pada pelan dan keratan dan disebut dalam buku
rujukan itu.

(3) Tiada apa jua dalam seksyen ini boleh menghalang
pengambilan tanah bagi maksud membina sesuatu kereta api
melalui persetujuan antara syarikat kereta api dengan tuan punya
tanah itu.

**Kuasa syarikat kereta api untuk melaksanakan segala kerja**
**yang perlu**

**89. (1) Tertakluk kepada Akta ini, apabila perlu untuk berbuat**
demikian, suatu syarikat kereta api boleh, bagi maksud membina
suatu kereta api atau kemudahan atau kerja-kerja lain yang
berkaitan dengannya—

_(a)_ membuat atau membina di, pada, merintangi, di bawah
atau di atas mana-mana tanah atau sungai, apa-apa kerja
atau struktur sementara, termasuk jalan, jambatan, rel,
jalan lalu, konduit dan parit, sebagaimana yang difikirkan
patut oleh syarikat kereta api itu; dan

_(b)_ mengubah secara sementara haluan mana-mana jalan,
lebuh atau jalan lalu sebagaimana yang difikirkan patut
oleh syarikat kereta api itu.

(2) Pada menjalankan kuasa yang diberikan oleh subseksyen
(1), syarikat kereta api itu adalah tertakluk kepada apa-apa arahan
yang diberikan oleh Suruhanjaya.

(3) Suatu syarikat kereta api hendaklah, sebelum menjalankan
kuasa yang diberikan oleh subseksyen (1), memberikan notis kepada
tuan punya atau penduduk tanah itu, dan pada masa yang sama
memberi Suruhanjaya suatu salinan notis itu, mengenai niatnya
untuk memasuki tanah itu.


-----

_Pengangkutan Awam Darat_ 99

(4) Notis yang disebut dalam subseksyen (3) hendaklah
menyatakan dengan selengkap dan setepat yang mungkin jenis
dan takat perbuatan yang diniatkan hendak dilakukan.

(5) Suruhanjaya boleh menentukan bentuk notis yang disebut
dalam subseksyen (3) dan cara yang mengikutnya notis itu boleh
disampaikan kepada tuan punya atau penduduk tanah itu.

**Kuasa Suruhanjaya dalam hal kemalangan**

**90. (1) Suruhanjaya boleh, dalam hal mana-mana kemalangan**
yang berlaku atau yang dibimbangkan akan berlaku pada manamana tarahan, benteng atau kerja-kerja lain yang di bawah
kawalan suatu syarikat kereta api, membenarkan syarikat kereta
api itu untuk memasuki mana-mana tanah yang berdampingan
dengan kereta apinya bagi maksud menjalankan pembaikan atau
mencegah suatu kemalangan dan untuk melakukan segala kerja
yang perlu bagi maksud itu.

(2) Walau apa pun subseksyen (1), suatu syarikat kereta api
boleh, dalam hal yang perlu, memasuki mana-mana tanah bagi
maksud menjalankan pembaikan atau mencegah suatu kemalangan
tanpa mendapat kebenaran Suruhanjaya terlebih dahulu, tetapi
dalam hal sedemikian syarikat kereta api itu hendaklah, dalam
tempoh dua puluh empat jam selepas kemasukan itu, membuat
suatu laporan kepada Suruhanjaya dengan menyatakan jenis
kemalangan atau kemalangan yang dibimbangkan akan berlaku
dan kerja-kerja yang perlu dilakukan.

(3) Jika selepas menimbangkan laporan di bawah subseksyen
(2), Suruhanjaya berpendapat bahawa tiada bahaya atau bahaya
yang dibimbangkan akan berlaku kepada orang awam, syarikat
kereta api itu hendaklah dengan serta-merta memberhentikan kerjakerja di atas tanah itu, jika kerja-kerja itu masih dijalankan.

**Pembayaran pampasan**

**91. (1) Pada menjalankan kuasa di bawah seksyen 89 dan 90,**
suatu syarikat kereta api hendaklah melakukan seberapa sedikit
kerosakan yang mungkin pada tanah itu dan pampasan yang
mencukupi hendaklah dibayar bagi apa-apa kerosakan yang
dilakukan akibat penjalanan kuasa itu.


-----

100 _Rang Undang-Undang_

(2) Mana-mana orang yang menuntut pampasan daripada
suatu syarikat kereta api boleh menyerahkan tuntutannya dengan
Pentadbir yang hendaklah mengemukakan tuntutan itu kepada
syarikat kereta api itu.

(3) Jika terdapat pertikaian tentang amaun pampasan, Pentadbir
hendaklah menentukan amaun itu, setakat yang boleh, mengikut
tatacara yang ditetapkan oleh undang-undang yang berhubungan
dengan pengambilan tanah bagi maksud awam yang berkuat kuasa
di Negeri yang berkenaan.

(4) Tiada apa jua dalam seksyen ini boleh menghalang
penyelesaian melalui persetujuan akan amaun pampasan yang
hendaklah dibayar berkenaan dengan tanah yang rosak atau yang
terjejas dengan mudarat akibat daripada penjalanan kuasa yang
diberikan oleh seksyen ini.

**Kerja-kerja kemudahan**

**92. (1) Tiap-tiap syarikat kereta api hendaklah, tertakluk kepada**
subseksyen (3) dan (4), membina dan menyenggarakan bagi
kemudahan tuan punya dan penduduk tanah yang berdampingan
dengan mana-mana kereta api—

_(a)_ apa-apa dan sekian banyak lintasan, jambatan, gerbang,
pembetung dan lorong lalu yang sesuai di atas, di bawah
atau di sisi atau yang menuju ke atau dari kereta api
itu, yang pada pendapat Suruhanjaya adalah perlu bagi
maksud mengatasi apa-apa gangguan pada penggunaan
tanah yang disebabkan oleh pembinaan kereta api itu;

_(b)_ segala gerbang, terowong, pembetung, parit, alur air
atau lorong lalu lain yang perlu di atas, di bawah atau
di sisi kereta api itu daripada apa-apa dimensi yang,
pada pendapat Suruhanjaya, adalah mencukupi pada
setiap masa untuk membawa air dari atau ke tanah yang
berdampingan dengan atau terletak berhampiran dengan
atau di tepi kereta api itu dengan semudahnya sebelum
pembinaan kereta api itu atau dengan sehampir mudah
yang boleh.


-----

_Pengangkutan Awam Darat_ 101

(2) Tertakluk kepada Akta ini, kerja-kerja yang dinyatakan dalam
perenggan (1)(a) dan _(b) hendaklah dibuat semasa atau sebaik_
selepas pembentangan atau pembentukan kereta api di atas tanah
yang dilaluinya, dan mengikut apa-apa cara yang akan menyebabkan
seberapa sedikit kerosakan, kemudaratan atau kesusahan yang
mungkin kepada orang yang berkepentingan dalam tanah itu atau
yang terjejas oleh kerja-kerja itu, mengikut mana-mana yang
berkenaan; dan jika terdapat kerosakan atau kemudaratan pada
tanah itu syarikat kereta api itu hendaklah membayar pampasan
yang mencukupi kepada orang yang berkepentingan terhadap
tanah itu.

(3) Sesuatu syarikat kereta api tidak dikehendaki—

_(a) untuk membuat apa-apa kerja kemudahan mengikut apa-_
apa cara yang akan menahan atau menghalang pengerjaan
atau penggunaan suatu kereta api; atau

_(b) untuk membuat apa-apa kerja kemudahan yang berkenaan_
dengannya tuan punya dan penduduk tanah itu telah
bersetuju untuk menerima dan telah dibayar pampasan
sebagai balasan kepada mereka kerana tidak menghendaki
supaya kerja-kerja itu dibuat.

(4) Jika suatu syarikat kereta api telah mengadakan lintasan
yang sesuai bagi sesuatu jalan atau anak sungai, dan jalan atau
anak sungai itu kemudiannya dilencongkan oleh perbuatan atau
pengabaian orang yang mempunyai kawalan ke atas jalan atau
anak sungai itu, syarikat kereta api itu tidaklah dikehendaki untuk
mengadakan apa-apa lintasan lain bagi jalan atau anak sungai
itu.

**Kerja-kerja tambahan**

**93. Jika—**

_(a) tuan punya atau penduduk mana-mana tanah yang_
berdampingan dengan suatu kereta api berpendapat
bahawa kerja-kerja kemudahan yang dibuat di bawah
seksyen 92 tidak mencukupi untuk kegunaan lega tanah
itu; atau

_(b) mana-mana Entiti Kerajaan berhasrat untuk membina_
suatu jalan atau kerja-kerja lain merintangi, di atas atau
di bawah suatu kereta api,


-----

102 _Rang Undang-Undang_

tuan punya atau penduduk tanah, atau Entiti Kerajaan itu boleh,
atas perbelanjaannya sendiri, menyebabkan supaya dibuat apa-apa
kerja kemudahan selanjutnya yang difikirkan perlu oleh tuan punya
atau penduduk tanah, atau Entiti Kerajaan itu dan jika dipersetujui
oleh syarikat kereta api itu atau, dalam hal perselisihan pendapat
antara tuan punya atau penduduk tanah, atau Entiti Kerajaan itu
dengan syarikat kereta api itu, apa-apa kerja kemudahan selanjutnya
yang dibenarkan oleh Suruhanjaya.

**Pagar, tanda sempadan atau adangan**

**94. (1) Suruhanjaya boleh, dalam masa yang dinyatakan dalam**
rekuisisi atau dalam apa-apa masa selanjutnya yang dinyatakan
olehnya, menghendaki suatu syarikat kereta api—

_(a) supaya mengadakan atau memperbaharui, mengikut mana-_
mana yang berkenaan, pagar atau tanda sempadan bagi
kereta apinya dan mana-mana jalan yang dibina berkaitan
dengannya; atau

_(b) supaya mengadakan atau memperbaharui, mengikut mana-_
mana yang berkenaan, apa-apa kerja dalam bentuk adangan
berdekatan atau berdampingan dengan sisi mana-mana
jalan yang dibina sebelum kereta api itu dibuat bagi
maksud mencegah bahaya kepada orang awam yang
menggunakan jalan itu.

(2) Sesuatu syarikat kereta api yang tidak mematuhi manamana rekuisisi yang dibuat di bawah seksyen ini melakukan suatu
kesalahan dan boleh, apabila disabitkan, didenda tidak melebihi
satu ribu ringgit atau dipenjarakan selama tempoh tidak melebihi
tiga bulan atau kedua-duanya.

**Lintasan rata bergred**

**95. Jika suatu syarikat kereta api telah membina suatu landasan**
kereta api yang merintangi jalan yang sedia ada yang sama ratanya,
Suruhanjaya boleh, jika ternyata pada Suruhanjaya bahawa adalah
perlu demi keselamatan dan kemudahan orang awam, pada bilabila masa, menghendaki syarikat kereta api itu, dalam apa-apa
masa yang difikirkannya patut—

_(a) supaya memindahkan jalan itu sama ada ke bawah atau_
ke atas landasan kereta api itu menerusi suatu jambatan


-----

_Pengangkutan Awam Darat_ 103

atau gerbang dengan pendakian dan penurunan yang
mudah serta jalan masuk lain yang mudah sebagai ganti
melintasi jalan yang sama rata itu; atau

_(b) untuk melaksanakan apa-apa kerja lain yang dalam hal_
keadaan itu ternyata pada Suruhanjaya sebagai paling
sesuai bagi menghapuskan atau mengurangkan bahaya
yang berbangkit daripada lintasan rata itu dan bagi
memenuhi kemudahan orang awam.

**Lintasan rata jalan**

**96. (1) Apabila suatu syarikat kereta api telah membina suatu**
landasan kereta api yang merintangi suatu jalan sedia ada yang
rata (lintasan sedemikian bukan suatu “lintasan rata kerja”
dalam pengertian seksyen 98), syarikat kereta api itu hendaklah
menyebabkan get atau sawar yang baik dan berkesan didirikan dan
disenggarakan di tempat di mana landasan kereta api merintangi
jalan itu, dan hendaklah mengambil kerja orang yang patut untuk
membuka dan menutup get atau sawar itu, jika get atau sawar
itu hendaklah ditutup kepada jalan apabila stok kereta melintasi
jalan itu.

(2) Suruhanjaya boleh, pada bila-bila masa, mengisytiharkan
bahawa subseksyen (1) tidak terpakai bagi mana-mana lintasan yang
dinyatakan dalam perisytiharan itu, dan dengan itu syarikat kereta
api itu hendaklah dilepaskan daripada obligasi yang dikenakan
oleh subseksyen (1) berkenaan dengan lintasan rata itu.

(3) Jika mana-mana perisytiharan sedemikian telah dibuat di
bawah subseksyen (2), syarikat kereta api itu hendaklah mendirikan
papan amaran di tepi jalan itu dan isyarat wisel di tepi landasan
kereta api itu pada jarak yang sesuai dari lintasan rata itu, dan
pemandu tiap-tiap enjin atau kenderaan bergerak lain hendaklah
membunyikan wisel enjin atau kenderaan bergerak yang lainnya
mengikut isyarat itu sebelum enjin atau kenderaan bergerak yang
lain itu melintasi jalan itu.

(4) Syarikat kereta api itu tidaklah bertanggungan bagi apa-apa
kerosakan yang disebabkan kepada mana-mana orang atau harta
oleh laluan mana-mana enjin, kenderaan bergerak yang lain atau
mana-mana stok kereta yang lain yang terpasang padanya yang
melintasi jalan itu di mana-mana lintasan rata yang dinyatakan
dalam perisytiharan di bawah subseksyen (2), melainkan jika


-----

104 _Rang Undang-Undang_

terbukti bahawa pemandu enjin, kenderaan bergerak yang lain
atau stok kereta yang lain itu tidak membunyikan wisel enjin,
kenderaan bergerak yang lain atau stok keretanya mengikut isyarat
itu.

(5) Jika suatu Entiti Kerajaan membina suatu jalan yang
merintangi suatu landasan kereta api yang sedia ada, Entiti Kerajaan
yang bertanggungjawab bagi penyenggaraan jalan itu hendaklah
bertanggungan untuk membayar kepada syarikat kereta api itu kos
pembinaan mana-mana get atau sawar yang didirikan oleh syarikat
kereta api itu di tempat di mana jalan itu merintangi landasan
kereta api itu dan sewa tahunan bagi penyenggaraannya.

**Lintasan rata suwa**

**97. (1) Suatu syarikat kereta api boleh, mengikut budi bicaranya,**
atas permintaan yang dibuat oleh mana-mana orang, membina
dan membuka lintasan rata suwa di mana-mana tempat di atas
suatu landasan kereta api, dan boleh mengenakan syarat mengenai
penggunaan lintasan rata suwa itu.

(2) Kos pembinaan suatu lintasan rata suwa dan sewa tahunan
bagi penyenggaraan lintasan rata suwa itu hendaklah dibayar oleh
orang yang baginya lintasan rata itu dibina.

(3) Syarikat kereta api itu boleh, sekiranya orang yang baginya
lintasan rata suwa itu dibina tidak mematuhi syarat yang dikenakan,
atau jika suai manfaat untuk berbuat demikian demi kepentingan
kereta api itu, menutup mana-mana lintasan rata suwa.

(4) Suruhanjaya boleh membuat kaedah-kaedah di bawah
perenggan 253(1)(pp) berkenaan dengan pembinaan, pembukaan
dan penutupan dan syarat penggunaan lintasan rata suwa.

**Lintasan rata kerja**

**98. (1) Menteri boleh, pada bila-bila masa atas syor Suruhanjaya,**
melalui pemberitahuan dalam Warta mengisytiharkan mana-mana
jalan atau jalan kecil yang dilintasi oleh suatu landasan kereta
api sebagai suatu “lintasan rata kerja”.


-----

_Pengangkutan Awam Darat_ 105

(2) Bilamana suatu perisytiharan telah dibuat di bawah subseksyen
(1), syarikat kereta api itu hendaklah mengadakan di lintasan rata
kerja itu, get atau sawar yang merintangi jalan atau jalan kecil
itu, yang—

_(a) tidak boleh ditutup merintangi landasan kereta api itu;_
dan

_(b) hendaklah dikunci apabila tidak digunakan, yang mana_
kunci get atau sawar itu hendaklah disimpan oleh seorang
pegawai kereta api.

(3) Walau apa pun subseksyen (2), pendua bagi kunci get atau
sawar bagi mana-mana lintasan rata kerja boleh diamanahkan
oleh pegawai kereta api itu kepada mana-mana orang yang kerap
kali menggunakan lintasan rata kerja itu, dan kunci itu hendaklah
dipegang simpan dan digunakan oleh orang itu bagi apa-apa
tempoh dan tertakluk kepada apa-apa syarat yang ditentukan oleh
syarikat kereta api itu.

(4) Syarikat kereta api itu boleh, dari semasa ke semasa,
menentukan waktu yang sesuai bagi pembukaan get dan sawar bagi
mana-mana lintasan rata kerja, dan get atau sawar itu hendaklah
dibuka hanya oleh pegawai kereta api yang dengannya kunci get
atau sawar itu disimpan pada masa yang ditentukan oleh syarikat
kereta api itu.

(5) Seseorang, yang bukan orang yang kepadanya kunci get
atau sawar itu telah diamanahkan di bawah subseksyen (3),
yang berhasrat untuk menggunakan suatu lintasan rata kerja di
luar waktu yang ditentukan di bawah subseksyen (4), hendaklah
memberi pegawai syarikat kereta api yang dengannya kunci get
atau sawar itu disimpan, notis mengenai hasratnya untuk berbuat
demikian.

**Pembuangan pokok yang berbahaya kepada atau menghalang**
**pengerjaan kereta api**

**99. (1) Jika Suruhanjaya berpendapat bahawa pada bila-bila**
masa terdapat bahaya atau bahaya yang disyaki bahawa manamana pokok yang terdapat di atas tanah, selain tanah kereta api,
mungkin—

_(a) terjatuh ke atas suatu kereta api, atau di atas laluan mana-_
mana wayar telegraf, telefon, isyarat, lampu eletrik atau


-----

106 _Rang Undang-Undang_

kuasa elektrik yang pengerjaannya dikawal keseluruhan
atau sebahagiannya oleh suatu syarikat kereta api;
atau

_(b) menghalang, mengganggu, atau menyebabkan kerosakan_
kepada pembinaan atau pengerjaan yang sepatutnya
suatu kereta api atau mana-mana wayar telegraf, telefon,
isyarat, lampu elektrik atau kuasa elektrik itu atau kepada
mana-mana tiang, struktur atau kelengkapan lain yang
menopangkannya atau yang bersangkutan dengannya,

syarikat kereta api itu boleh menyebabkan pokok itu ditebang
atau diperlakukan mengikut apa-apa cara lain yang, pada pendapat
Suruhanjaya, akan menghindarkan bahaya itu atau menghapuskan
halangan itu, mengikut mana-mana yang berkenaan.

(2) Jika suatu pokok menghalang atau mengganggu pemandangan
mana-mana isyarat terpasang, suatu syarikat kereta api boleh
menyebabkan pokok itu ditebang atau diperlakukan mengikut apaapa cara lain yang akan menghapuskan halangan atau gangguan
itu, mengikut mana-mana yang berkenaan.

(3) Apabila pokok yang disebut dalam subseksyen (1) dan (2)
telah wujud sebelum kereta api itu dibina, atau wayar telegraf,
telefon, isyarat, lampu elektrik atau kuasa elektrik itu dibentangkan,
atau tiang, struktur atau kelengkapan itu didirikan atau dipasang,
atau isyarat itu dipasang, pampasan yang mencukupi hendaklah
dibayar oleh syarikat kereta api itu kepada tuan punya atau
penduduk tanah tempat terletaknya pokok itu.

(4) Bagi maksud seksyen ini, “pokok” termasuk tumbuhan yang
kecil dan rendah.

**Notis mengenai penebangan atau penebasan pokok atau hutan**
**yang bersempadanan dengan kereta api**

**100. (1) Tuan punya atau penduduk mana-mana tanah hendaklah,**
sebelum menebang atau menebas mana-mana pokok atau hutan
yang bersempadanan dengan suatu kereta api, terlebih dahulu
memberikan notis bertulis tujuh hari kepada syarikat kereta api
itu mengenai hasratnya untuk berbuat demikian dan hendaklah
mengambil segala langkah berjaga-jaga yang munasabah bagi
perlindungan kereta api itu atau mana-mana tiang telegraf atau
telefon yang didirikan di atasnya.


-----

_Pengangkutan Awam Darat_ 107

(2) Jika apa-apa kerosakan disebabkan kepada kereta api itu
atau mana-mana tiang telegraf atau telefon yang didirikan di
atasnya, syarikat kereta api itu boleh, jika persetujuan tidak dicapai,
mendapatkan pampasan daripada tuan punya atau penduduk tanah
itu melalui tindakan undang-undang.

Bab 4

_Lesen untuk mengendalikan kereta api dan pembukaan kereta api_

**Permohonan bagi lesen pengendali**

**101. (1) Tertakluk kepada seksyen 194 dan 195, tiada seorang**
pun boleh mengendalikan mana-mana kereta api melainkan jika
dia memegang suatu lesen pengendali yang dikeluarkan di bawah
Bab ini.

(2) Suatu permohonan bagi suatu lesen pengendali di bawah
seksyen ini hendaklah dibuat kepada Suruhanjaya dalam bentuk
dan mengikut cara yang ditentukan oleh Suruhanjaya dan disertai
dengan fi permohonan yang ditetapkan dan apa-apa maklumat
dan dokumen yang dinyatakan oleh Suruhanjaya.

(3) Suruhanjaya hendaklah, dalam apa-apa tempoh yang
dinyatakan dalam kaedah-kaedah yang dibuat oleh Suruhanjaya di
bawah perenggan 253(1)(nn), mengemukakan suatu syor bertulis
kepada Menteri tentang permohonan itu.

(4) Syor bertulis Suruhanjaya hendaklah menyatakan—

_(a) sebab-sebab bagi syornya; dan_

_(b) apa-apa syarat yang pemohon sepatutnya dijadikan tertakluk_
kepadanya jika Suruhanjaya mengesyorkan kepada Menteri
supaya mengeluarkan lesen pengendali itu.

(5) Menteri boleh setelah mengambil kira dengan sewajarnya
syor Suruhanjaya itu—

_(a) meluluskan permohonan itu dan mengeluarkan suatu lesen_
pengendali kepada pemohon apabila dibayar fi yang
ditetapkan; atau

_(b) menolak permohonan itu._


-----

108 _Rang Undang-Undang_

(6) Walau apa pun subseksyen (5), jika suatu skim kereta api
telah diluluskan mengikut Bahagian ini, syarikat kereta api yang
mengemukakan skim kereta api itu hendaklah, tertakluk kepada
apa-apa syarat atau kehendak yang dikenakan oleh Menteri
terhadap kelulusan itu, disifatkan sebagai seorang pemohon yang
layak dan sesuai bagi maksud mengendalikan kereta api yang
diluluskan di bawah skim kereta api itu, dan Menteri hendaklah,
apabila permohonan dibuat oleh syarikat kereta api itu di bawah
subseksyen (2), meluluskan permohonan itu dan mengeluarkan
suatu lesen pengendali kepada syarikat kereta api itu apabila
dibayar fi yang ditetapkan.

(7) Tiap-tiap lesen pengendali yang dikeluarkan di bawah
seksyen ini hendaklah menyatakan tempoh lesen pengendali itu
dan syarat yang berikut boleh dikenakan pada lesen pengendali
itu:

_(a) jenis sistem kereta api dan perkhidmatan kereta api_
dan aktiviti yang berhubungan, berdampingan atau
bersampingan yang akan dikendalikan atau diadakan
oleh pengendali berlesen itu;

_(b) fi lesen tahunan yang kena dibayar oleh pengendali_
berlesen itu;

_(c) tambang yang boleh dikenakan oleh pengendali berlesen_
itu terhadap penumpang;

_(d) tambang muatan yang boleh dikenakan oleh pengendali_
berlesen itu berkenaan dengan pembawaan barangan;

_(e) kewajipan tertentu pengendali berlesen itu berkenaan_
dengan perkhidmatan kereta api yang dikendalikan atau
kemudahan yang diadakan olehnya; dan

_(f) apa-apa perkara atau syarat lain yang difikirkan patut_
oleh Menteri.

(8) Menteri boleh, atas syor Suruhanjaya, pada bila-bila masa,
menambahkan, membatalkan atau mengubah mana-mana syarat
yang dikenakan pada suatu lesen pengendali yang dikeluarkan di
bawah seksyen ini.

(9) Pengeluaran suatu lesen pengendali kepada pemohon
oleh Menteri di bawah seksyen ini tidaklah mengenakan apaapa tanggungan pada Suruhanjaya atau Kerajaan bagi apa-apa
kerugian atau kerosakan yang disebabkan oleh apa-apa perbuatan,
peninggalan atau kemungkiran pemohon itu.


-----

_Pengangkutan Awam Darat_ 109

(10) Seseorang yang melanggar subseksyen (1) atau manamana syarat yang dikenakan pada suatu lesen pengendali yang
dikeluarkan di bawah seksyen ini melakukan suatu kesalahan
dan boleh, apabila disabitkan, didenda tidak melebihi lima ratus
ribu ringgit atau dipenjarakan selama tempoh tidak melebihi tiga
tahun atau kedua-duanya.

**Notis mengenai pembukaan yang dicadangkan bagi kereta**
**api**

**102. (1) Tertakluk kepada subseksyen (2), seorang pengendali**
berlesen hendaklah, sekurang-kurangnya tiga bulan sebelum tarikh
yang dicadangkan bagi pembukaan suatu kereta api, memberi
Suruhanjaya suatu notis bertulis mengenai hasratnya untuk
membuka kereta api itu.

(2) Suruhanjaya boleh, jika difikirkannya patut atau apabila
permohonan dibuat oleh pengendali berlesen, mengurangkan
tempoh yang dalamnya notis di bawah subseksyen (1) hendaklah
diberikan atau mengetepikan notis itu.

**Menteri hendaklah meluluskan pembukaan kereta api**

**103. (1) Tiada kereta api boleh dibuka tanpa kelulusan Menteri,**
atas syor Suruhanjaya.

(2) Menteri hanya boleh memberikan kelulusannya bagi
pembukaan suatu kereta api setelah diterimanya suatu laporan
bertulis daripada seorang jututera yang dilantik oleh Suruhanjaya
bahawa—

_(a) dia telah membuat pemeriksaan cermat ke atas kereta api_
itu;

_(b) berat rel, kekuatan jambatan, sifat struktur am kerja-kerja,_
dan saiz serta muatan kasar maksimum di atas gandar
mana-mana stok kereta adalah seperti yang ditetapkan;

_(c) kereta api itu dibekalkan secukupnya dengan stok kereta_
dan selainnya mematuhi skim kereta api yang diluluskan
di bawah seksyen 84 atau 86, dan syarat atau kehendak
yang dikenakan berkaitan dengannya; dan


-----

110 _Rang Undang-Undang_

(d) pada pendapatnya pembukaan kereta api itu tidak akan
menyebabkan apa-apa bahaya kepada penumpang atau
apa-apa kerosakan kepada barangan yang akan dibawa
di atasnya.

(3) Seksyen ini hendaklah terpakai _mutatis mutandis—_

_(a) bagi apa-apa tambahan atau ubah suaian yang menjadi_
sebahagian daripada atau berkaitan secara langsung dengan
suatu kereta api yang dibina selepas pemeriksaan yang
mendahului pembukaan pertama kereta api itu;

_(b) bagi apa-apa pembinaan semula yang menyentuh secara_
material sifat struktur mana-mana kereta api; dan

_(c) bagi apa-apa ubah suaian, perubahan atau peluasan yang_
ditetapkan yang lain yang dibuat kepada skim kereta api
yang diluluskan di bawah seksyen 86, yang ditetapkan
sebagai terpakai bagi maksud seksyen ini.

(4) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh tidak
melebihi tiga tahun atau kedua-duanya.

**Pembatalan atau penggantungan lesen pengendali**

**104. (1) Jika Suruhanjaya berpuas hati bahawa pengendali**
berlesen melanggar, atau telah melanggar dan berkemungkinan akan
melanggar sekali lagi, mana-mana syarat lesen pengendalinya atau
mana-mana peruntukan Bahagian IV atau perundangan subsidiari
yang dibuat berkaitan dengannya yang mengenakan obligasi,
kewajipan atau tanggungjawab terhadapnya, Suruhanjaya boleh
memberikan suatu notis bertulis kepada pengendali berlesen itu
yang menghendaki supaya ia mematuhi syarat atau peruntukan
itu dalam tempoh yang dinyatakan dalam notis itu.

(2) Jika apabila habis tempoh yang dinyatakan dalam notis itu
pengendali berlesen itu tidak mematuhi syarat atau peruntukan
yang disebut dalamnya, Suruhanjaya hendaklah mengemukakan
kepada Menteri suatu laporan mengenai kegagalan oleh pengendali
berlesen itu berserta apa-apa syor oleh Suruhanjaya dan laporan
itu hendaklah dalam apa-apa bentuk yang difikirkan patut oleh
Suruhanjaya.


-----

_Pengangkutan Awam Darat_ 111

(3) Jika, selepas menimbangkan laporan daripada Suruhanjaya
dan syornya, Menteri berpuas hati bahawa pelanggaran atau
pelanggaran yang dibimbangkan akan berlaku itu bersifat serius
atau telah menjejaskan atau berkemungkinan akan menjejaskan
kepentingan atau keselamatan orang awam, dan pengendali berlesen
itu enggan atau tidak mengambil segala langkah yang ternyata
perlu kepada Suruhanjaya bagi maksud memastikan pematuhan
dengan syarat atau peruntukan yang berkenaan, Menteri boleh
membenarkan Suruhanjaya untuk memberi pengendali berlesen
itu suatu notis bertulis yang menyatakan bahawa ia bercadang
untuk membatalkan atau menggantung, mengikut mana-mana
yang berkenaan, lesen pengendalinya dan notis itu hendaklah
juga menyenaraikan atau menyatakan—

_(a) syarat lesen pengendali itu atau peruntukan yang dilanggar_
oleh pengendali berlesen itu dan perbuatan atau peninggalan
yang menjadi pelanggaran itu; dan

_(b) tempoh, yang tidak kurang daripada tiga puluh hari dari_
tarikh notis itu, yang dalamnya pengendali berlesen itu
boleh membuat representasi berkenaan dengan pembatalan
atau penggantungan yang dicadangkan itu, mengikut
mana-mana yang berkenaan.

(4) Selepas habis tempoh yang dinyatakan dalam notis itu
dan setelah menimbangkan apa-apa representasi yang dibuat
oleh pengendali berlesen itu dan apa-apa syor yang dibuat oleh
Suruhanjaya, Menteri hendaklah memutuskan sama ada untuk
meneruskan dengan tindakan yang dicadangkan itu atau untuk
tidak mengambil apa-apa tindakan seterusnya.

(5) Sesuatu notis hendaklah diberikan oleh Suruhanjaya kepada
pengendali berlesen itu mengenai keputusan Menteri dan keputusan
itu hendaklah berkuat kuasa dari tarikh yang notis itu disampaikan
kepada pengendali berlesen itu.

(6) Sebagai tambahan kepada kuasanya di bawah subseksyen
yang terdahulu, Menteri boleh, melalui notis bertulis, membatalkan
atau menggantung suatu lesen pengendali yang dikeluarkan di
bawah Bab ini—

_(a) jika pengeluaran lesen pengendali itu didorong oleh_
representasi palsu mengenai fakta oleh atau bagi pihak
pengendali berlesen itu;


-----

112 _Rang Undang-Undang_

_(b) sekiranya berlaku kematian, ketidakupayaan, kebankrapan_
atau, dalam hal sesuatu syarikat, likuidasi, pengendali
berlesen itu atau, jika seorang penerima atau pengurus
dilantik berhubung dengan perniagaan mengendalikan
perkhidmatan kereta api pengendali berlesen itu; atau

_(c) jika ia berpuas hati bahawa kereta api yang digunakan_
berkaitan dengan lesen pengendali yang dikeluarkan di
bawah Bab ini, telah digunakan atau diniatkan untuk
digunakan bagi maksud yang menyalahi undang-undang
atau bahawa maksud asal yang baginya lesen pengendali
itu dikeluarkan tidak lagi wujud:

Dengan syarat bahawa Suruhanjaya tidak akan
membatalkan atau menggantung lesen pengendali
melainkan jika ia berpuas hati bahawa, selepas memberi
peluang kepada pengendali berlesen itu untuk membuat
apa-apa representasi bertulis yang dihasratinya untuk
dibuat, lesen pengendali itu patut dibatalkan atau
digantung.

(7) Keputusan Menteri di bawah seksyen ini adalah muktamad
dan konklusif dan tiada pampasan boleh kena dibayar kepada
pengendali berlesen itu berkenaan dengan apa-apa tindakan yang
diambil secara sah terhadapnya di bawah seksyen ini.

(8) Jika suatu lesen pengendali—

_(a) telah dibatalkan, lesen pengendali itu tidak mempunyai_
kuat kuasa dari tarikh pembatalan itu dan pengendali
berlesen itu hendaklah dalam masa empat belas hari dari
tarikh pembatalan lesen pengendali itu mengembalikan
lesen pengendali itu kepada Suruhanjaya; atau

_(b) telah digantung, ia tidak mempunyai kuat kuasa dalam_
tempoh penggantungan itu.

(9) Seseorang pengendali berlesen yang lesen pengendalinya
telah digantung di bawah seksyen ini tidak boleh, dalam tempoh
penggantungan itu, mengendalikan kereta api yang dibenarkan
oleh lesen pengendali itu.

(10) Seseorang pengendali berlesen yang melanggar subseksyen
(8) atau (9) melakukan suatu kesalahan dan boleh, apabila disabitkan,
didenda tidak melebihi lima ratus ribu ringgit atau dipenjarakan
selama tempoh tidak melebihi tiga tahun atau kedua-duanya.


-----

_Pengangkutan Awam Darat_ 113

**Pemeriksaan**

**105. Selepas suatu kereta api telah dibuka, kereta api itu hendaklah**
diperiksa oleh seorang jurutera yang dilantik oleh Suruhanjaya
mengikut apa-apa cara dan pada apa-apa lat tempoh yang dinyatakan
dalam kaedah-kaedah yang dibuat oleh Suruhanjaya di bawah
perenggan 253(1)(qq).

**Kuasa untuk menutup kereta api setelah dibuka**

**106. (1) Jika selepas pemeriksaan suatu kereta api, jurutera yang**
dilantik oleh Suruhanjaya berpendapat bahawa penggunaan kereta
api itu mungkin akan menyebabkan bahaya kepada orang awam
atau kerosakan kepada barangan yang dibawa di atas kereta api
itu, dia hendaklah memberitahu Suruhanjaya tentang pendapatnya
berserta dengan alasan bagi pendapatnya itu.

(2) Suruhanjaya boleh sesudah itu mengarahkan supaya kereta
api itu ditutup, atau dalam hal stok kereta, mengarahkan supaya
stok kereta itu diberhentikan penggunaannya atau kereta api itu
hanya digunakan atas apa-apa syarat yang difikirkan perlu oleh
Suruhanjaya bagi keselamatan orang awam atau barangan yang
dibawa di atas kereta api itu.

**Pembukaan semula kereta api selepas penutupan**

**107. (1) Sesuatu kereta api yang diarahkan supaya ditutup tidak**
boleh dibuka semula sehingga ia telah diperiksa oleh seorang
jurutera yang dilantik oleh Suruhanjaya dan pembukaan semulanya
telah diluluskan oleh Menteri.

(2) Sesuatu stok kereta yang diarahkan supaya diberhentikan
penggunaannya di bawah seksyen 106 tidak boleh digunakan
sehingga ia diperiksa dan diperakui sebagai layak untuk digunakan
oleh seorang jurutera yang dilantik oleh Suruhanjaya dan Menteri
telah meluluskan penggunaannya.

**Pembukaan semula landasan kereta api selepas penggantungan**
**sementara**

**108. Apabila suatu kemalangan telah berlaku di atas suatu**
kereta api atau suatu landasan kereta api yang mengakibatkan
penggantungan sementara lalu lintas, dan landasan kereta api atau


-----

114 _Rang Undang-Undang_

kerja-kerja asal telah dipulihkan dengan segera kepada standard
asalnya atau suatu pelencongan sementara telah dibentangkan
bagi maksud memulihkan perhubungan, landasan kereta api dan
kerja-kerja asal yang dipulihkan sedemikian boleh dibuka semula
atau pelencongan sementara itu dibuka, mengikut mana-mana
yang berkenaan, tertakluk kepada syarat yang berikut:

_(a) bahawa pegawai kereta api yang dipertanggungkan bagi_
kerja-kerja yang diusahakan disebabkan oleh kemalangan
itu telah memperakui secara bertulis bahawa pembukaan
semula landasan kereta api dan kerja-kerja yang dipulihkan
itu atau pembukaan pelencongan sementara itu tidak
akan, pada pendapatnya, menyebabkan apa-apa bahaya
kepada orang awam atau kerosakan kepada barangan
yang dibawa di atas landasan kereta api itu; dan

_(b) bahawa notis bertulis mengenai pembukaan semula landasan_
kereta api dan kerja-kerja itu atau pembukaan pelencongan
sementara itu telah dihantar kepada Suruhanjaya.

**Penalti am kerana tidak mematuhi Bab 4 Bahagian IV**

**109. Seseorang pengendali berlesen yang melanggar mana-mana**
peruntukan Bab ini melakukan suatu kesalahan dan, jika tiada
penalti khas diperuntukkan secara nyata dalam Bab ini, boleh,
apabila disabitkan, didenda tidak melebihi satu ratus ribu ringgit
atau dipenjarakan selama tempoh tidak melebihi lima tahun atau
kedua-duanya dan, dalam hal kesalahan berterusan boleh, sebagai
tambahan, dikenakan denda harian tidak melebihi sepuluh ribu
ringgit bagi setiap hari kesalahan itu terus dilakukan selepas suatu
notis bertulis oleh Suruhanjaya yang menghendakinya supaya
memberhentikan perbuatan yang dinyatakan dalam notis itu telah
disampaikan kepada pengendali berlesen itu.

Bab 5

_Kewajipan pengendali berlesen_

**Kewajipan pengendali berlesen**

**110. Menjadi kewajipan tiap-tiap pengendali berlesen—**

_(a) untuk mengadakan perkhidmatan dan kemudahan kereta_
api yang dinyatakan dalam lesen pengendalinya ke takat


-----

_Pengangkutan Awam Darat_ 115

yang perlu bagi pengendali berlesen itu memenuhi apaapa standard prestasi yang ditetapkan; dan

_(b) untuk membangunkan dan menyenggarakan suatu sistem_
kereta api yang cekap.

**Standard prestasi**

**111. (1) Suruhanjaya boleh membuat kaedah-kaedah mengenai**
standard prestasi yang berkaitan dengan pengadaan perkhidmatan
dan kemudahan kereta api yang, pada pendapatnya, patut dicapai
oleh pengendali berlesen itu.

(2) Tanpa menjejaskan keluasan subseksyen (1), kaedah-kaedah
yang dibuat di bawah subseksyen (1) boleh—

_(a) membuat peruntukan mengenai tatacara yang hendaklah_
diikuti bagi penguatkuasaan standard prestasi; dan

_(b) memperuntukkan mengenai hal keadaan yang dalamnya_
seorang pengendali berlesen boleh dikecualikan daripada
mematuhi standard prestasi itu.

**Pengemukaan laporan, akaun, dsb.**

**112. (1) Tanpa menjejaskan seksyen 207, seorang pengendali**
berlesen hendaklah mengemukakan kepada Suruhanjaya segala
maklumat yang berhubungan dengan apa-apa perkara yang—

_(a) berkaitan dengan penjalanan oleh pengendali berlesen_
akan aktiviti berlesennya; atau

_(b) adalah material bagi penjalanan oleh Suruhanjaya akan_
mana-mana kuasanya di bawah Akta ini,

sebagaimana yang dikehendaki oleh Suruhanjaya atau yang
dinyatakan dalam kaedah-kaedah yang dibuat oleh Suruhanjaya
di bawah perenggan 253(1)(n).

(2) Tanpa menjejaskan subseksyen (1), seorang pengendali
berlesen hendaklah, dalam tempoh tiga bulan selepas berakhirnya


-----

116 _Rang Undang-Undang_

tahun kewangan pengendali berlesen itu atau apa-apa tempoh
lanjut yang dibenarkan oleh Suruhanjaya, mengemukakan kepada
Suruhanjaya—

_(a) suatu laporan mengenai operasinya dalam tahun kewangan_
itu yang mengandungi apa-apa maklumat yang perlu untuk
membolehkan Suruhanjaya menilai tahap pematuhan oleh
pengendali berlesen itu akan standard prestasi dan kawal
seliaan dan juga keterangan yang memuaskan mengenai
pematuhan syarat lesen pengendali itu;

_(b) kunci kira-kira tahunan teraudit, akaun untung dan rugi,_
berserta dengan apa-apa notis mengenainya, dan laporan
juruauditnya dan, jika berkenaan, pengarahnya; dan

_(c) suatu laporan yang menjadualkan apa-apa maklumat_
yang dikehendaki oleh Suruhanjaya berkenaan dengan
kesalahan yang dilakukan oleh pengendali berlesen itu
dan pekerjanya dan orang awam berkaitan dengan atau
berhubungan dengan operasi kereta api itu.

(3) Tanpa menjejaskan subseksyen (1), Suruhanjaya boleh
menghendaki seseorang pengendali berlesen supaya mengemukakan
kepadanya berkenaan dengan apa-apa tempoh yang dinyatakan
oleh Suruhanjaya—

_(a) apa-apa maklumat yang berhubungan dengan penyenggaraan_
terminal oleh pengendali berlesen yang dalam milikan atau
di bawah kawalan pengendali berlesen itu sebagaimana
yang dikehendaki oleh Suruhanjaya atau yang dinyatakan
dalam kaedah-kaedah yang dibuat oleh Suruhanjaya di
bawah subperenggan 253(1)(b)(i), termasuk kekerapan
penyenggaraan terminal itu;

_(b) apa-apa maklumat statistik yang berhubungan dengan_
operasi pengendali berlesen itu;

_(c) ramalannya mengenai penumpang atau barangan dalam_
apa-apa tempoh dan mengikut apa-apa bentuk yang
ditentukan oleh Suruhanjaya; dan

_(d) rancangan pembangunan masa hadapan yang berhubungan_
dengan apa-apa perkhidmatan atau kemudahan yang
pengendali berlesen terikat untuk mengadakan di bawah
syarat lesen pengendali itu.


-----

_Pengangkutan Awam Darat_ 117

(4) Maklumat yang dikehendaki di bawah seksyen ini hendaklah
dikemukakan dalam apa-apa bentuk dan mengikut apa-apa cara,
pada apa-apa lat tempoh dan disertai atau ditambahkan dengan
apa-apa penjelasan dan dokumen sokongan sebagaimana yang
dikehendaki oleh Suruhanjaya atau yang dinyatakan dalam kaedahkaedah yang dibuat oleh Suruhanjaya di bawah perenggan 253(1)
_(n)._

(5) Maklumat yang dikehendaki supaya dikemukakan oleh
seorang pengendali berlesen kepada Suruhanjaya di bawah seksyen
ini termasuk maklumat yang, walaupun maklumat itu bukan
dalam milikan pengendali berlesen itu atau selainnya tidak akan
berada dalam milikan pengendali berlesen itu, ia maklumat yang
semunasabahnya pengendali berlesen boleh dikehendaki untuk
mendapatkan atau mengumpulkannya.

(6) Suruhanjaya boleh menghendaki seorang pengendali berlesen
untuk melantik, dengan kos ditanggung oleh pengendali berlesen
itu, seorang pakar bebas dengan kelayakan yang dinyatakan oleh
Suruhanjaya, untuk menjalankan suatu audit atau mengkaji semula
mana-mana maklumat yang dikehendaki supaya dikemukakan
oleh pengendali berlesen kepada Suruhanjaya di bawah seksyen
ini, tetapi pelantikan dan laporan pakar bebas itu tidak akan
melepaskan atau mengurangkan dalam apa jua cara tanggungan
pengendali berlesen itu di bawah seksyen ini.

(7) Suruhanjaya atau pegawai dilantiknya boleh, pada bilabila masa, sebagaimana yang difikirkannya perlu, menjalankan,
dengan kos ditanggung oleh Suruhanjaya, suatu audit terhadap
perniagaan dan aktiviti pengendali berlesen dan pengendali berlesen
itu hendaklah mengambil segala langkah yang perlu, dengan kos
ditanggung olehnya sendiri, untuk membantu dan memudahkan
Suruhanjaya atau pegawai dilantiknya dalam menjalankan audit
itu, termasuk memberi mereka akses kepada premisnya dan
dokumentasi dan maklumatnya.

(8) Seorang pengendali berlesen yang—

_(a) tidak memberikan apa-apa maklumat yang dikehendaki_
oleh Suruhanjaya di bawah seksyen ini; atau

_(b) enggan untuk membantu atau memudahkan, atau menghalang,_
Suruhanjaya atau pegawai dilantiknya dalam menjalankan
suatu audit di bawah seksyen ini,


-----

118 _Rang Undang-Undang_

melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Suruhanjaya hendaklah diberitahu mengenai apa-apa perubahan**
**dalam kawalan pengendali berlesen, dsb.**

**113. (1) Menjadi kewajipan tiap-tiap pengendali berlesen, pada**
setiap masa, untuk memberitahu Suruhanjaya dengan serta-merta
mengenai perkara yang berikut:

_(a) apa-apa perubahan dalam kawalan pengendali berlesen_
itu;

_(b) apa-apa pertikaian perindustrian antara pengendali berlesen_
itu dengan pekerjanya;

_(c) apa-apa kejadian kebakaran dalam premisnya;_

_(d)_ a p a - a p a b e n c a n a a l a m s e m u l a j a d i y a n g
menjejaskannya;

_(e)_ apa-apa celaan atau denda yang dikenakan terhadap
pengendali berlesen itu oleh mana-mana Entiti Kerajaan;
dan

_(f)_ apa-apa prosiding atau tuntutan yang dimulakan atau
dibuat terhadap pengendali berlesen itu yang mungkin
mengakibatkan kesan buruk terhadap keadaan kewangannya
atau pada keupayaannya untuk melaksanakan apa-apa
syarat di bawah lesen pengendali itu.

(2) Bagi maksud perenggan (1)(a), “kawalan” berhubungan
dengan seseorang pengendali berlesen, ertinya mempunyai kuasa,
secara langsung atau tidak langsung, untuk mengarahkan pengurusan
dan dasar pengendali berlesen itu.

(3) Seseorang pengendali berlesen yang tidak mematuhi seksyen
ini melakukan suatu kesalahan dan boleh, apabila disabitkan,
didenda tidak melebihi sepuluh ribu ringgit dan, dalam hal kesalahan
berterusan boleh, sebagai tambahan, dikenakan denda harian tidak
melebihi satu ribu ringgit bagi setiap hari yang kesalahan itu terus
dilakukan dari tarikh pengendali berlesen itu dikehendaki supaya
mengemukakan maklumat di bawah subseksyen (1).


-----

_Pengangkutan Awam Darat_ 119

**Kemudahan lalu lintas**

**114. Tiap-tiap pengendali berlesen hendaklah mengadakan segala**
kemudahan yang munasabah bagi menerima, menghantar dan
menghantar serah lalu lintas di atas kereta api.

Bab 6

_Lesen vokasional_

**Lesen vokasional bagi pemandu tren kereta api**

**115. (1) Tiada seorang pun boleh memandu sesuatu tren kereta**
api melainkan jika dia memegang suatu lesen vokasional yang
dikeluarkan di bawah seksyen ini.

(2) Suruhanjaya boleh, tertakluk kepada peraturan-peraturan
yang dibuat di bawah Akta ini, mengenakan apa-apa syarat
yang difikirkannya patut pada mana-mana lesen vokasional yang
dikeluarkan di bawah seksyen ini dan pemegang mana-mana lesen
vokasional hendaklah mematuhi semua syarat itu.

(3) Sesuatu lesen vokasional boleh pada bila-bila masa
dibatalkan atau digantung oleh Suruhanjaya atas alasan bahawa,
oleh sebab kelakuan atau ketidakupayaan fizikalnya, pemegang
itu bukan seorang yang patut dan sesuai untuk memegang lesen
itu atau sekiranya berlaku kemungkiran mana-mana syarat lesen
vokasional itu:

Dengan syarat bahawa Suruhanjaya—

_(a) tidak boleh membatalkan atau menggantung lesen vokasional_
atas alasan kemungkiran mana-mana syarat lesen vokasional
itu melainkan jika ia berpuas hati bahawa, selepas
memberi pemegang lesen vokasional suatu peluang untuk
membuat apa-apa representasi bertulis yang dihasratinya
untuk dibuat, bahawa disebabkan kekerapan kemungkiran
itu, atau kemungkiran itu dilakukan dengan sengaja
atau bahaya kepada orang awam yang terlibat dalam
kemungkiran itu, lesen vokasional itu patut dibatalkan
atau digantung; atau

_(b) tidak boleh membatalkan atau menggangtung lesen_
vokasional, atas alasan selain alasan yang dinyatakan
dalam perenggan _(a), melainkan jika ia berpuas hati_


-----

120 _Rang Undang-Undang_

bahawa, selepas memberi pemegang lesen vokasional
suatu peluang untuk membuat apa-apa representasi
bertulis yang dihasratinya untuk dibuat, lesen vokasional
itu patut dibatalkan atau digantung.

(4) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
dua ribu ringgit atau dipenjarakan selama tempoh tidak melebihi
enam bulan atau kedua-duanya.

**Pengendali berlesen hendaklah mengambil kerja orang yang**
**mempunyai lesen vokasional**

**116. (1) Tiada pengendali berlesen di bawah Bahagian IV boleh**
mengambil kerja atau membenarkan mana-mana orang yang tidak
memegang lesen vokasional yang dikeluarkan di bawah seksyen
115 untuk memandu sesuatu tren kereta api.

(2) Sesuatu pengendali berlesen yang melanggar subseksyen (1)
melakukan suatu kesalahan dan boleh, apabila disabitkan, didenda
tidak melebihi dua ribu ringgit atau dipenjarakan selama tempoh
tidak melebihi enam bulan atau kedua-duanya.

Bab 7

_Tambang dan tambang muatan_

**Tambang**

**117. (1) Tertakluk kepada subseksyen (2) dan (3), tiada seorang**
pun boleh menuntut, mengutip dan memegang simpan apa-apa
tambang berhubung dengan perkhidmatan kereta api yang melebihi
apa-apa kadar tambang yang diluluskan oleh Menteri di bawah
seksyen 84, 86, 101 atau 120.

(2) Menteri boleh, atas syor Suruhanjaya, mengecualikan manamana orang daripada pembayaran apa-apa tambang berhubung
dengan perkhidmatan kereta api, tertakluk kepada apa-apa terma
dan syarat yang difikirkannya patut.

(3) Tiada apa jua dalam seksyen ini boleh menghalang sesuatu
pengendali berlesen daripada mengecualikan mana-mana orang, selain
orang yang dikecualikan oleh Menteri di bawah subseksyen (2),


-----

_Pengangkutan Awam Darat_ 121

daripada membayar apa-apa tambang bagi apa-apa tempoh, jika
suatu permohonan bagi pengecualian itu dibuat oleh pengendali
berlesen itu dan permohonan itu diluluskan oleh Suruhanjaya
secara bertulis, tertakluk kepada apa-apa syarat yang difikirkannya
patut.

(4) Seseorang yang menuntut, mengutip atau memegang simpan
atau cuba untuk menuntut, mengutip atau memegang simpan apaapa tambang dengan subseksyen (1) melakukan suatu kesalahan
dan boleh, apabila disabitkan, didenda tidak melebihi satu ratus
ribu ringgit atau dipenjarakan selama tempoh tidak melebihi tiga
tahun atau kedua-duanya.

(5) Tiada seorang pun boleh membuat perjalanan dengan kereta
api tanpa terlebih dahulu membayar tambangnya dan mendapatkan
tiket.

(6) Tiap-tiap orang yang bercadang untuk membuat perjalanan
dengan kereta api hendaklah, selepas membayar tambangnya,
diberi suatu tiket yang menyatakan kelas koc kereta api atau
penginapan yang baginya, stesen atau tempat yang darinya, dan
stesen atau tempat yang kepadanya, tambang itu dibayar.

(7) Tiap-tiap orang yang membuat perjalanan dengan kereta api
hendaklah, apabila dikehendaki untuk berbuat demikian, menunjukkan
bukti pembayaran tambang kepada seorang pengendali berlesen
atau pegawai kereta api yang diberi kuasa dengan sewajarnya
untuk memeriksa pembayaran tambang.

(8) Bagi maksud seksyen ini, “bukti pembayaran tambang”
hendaklah termasuk tiket dan kad elektronik yang dikeluarkan bagi
maksud pembayaran tambang atau apa-apa keterangan memuaskan
yang lain mengenai pembayaran tambang sebagaimana yang
dinyatakan dalam kaedah-kaedah yang dibuat oleh Suruhanjaya
di bawah perenggan 253(1)(aa).

(9) Jika seseorang pengendali berlesen atau pegawai kereta
api yang diberi kuasa dengan sewajarnya untuk memeriksa
pembayaran tambang berpuas hati bahawa mana-mana orang telah
menggunakan kereta api tanpa membayar tambang yang sepatutnya
bagi jarak yang dilaluinya atau jika mana-mana orang atau


-----

122 _Rang Undang-Undang_

menghantarserahkan atau menghantar serahkan bukti pembayaran
tambang dengan subseksyen (7), dia boleh menghendaki orang
itu supaya membayar—

_(a) tambang bagi jarak yang dilaluinya; dan_

_(b) suatu caj khas, yang tidak melebihi apa-apa jumlah yang_
ditetapkan.

(10) Tambang dan caj khas itu hendaklah dibayar apabila dituntut
kepada pegawai kereta api yang diberi kuasa dengan sewajarnya
untuk memeriksa pembayaran tambang atau mengutip tiket, dan
jika tidak dibayar sedemikian, pembayaran itu boleh didapatkan
kembali oleh pengendali berlesen itu melalui tindakan undangundang.

(11) Jika apa-apa pertikaian berbangkit mengenai tambang yang
dikira mengikut jarak, pertikaian itu boleh dirujukkan—

_(a) pada mula-mulanya, kepada pegawai kereta api yang diberi_
kuasa dengan sewajarnya untuk memutuskan pertikaian
itu;

_(b) atas rayuan terhadap keputusan pegawai kereta api itu,_
kepada seorang pegawai Suruhanjaya yang diberi kuasa
dengan sewajarnya untuk memutuskan pertikaian itu,
yang keputusannya adalah muktamad,

dan apa-apa perakuan yang dikeluarkan oleh pegawai kereta api
yang diberi kuasa dengan sewajarnya atau pegawai Suruhanjaya
yang diberi kuasa dengan sewajarnya itu, boleh diterima sebagai
keterangan.

**Tambang muatan**

**118. (1) Tertakluk kepada subseksyen (2) dan (3), tiada seorang**
pun boleh menuntut, mengutip dan memegang simpan apa-apa
tambang muatan berhubung dengan perkhidmatan kereta api yang
melebihi apa-apa kadar tambang muatan yang diluluskan oleh
Menteri di bawah seksyen 84, 86, 101 atau 120.

(2) Menteri boleh, atas syor Suruhanjaya, mengecualikan
mana-mana orang daripada pembayaran apa-apa tambang muatan
berhubung dengan perkhidmatan kereta api, tertakluk kepada apaapa terma dan syarat yang difikirkannya patut.


-----

_Pengangkutan Awam Darat_ 123

(3) Tiada apa jua dalam seksyen ini boleh menghalang seseorang
pengendali berlesen daripada mengecualikan mana-mana orang,
selain orang yang dikecualikan oleh Menteri di bawah subseksyen
(2), daripada membayar apa-apa tambang muatan bagi apa-apa
tempoh, jika suatu permohonan bagi pengecualian itu dibuat
oleh pengendali berlesen itu dan permohonan itu diluluskan oleh
Suruhanjaya secara bertulis, tertakluk kepada apa-apa syarat yang
difikirkannya patut.

(4) Seseorang yang menuntut, mengutip atau memegang
simpan atau cuba untuk menuntut, mengutip atau memegang
simpan tambang muatan dengan melanggar dengan subseksyen
(1) melakukan suatu kesalahan dan boleh, apabila disabitkan,
didenda tidak melebihi satu ratus ribu ringgit atau dipenjarakan
selama tempoh tidak melebihi tujuh tahun atau kedua-duanya.

**Jadual waktu dan senarai tambang hendaklah ditampalkan**
**di stesen kereta api**

**119. Tiap-tiap pengendali berlesen hendaklah menyimpan di tiap-**
tiap stesen kereta api suatu salinan jadual waktu yang berkuat
kuasa pada masa itu pada kereta api dan suatu senarai tambang
am yang boleh dikenakan untuk membuat perjalanan dari stesen
kereta api itu, yang senarai itu ditampalkan di tiap-tiap tempat
di mana tiket lazimnya dikeluarkan kepada penumpang di stesen
kereta api itu, dan pengendali berlesen itu hendaklah membenarkan
semua orang untuk memeriksa jadual waktu atau senarai tambang
am itu dengan percuma pada setiap waktu yang munasabah.

**Pengemukaan memorandum bagi apa-apa perubahan dalam**
**struktur tambang yang sedia ada, dsb.**

**120. (1) Seseorang pengendali berlesen hendaklah menyediakan**
dan mengemukakan kepada Suruhanjaya suatu memorandum bagi
apa-apa perubahan dalam struktur tambang, tambang muatan atau
caj yang sedia ada yang diluluskan di bawah seksyen 84, 86 atau
101 untuk kelulusan Menteri, atas syor Suruhanjaya.

(2) Apabila struktur tambang, tambang muatan atau caj yang
baru diluluskan oleh Menteri di bawah subseksyen (1), pengendali


-----

124 _Rang Undang-Undang_

berlesen itu hendaklah dalam apa-apa tempoh yang tidak kurang
daripada tiga puluh hari sebelum berkuat kuasanya tambang,
tambang muatan atau caj yang baru itu—

_(a) menyiarkan struktur tambang, tambang muatan atau caj_
yang baru itu dalam sekurang-kurangnya dua akhbar
nasional, yang satu daripadanya hendaklah dalam bahasa
kebangsaan; dan

_(b) memastikan bahawa struktur tambang, tambang muatan_
atau caj yang baru itu ditampalkan untuk perhatian orang
awam mengikut seksyen 119.

(3) Suruhanjaya hendaklah, dengan secepat yang dapat
dilaksanakan, membuat pemberitahuan yang perlu dalam Warta
berkenaan dengan perubahan dalam struktur tambang, tambang
muatan atau caj yang sedia ada.

Bab 8

_Kesalahan khusus berhubungan dengan kereta api_

**Mabuk atau kemungkiran kewajipan oleh pegawai kereta**
**api**

**121. Mana-mana pegawai kereta api yang—**

_(a) berada dalam keadaan mabuk semasa menunaikan apa-apa_
kewajipannya; atau

_(b) enggan atau abai untuk melaksanakan kewajipannya atau_
melaksanakan kewajipannya dengan cara yang tidak
wajar,

jika kewajipannya adalah sedemikian sehingga keadaan mabuk atau
keengganan, pengabaian atau pelaksanaan tidak wajar kewajipannya
itu, mengikut mana-mana yang berkenaan, berkemungkinan akan
membahayakan keselamatan mana-mana orang atau barangan
yang dibawa di atas kereta api, melakukan suatu kesalahan dan
boleh, apabila disabitkan, didenda tidak melebihi tiga ribu ringgit
atau dipenjarakan selama tempoh tidak melebihi satu tahun atau
kedua-duanya.


-----

_Pengangkutan Awam Darat_ 125

**Penggunaan tidak wajar alat isyarat kecemasan**

**122. Mana-mana orang yang menggunakan secara tidak wajar**
alat isyarat kecemasan yang disediakan oleh seseorang pengendali
berlesen dalam mana-mana koc kereta api atau pada mana-mana
tren kereta api bagi kegunaan penumpang untuk memberhentikan
tren kereta api itu dalam hal kecemasan melakukan suatu kesalahan
dan boleh, apabila disabitkan, didenda tidak melebihi satu ribu
ringgit atau dipenjarakan selama tempoh tidak melebihi tiga bulan
atau kedua-duanya.

**Mengalihkan, dsb., tonggak, pancang atau tanda lain**

**123. Mana-mana orang yang mengalihkan, mencacatkan atau**
dengan apa jua cara mengganggu mana-mana tonggak, pancang
atau tanda lain yang diletakkan oleh atau bagi maksud seseorang
pengendali berlesen di sepanjang landasan kereta api atau
bersempadanan dengannya melakukan suatu kesalahan dan boleh,
apabila disabitkan, didenda tidak melebihi satu ribu ringgit atau
dipenjarakan selama tempoh tidak melebihi tiga bulan atau keduaduanya.

**Memasuki atau meninggalkan koc kereta api secara luar**
**aturan**

**124. Mana-mana orang yang—**

_(a) pada bila-bila masa memasuki atau meninggalkan atau_
cuba untuk memasuki atau meninggalkan mana-mana
koc kereta api selain dengan menggunakan pintu yang
disediakan bagi maksud itu di sisi koc kereta api itu yang
bersebelahan dengan platform atau tempat seumpama yang
lain yang ditentukan oleh pengendali berlesen sebagai
tempat untuk orang memasuki atau meninggalkan suatu
koc kereta api; atau

_(b) membuka mana-mana pintu luar mana-mana koc kereta_
api sedemikian semasa ia sedang bergerak,

melakukan suatu kesalahan dan boleh, apabila disabitkan, didenda
tidak melebihi satu ribu ringgit.


-----

126 _Rang Undang-Undang_

**Menahan masuk, dan memasuki dan enggan meninggalkan**
**tren yang penuh**

**125. Mana-mana penumpang yang—**

_(a) menahan kemasukan sah penumpang lain ke dalam suatu_
koc kereta api atau sebahagian koc kereta api yang
tidak dikhaskan oleh pengendali berlesen bagi kegunaan
penumpang yang menahan itu;

_(b) selepas tidak dibenarkan masuk ke dalam suatu tren kereta_
api oleh seorang pegawai kereta api, oleh sebab tren
kereta api itu penuh, namun berkeras untuk memasuki
atau cuba untuk memasuki tren kereta api itu; atau

_(c) setelah menaiki suatu tren kereta api di mana-mana tempat_
dan setelah diminta oleh seorang pegawai kereta api, oleh
sebab tren kereta api itu penuh, supaya meninggalkan tren
kereta api itu sebelum tren kereta api itu meninggalkan
tempat itu, tidak mematuhi permintaan itu,

melakukan suatu kesalahan dan boleh, apabila disabitkan, didenda
tidak melebihi satu ribu ringgit dan, sebagai tambahan, boleh
dikeluarkan dari tren kereta api itu oleh mana-mana pegawai
kereta api.

**Menceroboh kereta api atau premis kereta api**

**126. Mana-mana orang yang menceroboh suatu kereta api atau**
mana-mana premis kereta api melakukan suatu kesalahan dan boleh,
apabila disabitkan, didenda tidak melebihi lima ratus ringgit dan,
jika mana-mana orang sedemikian enggan untuk meninggalkan
kereta api atau premis kereta api itu apabila diminta untuk berbuat
demikian oleh pegawai kereta api, dia melakukan suatu kesalahan
dan boleh, apabila disabitkan, didenda tidak melebihi satu ribu
ringgit, dan boleh dikeluarkan dengan serta-merta dari kereta api
atau premis kereta api itu.

**Memandu apa-apa kenderaan atau menghalau mana-mana**
**haiwan ke atas atau melintasi landasan kereta api**

**127. Mana-mana orang yang dengan sengaja menunggang,**
membawa, atau memandu atau menghalau ke atas atau melintasi
suatu landasan kereta api apa-apa kenderaan atau binatang,


-----

_Pengangkutan Awam Darat_ 127

kecuali apabila secara langsung melintasi landasan kereta api di
mana-mana jalan atau tempat yang ditentukan bagi maksud itu
pada masa yang dia boleh berbuat demikian dengan sah, melakukan
suatu kesalahan dan boleh, apabila disabitkan, didenda tidak
melebihi lima ratus ringgit bagi setiap kesalahan itu.

**Kerosakan, sama ada dengan sengaja atau cuai, dsb.**

**128. (1) Mana-mana orang yang—**

_(a) dengan sengaja atau dengan cuai merosakkan mana-mana_
kereta api, premis kereta api atau mana-mana harta yang
dipunyai oleh seorang pengendali berlesen;

_(b) mengalihkan pasir, batu, tanah atau apa-apa bahan atau_
benda lain dari tebing, jambatan, pembetung, tembok
penahan, landasan kereta api atau mana-mana harta lain
yang dipunyai oleh seorang pengendali berlesen; atau

_(c) menebang balak mengikut cara yang berkemungkinan_
akan membahayakan keselamatan tren kereta api yang
lalu atau mana-mana orang yang berada di dalam atau
di atas tren itu, atau akan menyebabkan kerosakan pada
landasan kereta api,

melakukan suatu kesalahan dan boleh, apabila disabitkan, didenda
tidak melebihi lima ribu ringgit atau dipenjarakan selama tempoh
tidak melebihi tiga tahun atau kedua-duanya.

(2) Mana-mana orang yang mengikat dawai bagi pagar dawai
yang bersangkutan dengan suatu kereta api, memecahkan atau
memusnahkan mana-mana pagar atau pagar hidup yang bersangkutan
dengan suatu kereta api, atau melakukan atau menyebabkan supaya
dilakukan apa-apa perbuatan yang merosakkan atau berkemungkinan
akan merosakkan pagar atau pagar hidup sedemikian melakukan
suatu kesalahan dan boleh, apabila disabitkan, didenda tidak
melebihi satu ribu ringgit atau dipenjarakan selama tempoh tidak
melebihi tiga bulan atau kedua-duanya.

(3) Mana-mana orang yang, dengan sengaja atau dengan cuai,
melencongkan mana-mana anak sungai atau parit atau, melalui
apa-apa cara menyebabkan air mengalir ke atas kereta api
atau, menyebabkan kerosakan kepada kereta api mengikut apa

-----

128 _Rang Undang-Undang_

apa cara melalui air, melakukan suatu kesalahan dan boleh,
apabila disabitkan, didenda tidak melebihi lima ribu ringgit
atau dipenjarakan selama tempoh tidak melebihi tiga tahun atau
kedua-duanya.

(4) Mana-mana orang yang, mempunyai apa-apa kontrak untuk
membekalkan kepada seorang pengendali berlesen batu bata, batu
kerikil, balak, bahan api, atau apa-apa bahan lain, atau yang diambil
kerja berkaitan dengan pembekalan kepada pengendali berlesen itu
bahan sedemikian, yang dengan cuai meletakkan atau menyusun
bahan tersebut mengikut cara yang tidak selamat dan tidak cermat
atau kurang daripada jarak yang ditetapkan dari landasan kereta
api dalam kaedah-kaedah yang dibuat oleh Suruhanjaya di bawah
perenggan 253(1)(b)(ii), sehingga keselamatan tren kereta api
yang lalu atau mana-mana orang atau barangan di dalam atau
di atas tren itu terjejas, melakukan suatu kesalahan dan boleh,
apabila disabitkan, didenda tidak melebihi dua ribu ringgit atau
dipenjarakan selama tempoh tidak melebihi enam bulan atau
kedua-duanya.

**Membuka atau tidak menutup get dengan betul**

**129. Jika—**

_(a) mana-mana orang, tanpa kebenaran atau pengetahuan_
seorang pegawai kereta api, membuka atau cuba untuk
membuka mana-mana get yang diletakkan di mana-mana
belah mana-mana landasan kereta api yang merintangi
suatu jalan, atau lalu atau cuba untuk lalu, atau memandu
atau membawa atau cuba untuk memandu atau membawa,
mana-mana kenderaan, haiwan atau benda lain melintasi
landasan kereta api itu; atau

_(b) mana-mana orang yang menurut subseksyen 98(3) tidak_
menutup dan menyelak dan, jika perlu, mengunci get
itu seperti yang disebut terdahulu sebaik selepas dia
dan mana-mana kenderaan, binatang atau benda lain di
bawah jagaannya telah lalu menerusi get itu,

dia melakukan suatu kesalahan dan boleh, apabila disabitkan,
didenda tidak melebihi satu ribu ringgit atau dipenjarakan selama
tempoh tidak melebihi tiga bulan atau kedua-duanya.


-----

_Pengangkutan Awam Darat_ 129

**Menghalang atau cuba untuk menghalang kereta api dengan**
**niat jahat**

**130. Jika mana-mana orang dengan menyalahi undang-**
undang—

_(a) meletakkan, melemparkan atau menyebabkan terjatuh ke_
arah, di atas atau merintangi suatu kereta api apa-apa
kayu, batu atau bahan atau benda lain;

_(b) mengambil, mengalihkan, melonggarkan, atau memindahkan_
apa-apa rel, ranjang landas atau bahan atau benda lain
yang bersangkutan dengan suatu kereta api;

_(c) memusingkan, menggerakkan, membuka kunci atau_
melencongkan mana-mana poin kereta api atau jentera
lain yang bersangkutan dengan suatu kereta api;

_(d)_ menggerakkan mana-mana bahagian stok kereta di atas
suatu landasan kereta api atau meninggalkannya di atas
mana-mana bahagian landasan kereta api;

_(e)_ membuat, menunjukkan, menyembunyikan atau mengalihkan
mana-mana isyarat atau lampu di atas atau berdekatan
dengan suatu kereta api; atau

_(f)_ melakukan atau menyebabkan supaya dilakukan atau cuba
untuk melakukan apa-apa perbuatan atau benda lain
berhubung dengan suatu kereta api,

dengan niat, atau dengan mengetahui bahawa dia berkemungkinan
akan, menghalang pengerjaan kereta api itu, atau membahayakan
keselamatan mana-mana orang yang membuat perjalanan dengan
atau berada di atas kereta api atau barangan yang dibawa di atas
kereta api, dia melakukan suatu kesalahan dan boleh, apabila
disabitkan, didenda tidak melebihi lima puluh ribu ringgit atau
dipenjarakan selama tempoh tidak melebihi dua puluh tahun atau
kedua-duanya.

**Gerak isyarat atau isyarat yang menyebabkan kereta api**
**berhenti**

**131. Jika mana-mana orang yang bukan seorang pegawai kereta**
api, tanpa alasan yang munasabah, dengan membuat apa-apa
gerak isyarat atau menunjukkan apa-apa isyarat atau selainnya,


-----

130 _Rang Undang-Undang_

menyebabkan kereta api yang sedang bergerak untuk berhenti, dia
melakukan suatu kesalahan dan boleh, apabila disabitkan, didenda
tidak melebihi satu ribu ringgit atau dipenjarakan selama tempoh
tidak melebihi tiga bulan atau kedua-duanya.

**Mencederakan atau cuba untuk mencederakan dengan niat jahat**
**orang, dsb., yang membuat perjalanan dengan kereta api**

**132. Jika mana-mana orang dengan menyalahi undang-undang**
melemparkan atau menyebabkan terjatuh atau terketuk apa-apa
kayu, batu atau bahan atau benda lain pada, ke arah, ke dalam, atau
ke atas mana-mana stok kereta yang menjadi sebahagian daripada
suatu tren kereta api dengan niat, atau dengan mengetahui bahawa
dia berkemungkinan akan, akan membahayakan keselamatan manamana orang yang berada di dalam atau di atas, atau barangan yang
dibawa di dalam, stok kereta sedemikian atau di dalam atau di
atas mana-mana stok kereta lain yang menjadi sebahagian daripada
kereta api yang sama, dia melakukan suatu kesalahan dan boleh,
apabila disabitkan, didenda tidak melebihi dua puluh lima ribu
ringgit atau dipenjarakan selama tempoh tidak melebihi sepuluh
tahun atau kedua-duanya.

Bab 9

_Pelbagai : peruntukan penguatkuasaan khusus, dsb._

**Penalti am bagi kemungkiran Bahagian IV, kecuali Bab 4,**
**dan perundangan subsidiari**

**133. Mana-mana orang yang melanggar atau tidak mematuhi**
mana-mana peruntukan Bahagian ini, kecuali Bab 4, atau manamana perundangan subsidiari yang dibuat di bawah Akta ini yang
berhubungan dengan peruntukan itu melakukan suatu kesalahan
dan, jika tiada penalti khas diperuntukkan dengan nyata dalam
Bahagian ini, boleh, apabila disabitkan, didenda tidak melebihi
satu ribu ringgit atau dipenjarakan selama tempoh tidak melebihi
tiga bulan atau kedua-duanya.

**Lien bagi tambang, tambang muatan dan caj lain**

**134. (1) Jika, atas permintaan yang dibuat oleh atau bagi pihak**
seseorang pengendali berlesen, mana-mana orang tidak membayar


-----

_Pengangkutan Awam Darat_ 131

apa-apa jumlah wang yang kena dibayar kepada atau yang boleh
didapatkan oleh pengendali berlesen itu daripadanya berkenaan
dengan apa-apa barangan, sama ada jumlah wang itu kena dibayar
bagi pengangkutan, pengendalian, penstoran, demuraj, atau caj
lain, atau sebagai pembayaran balik apa-apa jumlah wang yang
dibelanjakan oleh pengendali berlesen atau apa-apa jumlah wang
lain walau bagaimana sekalipun pun ia berbangkit, pengendali
berlesen itu boleh menahan keseluruhan atau mana-mana barangan
itu atau, jika barangan itu telah dialihkan dari premis kereta api
itu, mana-mana barangan lain orang itu yang ketika itu atau
selepas itu berada dalam milikan pengendali berlesen itu.

(2) Apabila mana-mana barangan telah ditahan di bawah
subseksyen (1), pengendali berlesen itu boleh—

_(a) dalam hal barangan yang cepat rosak, menjual barangan itu_
dengan serta-merta melalui lelong awam atau perjanjian
persendirian sebagaimana yang difikirkannya suai manfaat;
atau

_(b) dalam hal barangan lain, menjual melalui lelong awam,_
apabila habis tempoh notis sekurang-kurangnya empat
belas hari mengenai lelong yang dicadangkan itu yang
disiarkan dalam satu akhbar tempatan atau lebih, apa-apa
kuantiti barangan yang mencukupi bagi mendapatkan
kembali jumlah wang yang kena dibayar atau boleh
didapatkan kembali oleh pengendali berlesen itu berserta
dengan segala perbelanjaan bagi penahanan itu, notis
dan jualan, termasuk, dalam hal haiwan, perbelanjaan
bagi memberikan makan, minuman dan menjaga haiwan
itu.

(3) Pengendali berlesen boleh, daripada hasil jualan itu, memegang
simpan amaun wang dan perbelanjaan yang kena dibayar kepada
dan yang boleh didapatkan kembali oleh pengendali berlesen itu,
dengan memberikan lebihan hasil jualan itu, jika ada, dan apaapa barangan yang masih tidak dijual kepada orang yang berhak
kepadanya.

(4) Jika orang yang berhak kepada barangan itu tidak mengalihkan
dari premis kereta api itu, dalam masa yang munasabah, manamana barangan yang masih tidak dijual itu, pengendali berlesen
itu boleh menjual keseluruhan barangan itu dan hendaklah, selepas
menolak perbelanjaan bagi penahanan selanjutnya dan jualan
barangan itu, memberikan lebihan hasil itu kepada orang yang
berhak kepadanya.


-----

132 _Rang Undang-Undang_

(5) Orang yang berhak untuk mengalihkan barangan itu tidak
boleh berbuat demikian melainkan jika dia memberi pengendali
berlesen itu suatu jumlah wang yang bersamaan dengan kos, caj dan
perbelanjaan bagi penahanan selanjutnya barangan itu dari tarikh
jualan di bawah subseksyen (2) sehingga tarikh pengalihan.

(6) Walau apa pun apa-apa jua dalam seksyen ini, pengendali
berlesen boleh mendapatkan kembali apa-apa jumlah wang yang
disebut dalam subseksyen (1) melalui guaman atau tindakan.

(7) Bagi maksud seksyen ini, “barangan” hendaklah disifatkan
termasuk bagasi.

**Pelupusan barangan yang tidak dituntut**

**135. (1) Apabila mana-mana barangan berada dalam milikan**
seorang pengendali berlesen untuk pengangkutan atau selainnya,
dan tidak dituntut oleh pemunya atau orang lain yang ternyata
kepada pengendali berlesen itu sebagai berhak kepadanya,
pengendali berlesen itu hendaklah, jika pemunya atau orang itu
diketahui, menyebabkan suatu notis disampaikan kepadanya yang
menghendakinya untuk mengalihkan barangan itu.

(2) Jika pemunya atau orang itu tidak diketahui, atau notis itu
tidak dapat disampaikan kepadanya, atau dia tidak mematuhi notis
itu, pengendali berlesen itu boleh, selepas tempoh masa yang
munasabah, menjual barangan itu dengan seberapa hampir yang
boleh mengikut seksyen 134 dan memberikan lebihan hasil jualan
itu, jika ada, kepada mana-mana orang yang berhak kepadanya.

(3) Bagi maksud seksyen ini, “barangan” hendaklah disifatkan
termasuk bagasi.

**Rekuisisi bagi akuan bertulis mengenai perihalan barangan**

**136. (1) Pemunya atau orang yang menjaga mana-mana barangan**
yang dihantarserahkan kepada seorang pengendali berlesen bagi
maksud pengangkutan, dan konsaini mana-mana barangan yang
telah diangkut, hendaklah, atas permintaan mana-mana pegawai
kereta api yang diberi kuasa bagi maksud itu oleh pengendali
berlesen, menghantarserahkan kepada pegawai itu suatu akuan


-----

_Pengangkutan Awam Darat_ 133

bertulis yang ditandatangani oleh pemunya atau orang itu, atau
oleh konsaini itu, mengikut mana-mana yang berkenaan, yang
mengandungi perihalan secukupnya mengenai barangan itu bagi
menentukan kadar yang berhak dikenakan oleh pengendali berlesen
itu berkenaan dengannya.

(2) Jika pemunya, orang, atau konsaini itu enggan atau abai
untuk memberikan akuan sedemikian atau enggan untuk membuka
bungkusan yang mengandungi barangan itu supaya perihalan
barangan itu boleh ditentukan, pengendali berlesen itu boleh—

_(a) berkenaan dengan barangan yang dibawa bagi maksud_
pengangkutan, enggan untuk membawa barangan itu
melainkan jika suatu kadar dibayar berkenaan dengannya
yang tidak melebihi kadar tertinggi yang berkuat kuasa
pada masa itu di atas kereta api bagi apa-apa kelas
barangan; atau

_(b) berkenaan dengan barangan yang telah diangkut, mengenakan_
suatu kadar yang tidak melebihi kadar tertinggi itu.

(3) Jika suatu akuan yang dihantarserahkan di bawah subseksyen
(1) adalah pada materialnya palsu berkenaan dengan perihalan apaapa barangan yang akuan itu berupa berhubungan dengannya, dan
yang telah diangkut, pengendali berlesen itu boleh mengenakan caj,
berkenaan dengan pengangkutan barangan itu, suatu kadar yang
tidak melebihi dua kali ganda kadar tertinggi yang berkuat kuasa
pada masa itu di atas kereta api bagi apa-apa kelas barangan.

(4) Jika apa-apa perselisihan berbangkit antara seorang
pegawai kereta api dengan pemunya atau orang yang menjaga,
atau konsaini, mana-mana barangan yang telah dihantarserahkan
untuk pengangkutan, atau yang telah diangkut, berkenaan dengan
perihalan barangan itu yang menjadi hal perkara akuan di bawah
seksyen ini, pegawai kereta api itu boleh menahan dan memeriksa
barangan itu.

(5) Jika ternyata daripada pemeriksaan bahawa perihalan
barangan itu adalah berbeza daripada yang dinyatakan dalam
akuan yang dihantarserahkan di bawah subseksyen (1), orang
yang menghantarserahkan akuan itu, atau, jika orang itu bukan
pemunya barangan itu, maka orang itu dan pemunya itu secara


-----

134 _Rang Undang-Undang_

bersesama dan berasingan, adalah bertanggungan untuk membayar
kepada pengendali berlesen itu kos penahanan dan pemeriksaan
barangan itu, dan pengendali berlesen itu hendaklah dilepaskan
daripada segala tanggungjawab bagi apa-apa kerugian yang
mungkin disebabkan oleh penahanan atau pemeriksaan itu.

(6) Jika ternyata bahawa perihalan barangan itu tidak berbeza
daripada yang dinyatakan dalam akuan yang dihantarserahkan di
bawah subseksyen (1), pengendali berlesen itu hendaklah membayar
kos penahanan dan pemeriksaan itu, dan bertanggungjawab
kepada pemunya barangan itu bagi apa-apa kerugian yang disebut
terdahulu.

(7) Mana-mana orang yang terjejas secara mudarat oleh
subseksyen (3) atau (5) boleh, melainkan jika dia sebelum itu
telah mengakui kebertanggungannya, dalam tempoh tujuh hari
dari pembuatan suatu tuntutan oleh atau bagi pihak pengendali
berlesen itu di bawah mana-mana subseksyen yang terdahulu,
menghendaki, melalui notis bertulis, pengendali berlesen itu untuk
mendapatkan kembali tuntutan itu melalui guaman atau tindakan,
dan sehingga penamatan guaman atau tindakan itu, hak pengendali
berlesen itu untuk mendapatkan kembali tuntutan itu melalui
jualan dan penahanan hasilnya mengikut cara yang dinyatakan
di bawah seksyen ini adalah tergantung.

(8) Bagi maksud seksyen ini, “barangan” hendaklah disifatkan
termasuk bagasi.

**Kuasa kemasukan**

**137. Tanpa menjejaskan seksyen 103, 216 dan 217, Suruhanjaya**
atau mana-mana pegawai dilantik yang diberi kuasa olehnya
bagi maksud itu boleh, bagi maksud Bahagian ini atau manamana perundangan subsidiari yang dibuat di bawah Bahagian ini,
memasuki mana-mana kereta api atau premis kereta api untuk
memeriksa dan meneliti keadaan kereta api atau premis kereta
api itu.

**Penyelesaian perselisihan antara pengendali berlesen berkenaan**
**penjalanan lalu lintas bersama**

**138. Jika dua pengendali berlesen atau lebih yang kereta api**
masing-masing mempunyai suatu terminal yang sama atau suatu
bahagian daripada jalan perhubungan kereta api yang sama,


-----

_Pengangkutan Awam Darat_ 135

tidak dapat bersetuju tentang perkiraan bagi menjalankan, di
terminal yang sama atau di tempat persimpangan di antaranya,
keselamatan lalu lintas bersama mereka, maka Suruhanjaya, atas
permohonan salah satu atau mana-mana pengendali berlesen itu,
boleh memutuskan perkara yang dipertikaikan oleh mereka, setakat
yang perkara itu adalah berhubung dengan keselamatan orang
awam, dan boleh menentukan sama ada keseluruhan atau sekian
kadar perbelanjaan yang terlibat dalam perkiraan itu hendaklah
ditanggung oleh salah satu atau mana-mana pengendali berlesen
itu masing-masing.

**Kuasa khas semasa darurat**

**139. (1) Yang di-Pertuan Agong boleh, apabila berlaku apa-**
apa kerusuhan perindustrian, mogok, sekat masuk atau apa-apa
kejadian lain yang menimbulkan darurat atau demi kepentingan
ketenteraman atau keselamatan awam, memberi Menteri kuasa
untuk—

_(a) mengambil milikan sementara mana-mana kereta api,_
perkhidmatan kereta api, premis atau kemudahan kereta
api yang diadakan, disenggarakan atau dikerjakan oleh
seseorang pengendali berlesen;

_(b) menarik balik, sama ada sebahagiannya atau keseluruhannya,_
penggunaan mana-mana perkhidmatan kereta api,
premis atau kemudahan kereta api daripada mana-mana
orang atau kelas orang atau daripada orang awam pada
umumnya.

(2) Jika apa-apa keraguan berbangkit mengenai kewujudan suatu
darurat atau sama ada apa-apa perbuatan yang dilakukan di bawah
subseksyen (1) adalah demi kepentingan atau keselamatan awam,
suatu perakuan yang ditandatangani oleh Yang di-Pertuan Agong
dan dipamerkan di mana-mana tempat yang difikirkan patut oleh
Menteri hendaklah menjadi bukti konklusif mengenai hal itu.

(3) Jika Kerajaan mengambil milikan sementara mana-mana
kereta api, perkhidmatan kereta api atau premis atau kemudahan
kereta api di bawah perenggan (1)(a), pampasan yang memadai
hendaklah dibayar oleh Kerajaan, apabila Kerajaan berpuas hati
bahawa kejadian yang disebut dalam subseksyen (1) tidak disebabkan
atau disumbangkan dengan apa-apa cara oleh pengendali berlesen
itu.


-----

136 _Rang Undang-Undang_

**Sekatan mengenai pelaksanaan terhadap harta kereta api**

**140. (1) Tiada satu pun stok kereta, jentera, loji, alat, kelengkapan,**
bahan atau harta benda yang digunakan atau diadakan oleh seseorang
pengendali berlesen bagi maksud lalu lintas di atas kereta api yang
dikendalikan olehnya, atau bagi maksud stesen atau bengkelnya,
boleh diambil untuk pelaksanaan apa-apa dekri atau perintah
mana-mana mahkamah atau mana-mana pihak berkuasa tempatan
atau orang yang menurut undang-undang mempunyai kuasa untuk
menahan atau merampas harta atau selainnya menyebabkan harta
diambil untuk pelaksanaan, melainkan jika melalui perintah atau
arahan mahkamah menurut perenggan 194(1)(b).

(2) Tiada apa jua dalam subseksyen (1) boleh ditafsirkan sebagai
menyentuh kuasa mana-mana mahkamah untuk menahan pendapatan
pengendali berlesen untuk pelaksanaan suatu penghakiman atau
perintah.

**Kewajipan di sisi undang-undang pegawai kereta api**

**141. Tiap-tiap pegawai kereta api adalah terikat di sisi undang-**
undang untuk melakukan segala jua yang perlu atau kondusif bagi
keselamatan orang awam, dan tiap-tiap pegawai kereta api sedemikian
adalah dilarang di sisi undang-undang daripada melakukan apa-apa
perbuatan yang berkemungkinan akan menyebabkan bahaya.

**Penangkapan pesalah**

**142. Mana-mana orang yang didapati melakukan atau cuba untuk**
melakukan suatu kesalahan terhadap Akta ini yang berhubungan
dengan kereta api boleh ditangkap, tanpa waran, oleh manamana pegawai polis, pegawai kereta api atau pegawai dilantik,
atau oleh mana-mana orang lain yang mungkin dipanggil oleh
pegawai polis, pegawai kereta api atau pegawai dilantik itu untuk
membantunya, dan tiap-tiap orang yang ditangkap sedemikian
hendaklah, tanpa kelengahan yang tidak perlu, dibawa ke balai
polis yang paling hampir untuk diperlakukan mengikut undangundang yang berhubungan dengan tatacara jenayah yang sedang
berkuat kuasa:

Dengan syarat bahawa seorang pegawai kereta api tidak boleh
melakukan apa-apa tangkapan sedemikian di luar premis kereta
api.


-----

_Pengangkutan Awam Darat_ 137

**Pengendali berlesen bukan pengangkut awam**

**143. Walau apa pun mana-mana undang-undang bertulis yang**
lain, seorang pengendali berlesen tidak boleh disifatkan sebagai
pengangkut awam atau tertakluk kepada mana-mana undangundang yang berhubungan dengan pengangkut awam.

BAHAGIAN V

PENYEPADUAN

**Penyepaduan pengangkutan awam darat**

**144. Suruhanjaya boleh untuk memudahkan dan membolehkan**
penyepaduan dan koordinasi pengangkutan awam darat, mengenakan
terhadap mana-mana pemegang lesen, pengendali berlesen atau
pemegang lesen terminal apa-apa syarat pada lesen atau lesen
pengendalinya yang difikirkan patut oleh Suruhanjaya, termasuk
suatu syarat yang menghendaki penyepaduan dengan pemegang
lesen, pengendali berlesen dan pemegang lesen terminal yang
lain.

BAHAGIAN VI

KEMALANGAN, SIASATAN DAN PENYIASATAN

Bab 1

_Kemalangan yang melibatkan kereta api_

**Notis mengenai kemalangan hendaklah diberikan**

**145. (1) Apabila berlaku suatu kemalangan yang melibatkan**
kereta api—

_(a) pegawai kereta api yang menjaga suatu stesen kereta api_
yang paling hampir dengan tempat berlakunya kemalangan
itu, hendaklah, tanpa kelengahan yang tidak perlu tetapi
dalam apa-apa hal tidak lewat daripada dua puluh empat
jam selepas berlakunya kemalangan itu, memberikan notis
mengenai kemalangan itu secara bertulis atau melalui
apa-apa bentuk telekomunikasi kepada pegawai yang
menjaga balai polis yang paling hampir; dan


-----

138 _Rang Undang-Undang_

_(b) pengendali berlesen itu hendaklah, tanpa kelengahan yang_
tidak perlu tetapi dalam apa-apa hal tidak lewat daripada
dua puluh empat jam selepas berlakunya kemalangan itu,
menghantar suatu notis bertulis mengenai kemalangan
itu kepada Suruhanjaya.

(2) Notis itu hendaklah mengandungi pernyataan ringkas mengenai
sifat kemalangan itu dan takat kecederaan atau kerosakan yang
diakibatkan oleh kemalangan itu.

**Siasatan**

**146. (1) Pengendali berlesen hendaklah, dengan seberapa segera**
yang mungkin selepas berlakunya suatu kemalangan, menyebabkan
suatu siasatan dibuat oleh suatu jawatankuasa pegawai pengendali
berlesen itu yang ditubuhkan untuk menyiasat sebab kemalangan itu,
tetapi dalam hal tidak terdapat keraguan yang munasabah mengenai
sebab kemalangan itu atau pengendali berlesen itu menerima
segala tanggungjawab, siasatan itu tidak perlu diadakan.

(2) Pengendali berlesen hendaklah mengemukakan kepada
Suruhanjaya suatu laporan tentang kemalangan itu dan laporan
itu hendaklah menyatakan tindakan yang dicadangkan untuk
diambil oleh pengendali berlesen itu berkenaan dengan pegawai
kereta api yang bertanggungjawab bagi kemalangan itu atau bagi
penyemakan kaedah-kaedah atau sistem bekerja dan, jika suatu
siasatan telah diadakan di bawah subseksyen (1), suatu laporan
tentang siasatan itu.

(3) Suruhanjaya boleh, jika ia tidak berpuas hati dengan
laporan yang dikemukakan kepadanya di bawah subseksyen (2),
membentuk suatu jawatankuasa penyiasatan untuk menyiasat sebab
kemalangan itu.

(4) Bagi maksud siasatan itu, jawatankuasa penyiasatan boleh
memanggil mana-mana orang untuk menghadiri mana-mana
mesyuarat jawatankuasa itu untuk memberikan keterangan atas
sumpah atau mengemukakan apa-apa dokumen atau benda lain
dalam miliknya dan untuk memeriksanya sebagai seorang saksi


-----

_Pengangkutan Awam Darat_ 139

atau menghendakinya supaya mengemukakan apa-apa dokumen
atau benda lain dalam miliknya yang berhubung dengan perkara
yang menjadi hal perkara siasatan itu.

(5) Seseorang yang di bawah subseksyen (4)—

_(a) setelah dipanggil untuk menghadiri apa-apa siasatan_
sedemikian, tidak berbuat demikian;

_(b) menunjukkan apa-apa perbuatan tidak hormat atau apa-_
apa penghinaan atau ancaman kepada jawatankuasa itu
atau mana-mana anggota jawatankuasa itu semasa suatu
siasatan; atau

_(c) setelah dikehendaki oleh jawatankuasa itu untuk memberikan_
keterangan atas sumpah atau untuk mengemukakan suatu
dokumen atau benda lain, enggan untuk berbuat demikian
atau memberikan keterangan palsu atau mengemukakan
suatu dokumen atau apa-apa benda lain yang diketahuinya
adalah palsu,

melakukan suatu kesalahan dan boleh, apabila disabitkan, didenda
tidak melebihi sepuluh ribu ringgit atau dipenjarakan selama
tempoh tidak melebihi lima tahun atau kedua-duanya.

(6) Jawatankuasa penyiasatan itu hendaklah, apabila selesainya
siasatan itu, mengemukakan laporannya kepada Suruhanjaya dan
laporan itu hendaklah menyatakan pendapat jawatankuasa itu
tentang sebab kemalangan itu dan butir-butir lengkap mengenai
kes itu.

**Menteri boleh memerintahkan siasatan**

**147. (1) Menteri boleh memerintahkan supaya suatu siasatan**
tentang sebab apa-apa kemalangan yang melibatkan suatu kereta
api dibuat oleh mana-mana orang yang ditentukan dalam perintah
itu.

(2) Mana-mana orang yang dilantik sedemikian hendaklah
mempunyai dan boleh menjalankan, bagi maksud siasatan itu, segala
kuasa berkanun dan kuasa lain yang pada masa itu terletak hak pada
dan boleh dijalankan oleh seorang majistret bagi memanggil dan
menguatkuasakan kehadiran saksi, bagi mentadbirkan sumpah atau
ikrar kepada saksi itu dan bagi memaksa saksi itu untuk menjawab
semua soalan yang munasabah dan berpatutan yang berhubungan
dengan perkara yang menjadi hal perkara siasatan itu.


-----

140 _Rang Undang-Undang_

(3) Orang yang mengadakan siasatan itu hendaklah mengemukakan
kepada Menteri suatu salinan prosiding itu dan melaporkan
pendapatnya tentang sebab kemalangan itu berserta dengan butirbutir lengkap mengenai kes itu.

**Erti “kemalangan”**

**148. Bagi maksud seksyen 145, 146 dan 147, “kemalangan”**
ertinya suatu kemalangan yang melibatkan kehilangan nyawa
manusia atau cedera parah kepada mana-mana orang awam,
penumpang kereta api atau orang yang terlibat dalam pengerjaan
atau pemanduan tren kereta api atau yang melibatkan kerosakan
teruk kepada barangan yang dibawa di atas kereta api atau harta
atau suatu kemalangan daripada sekian perihalan yang biasanya
melibatkan kehilangan, kecederaan atau kerosakan sedemikian.

**Kuasa untuk membuat kaedah-kaedah berhubungan dengan**
**notis kemalangan, dsb.**

**149. Suruhanjaya boleh membuat kaedah-kaedah yang berhubungan**
dengan—

_(a) bentuk notis yang disebut dalam seksyen 145 dan butir-_
butir kemalangan yang hendaklah terkandung dalam notis
itu;

_(b) kelas kemalangan yang berkenaan dengannya suatu notis_
hendaklah dihantar melalui apa-apa bentuk telekomunikasi
sebaik selepas berlakunya kemalangan;

_(c) kewajipan pegawai polis, pegawai kereta api atau pegawai_
dilantik apabila berlakunya suatu kemalangan; dan

_(d)_ tatacara bagi apa-apa siasatan ke atas suatu
kemalangan.

**Pengemukaan penyata kemalangan**

**150.** Tiap-tiap pengendali berlesen hendaklah menghantar kepada
Suruhanjaya suatu penyata mengenai kemalangan yang berlaku
berkaitan dengan kereta api yang dikendalikan olehnya, sama


-----

_Pengangkutan Awam Darat_ 141

ada yang melibatkan kecederaan diri atau tidak, dalam apa-apa
bentuk dan mengikut apa-apa cara dan pada apa-apa lat tempoh
atau masa yang diarahkan oleh Suruhanjaya.

**Penalti kerana tidak mematuhi seksyen 145**

**151. (1) Seseorang pegawai kereta api yang menjaga suatu stesen**
kereta api yang tidak memberikan apa-apa notis mengenai suatu
kemalangan sebagaimana yang dikehendaki oleh perenggan 145(1)
_(a) melakukan suatu kesalahan dan boleh, apabila disabitkan,_
didenda tidak melebihi lima ribu ringgit atau dipenjarakan selama
tempoh tidak melebihi tiga tahun atau kedua-duanya.

(2) Seseorang pengendali berlesen yang tidak memberikan notis
mengenai suatu kemalangan sebagaimana yang dikehendaki oleh
perenggan 145(1)(b) hendaklah membayar kepada Suruhanjaya
suatu jumlah wang sebanyak satu ribu ringgit bagi tiap-tiap hari
selama kemungkiran itu berterusan.

**Penalti kerana tidak mematuhi seksyen 150**

**152. Seseorang pengendali berlesen yang tidak mematuhi seksyen**
150 hendaklah membayar kepada Suruhanjaya suatu jumlah wang
sebanyak satu ribu ringgit bagi tiap-tiap hari selama keingkaran itu
berterusan selepas hari keempat belas dari tarikh yang dinyatakan
bagi pengemukaan penyata itu.

**Pemeriksaan perubatan wajib bagi orang yang tercedera dalam**
**kemalangan kereta api**

**153. Apabila mana-mana orang yang tercedera dalam suatu**
kemalangan di atas suatu kereta api menuntut pampasan oleh sebab
kecederaan itu, mana-mana mahkamah yang mempunyai bidang
kuasa ke atas perkara sedemikian boleh memerintahkan supaya
orang yang tercedera itu diperiksa oleh seorang pengamal perubatan
yang berkelayakan sewajarnya yang bukan seorang saksi bagi
mana-mana pihak, dan boleh membuat apa-apa perintah berkenaan
dengan kos pemeriksaan itu sebagaimana yang difikirkannya
patut.


-----

142 _Rang Undang-Undang_

Bab 2

_Siasatan_

**Siasatan oleh Suruhanjaya**

**154. (1) Suruhanjaya hendaklah, sebagai respons kepada suatu**
arahan Menteri, mengadakan suatu siasatan ke atas apa-apa perkara
yang bersifat am yang berhubung dengan pentadbiran Akta ini,
selain suatu siasatan di bawah seksyen 146 atau 147.

(2) Suruhanjaya boleh mengadakan suatu siasatan ke atas
apa-apa perkara, selain suatu siasatan di bawah seksyen 146
atau 147—

_(a) sebagai respons kepada permintaan bertulis daripada_
seseorang; atau

_(b) atas inisiatifnya sendiri,_

hanya jika ia berpuas hati bahawa perkara itu mempunyai
kepentingan yang ketara sama ada kepada orang awam atau kepada
pengendali berlesen semasa atau bakal pengendali berlesen di
bawah Akta ini.

**Penjalanan siasatan**

**155. (1) Sesuatu siasatan di bawah Bab ini hendaklah dijalankan**
sebagaimana dan apabila difikirkan patut oleh Suruhanjaya.

(2) Suruhanjaya boleh menggabungkan dua siasatan atau lebih
dalam satu siasatan.

(3) Semua siasatan adalah terbuka kepada orang awam.

**Penyiaran notis siasatan**

**156. (1) Jika Suruhanjaya diarahkan oleh Menteri supaya**
mengadakan suatu siasatan di bawah subseksyen 154(1) atau
memutuskan untuk mengadakan suatu siasatan di bawah


-----

_Pengangkutan Awam Darat_ 143

subseksyen 154(2), Suruhanjaya hendaklah menyiarkan, mengikut
apa-apa cara yang difikirkannya sesuai, suatu notis mengenai
perkara yang berikut:

_(a) hakikat bahawa ia mengadakan siasatan itu;_

_(b) tempoh siasatan itu akan diadakan;_

_(c) jenis perkara yang dengannya siasatan itu adalah_
berhubungan;

_(d)_ tempoh sekurang-kurangnya empat puluh lima hari yang
dalamnya, dan bentuk yang dengannya, orang awam
dipelawa untuk membuat penghujahan kepada Suruhanjaya
mengenai perkara itu;

_(e)_ perkara yang diinginkan oleh Suruhanjaya supaya diliputi
oleh penghujahan itu; dan

_(f) alamat atau alamat-alamat tempat penghujahan itu boleh_
dihantar.

(2) Suruhanjaya tidak dikehendaki untuk menyiarkan suatu
notis mengenai semua perkara yang disebut dalam subseksyen
(1) pada masa yang sama atau mengikut cara yang sama.

(3) Suruhanjaya hendaklah menimbangkan apa-apa penghujahan
yang diterima dalam tempoh yang dinyatakan dalam notis itu.

(4) Penghujahan yang dibuat oleh orang awam hendaklah
mengikut bentuk dan jenis yang dinyatakan dalam notis itu.

**Siasatan tertutup dan bahan rahsia**

**157. (1) Walau apa pun subseksyen 155(3), suatu siasatan atau**
sebahagian daripada suatu siasatan boleh dijalankan secara tertutup
jika Suruhanjaya berpuas hati bahawa—

_(a) sesuatu dokumen atau maklumat yang mungkin diberikan,_
atau sesuatu perkara yang mungkin berbangkit semasa
siasatan awam itu atau sebahagian daripada siasatan itu
adalah bersifat rahsia; atau

_(b) siasatan atau sebahagian daripada siasatan itu mengenai_
sesuatu perkara atau sebahagian daripada sesuatu perkara
itu tidak akan mendatangkan faedah kepada pentadbiran
sewajarnya Akta ini jika siasatan atau sebahagian daripada
siasatan itu dibuka kepada orang awam.


-----

144 _Rang Undang-Undang_

(2) Suruhanjaya boleh mengarahkan supaya semua keterangan,
dokumen atau bahan lain yang bersifat rahsia yang dikemukakan
pada suatu siasatan awam tidak disiarkan atau dizahirkan oleh
mana-mana orang atau, bahawa penyiaran atau penzahiran
keterangan, dokumen atau bahan sedemikian oleh mana-mana
orang hendaklah disekat.

(3) Jika suatu siasatan atau sebahagian daripada suatu siasatan
berlangsung secara tertutup, Suruhanjaya hendaklah memberikan
arahan tentang orang yang boleh hadir pada siasatan itu atau
sebahagian daripada siasatan itu.

**Laporan mengenai siasatan awam**

**158. (1) Suruhanjaya hendaklah menyiarkan suatu laporan**
mengenai dapatannya berkenaan dengan apa-apa siasatan awam
yang dijalankan olehnya.

(2) Suruhanjaya hendaklah menyiarkan laporan itu dalam masa
enam puluh hari dari tamatnya siasatan awam itu.

(3) Suruhanjaya tidak boleh memasukkan dalam laporan itu
apa-apa dokumen, maklumat atau bahan—

_(a) yang bersifat rahsia;_

_(b) yang penzahirannya mungkin menjejaskan perbicaraan_
adil seseorang;

_(c) yang mungkin melibatkan penzahiran yang tidak munasabah_
mengenai maklumat peribadi mana-mana individu,
termasuklah individu yang telah mati; atau

_(d)_ yang tertakluk kepada suatu perintah yang dibuat di bawah
seksyen 157.

**Perlindungan daripada tindakan sivil**

**159. Tiada prosiding sivil boleh diambil terhadap seseorang**
berkenaan dengan apa jua jenis kerugian, kerosakan atau kecederaan
yang dialami oleh seorang lain disebabkan oleh mana-mana
perbuatan yang berikut yang dilakukan dengan suci hati:

_(a) pembuatan suatu permintaan untuk mengadakan suatu_
siasatan di bawah seksyen 154; atau


-----

_Pengangkutan Awam Darat_ 145

_(b) pembuatan suatu pernyataan kepada, atau pemberian suatu_
dokumen atau maklumat kepada, Suruhanjaya berhubung
dengan suatu siasatan di bawah Bab ini.

**Daftar laporan**

**160. Suruhanjaya hendaklah menyenggarakan sesuatu daftar**
mengenai semua laporan yang dibuat menurut suatu siasatan di
bawah Bab ini mengikut seksyen 249.

Bab 3

_Penyiasatan_

**Penyiasatan oleh Suruhanjaya**

**161. Walau apa pun peruntukan mana-mana undang-undang**
bertulis yang lain, Suruhanjaya hendaklah menyiasat apa-apa
perkara mengenai pentadbiran Akta ini jika—

_(a) Menteri mengarahkan Suruhanjaya supaya menjalankan_
suatu penyiasatan mengenai apa-apa kesalahan di bawah
Akta ini yang telah dilakukan atau mungkin dilakukan;
atau

_(b) Suruhanjaya mempunyai alasan untuk mempercayai bahawa_
suatu kesalahan di bawah Akta ini telah, sedang atau
akan dilakukan.

**Aduan kepada Suruhanjaya**

**162. (1) Suruhanjaya boleh menjalankan suatu penyiasatan**
mengenai perkara yang disebut dalam seksyen 161 apabila diterima
aduan bertulis daripada seseorang.

(2) Aduan itu hendaklah menyatakan orang yang terhadapnya
aduan itu dibuat (“responden”).

(3) Jika menjadi ternyata kepada Suruhanjaya bahawa—

_(a) seseorang berhasrat untuk membuat suatu aduan; dan_

_(b) orang itu memerlukan bantuan untuk merumuskan aduan_
itu atau mengubahnya ke dalam bentuk bertulis,


-----

146 _Rang Undang-Undang_

menjadi kewajipan Suruhanjaya untuk mengambil langkah yang
munasabah untuk memberikan bantuan yang sesuai kepada orang
itu.

(4) Jika suatu aduan telah dibuat kepada Suruhanjaya di bawah
seksyen ini, Suruhanjaya boleh menjalankan siasatan mengenai
responden itu bagi maksud untuk memutuskan—

_(a) sama ada Suruhanjaya mempunyai kuasa untuk menyiasat_
perkara yang dengannya aduan itu adalah berhubungan;
atau

_(b) sama ada Suruhanjaya patut, mengikut budi bicaranya,_
menyiasat perkara itu.

(5) Jika Suruhanjaya memutuskan untuk tidak menyiasat, atau
tidak menyiasat selanjutnya, suatu perkara yang dengannya aduan
itu adalah berhubungan, ia hendaklah dengan secepat yang dapat
dilaksanakan dan mengikut apa-apa cara yang difikirkannya patut,
memberitahu pengadu dan responden mengenai keputusan itu dan
sebab bagi keputusan itu.

**Penjalanan penyiasatan**

**163. (1) Sebelum memulakan sesuatu penyiasatan mengenai**
suatu perkara yang dengannya aduan itu adalah berhubungan,
Suruhanjaya hendaklah memberitahu responden bahawa perkara
itu akan disiasat.

(2) Suatu penyiasatan di bawah Bahagian ini hendaklah dijalankan
sebagaimana yang difikirkan patut oleh Suruhanjaya.

(3) Suruhanjaya boleh, bagi maksud suatu penyiasatan,
mendapatkan maklumat daripada mana-mana orang yang difikirkannya
patut.

(4) Tertakluk kepada subseksyen (5), tidaklah perlu bagi seorang
pengadu atau responden untuk diberi peluang untuk hadir di
hadapan Suruhanjaya berkaitan dengan penyiasatan itu.

(5) Suruhanjaya tidak boleh, hasil daripada penyiasatan itu,
membuat dapatan yang menentang seorang pengadu atau responden
melainkan jika ia telah memberi pengadu atau responden itu
peluang untuk membuat penghujahan mengenai perkara yang
dengannya penyiasatan itu adalah berhubungan dalam tempoh
masa yang tidak kurang daripada tiga puluh hari.


-----

_Pengangkutan Awam Darat_ 147

(6) Suruhanjaya hendaklah menimbangkan penghujahan yang
dibuat oleh pengadu atau responden itu di bawah subseksyen (5)
sebelum membuat keputusannya.

**Laporan tentang penyiasatan**

**164. (1) Selepas tamatnya suatu penyiasatan, Suruhanjaya hendaklah**
menyediakan dan memberikan suatu laporan kepada Menteri.

(2) Laporan di bawah subseksyen (1) hendaklah meliputi—

_(a) penjalanan penyiasatan yang berkenaan;_

_(b) apa-apa dapatan yang dibuat oleh Suruhanjaya hasil_
daripada penyiasatan itu;

_(c) keterangan dan bahan lain yang berdasarkannya dapatan_
itu dibuat; dan

_(d)_ apa-apa perkara lain yang berhubungan dengan atau,
berbangkit daripada, penyiasatan itu sebagaimana yang
difikirkan patut oleh Suruhanjaya atau sebagaimana yang
diarahkan oleh Menteri.

**Penyiaran laporan**

**165. Menteri boleh mengarahkan Suruhanjaya supaya meyiarkan**
suatu laporan mengenai suatu penyiasatan jika Menteri berpuas
hati bahawa penyiaran itu adalah perlu demi kepentingan negara
atau awam.

BAHAGIAN VII

PERLINDUNGAN PELANGGAN DAN PENYELESAIAN PERTIKAIAN

Bab 1

_Perlindungan pelanggan_

**Menguruskan pelanggan**

**166. Seseorang pemegang lesen, pengendali berlesen dan pemegang**
lesen terminal yang mengadakan perkhidmatan pengangkutan
awam darat mempunyai kewajipan am untuk berurusan dengan
pelanggan secara munasabah dan memberi tumpuan terhadap
aduan pelanggan dengan memadai.


-----

148 _Rang Undang-Undang_

**Standard pelanggan**

**167. (1) Suruhanjaya boleh, atas inisiatifnya sendiri atau atas**
syor Forum Pengangkutan Awam Darat, menyediakan atau
menyebabkan supaya disediakan standard pelanggan yang boleh
dinyatakan dalam garis panduan yang dikeluarkan di bawah Akta
ini, yang hendaklah termasuk tatacara contoh bagi—

_(a) memenuhi dengan munasabahnya kehendak pelanggan;_

_(b) membuat, menerima dan menangani aduan pelanggan yang_
berkenaan dengan penjalanan atau operasi seseorang
pemegang lesen, pengendali berlesen atau pemegang
lesen terminal, menangani pertikaian melalui proses
termasuk mediasi, dan tatacara mengenai pampasan bagi
pelanggan dalam hal pelanggaran standard pelanggan;
dan

_(c) perlindungan maklumat pelanggan._

(2) Perkara yang boleh ditumpukan dalam standard pelanggan
termasuk—

_(a) pemberian maklumat kepada pelanggan berkenaan dengan_
perkhidmatan, kadar dan prestasi;

_(b) tahap perkhidmatan dan kualiti perkhidmatan yang akan_
disediakan untuk pelanggan; dan

_(c) apa-apa perkara lain yang berkaitan dengan pelanggan._

**Forum Pengangkutan Awam Darat**

**168. (1) Suruhanjaya hendaklah menamakan suatu badan yang**
dikenali sebagai “Forum Pengangkutan Awam Darat” bagi maksud
Akta ini dengan memberitahu badan itu secara bertulis, jika
Suruhanjaya berpuas hati bahawa—

_(a) keanggotaan badan itu terbuka kepada semua orang;_

_(b) badan itu berupaya untuk melaksanakan fungsinya_
sebagaimana yang dikehendaki di bawah peruntukan
yang berkaitan Akta ini; dan

_(c) badan itu mempunyai perlembagaan bertulis._


-----

_Pengangkutan Awam Darat_ 149

(2) Badan itu hendaklah bersetuju secara bertulis untuk menjadi
Forum Pengangkutan Awam Darat sebelum penamaan itu boleh
didaftarkan.

**Fungsi Forum Pengangkutan Awam Darat**

**169. (1) Forum Pengangkutan Awam Darat hendaklah mempunyai**
semua fungsi yang diberikan kepadanya di bawah Akta ini dan,
tanpa menjejaskan keluasan peruntukan sebelum ini, Forum
Pengangkutan Awam Darat hendaklah mempunyai fungsi yang
berikut:

_(a) untuk memberikan maklum balas dan membuat syor_
kepada Suruhanjaya mengenai apa-apa perkara yang
berkaitan dengan kepentingan pelanggan berkenaan
dengan pengangkutan awam darat;

_(b) untuk mewakili kepentingan pelanggan berkenaan dengan_
pengangkutan awam darat;

_(c) untuk memajukan kepentingan pelanggan berhubung dengan_
tambang, tambang muatan dan caj lain, dan standard
perkhidmatan pengangkutan penumpang awam darat;

_(d)_ untuk mengenal pasti dan mengadakan kajian semula
perkara yang menyentuh kepentingan pelanggan dan,
untuk memastikan bahawa pemegang lesen, pengendali
berlesen dan pemegang lesen terminal menyedari dan
responsif terhadap kebimbangan mengenai perkhidmatan
mereka;

_(e)_ untuk membuat publisiti tentang kewujudan, fungsi dan
kerja Forum Pengangkutan Awam Darat dalam melindungi
kepentingan pelanggan; dan

_(f)_ untuk menjalankan apa-apa fungsi yang ditentukan oleh
Suruhanjaya.

(2) Suruhanjaya hendaklah mengambil kira dengan sewajarnya
syor Forum Pengangkutan Awam Darat dalam penjalanan kuasanya
dan pelaksanaan fungsinya di bawah Akta ini.


-----

150 _Rang Undang-Undang_

**Pengelakan kontrak**

**170.** Apa-apa kontrak bagi pengangkutan seseorang penumpang
di dalam suatu kenderaan perkhidmatan awam, kenderaan
pelancongan atau kereta api hendaklah, setakat yang ia berupa
sebagai menidakkan atau membataskan tanggungan mana-mana
orang berkenaan dengan mana-mana tuntutan yang mungkin
selainnya boleh dibuat dengan sah terhadap orang itu berkenaan
dengan kematian atau kecederaan badan penumpang itu semasa
dibawa di dalam, memasuki atau turun dari kenderaan perkhidmatan
awam, kenderaan pelancongan atau kereta api itu atau yang berupa
mengenakan apa-apa syarat berkenaan dengan penguatkuasaan
mana-mana tanggungan sedemikian, adalah tidak sah.

Bab 2

_Penyelesaian pertikaian_

**Pertikaian**

**171. (1) Suatu pertikaian antara dua pemegang lesen, pengendali**
berlesen dan pemegang lesen terminal atau lebih berkenaan
dengan apa-apa perkara di bawah Akta ini hendaklah mula-mula
cuba diselesaikan melalui rundingan antara pihak-pihak kepada
pertikaian itu.

(2) Tertakluk kepada seksyen 138, jika pihak-pihak kepada
pertikaian itu tidak dapat mencapai suatu persetujuan, pihakpihak itu boleh mengusahakan penyelesaian pertikaian itu dengan
merujukkan pertikaian itu kepada Suruhanjaya.

(3) Suruhanjaya hendaklah menubuhkan suatu jawatankuasa
untuk mendengar dan menyelesaikan pertikaian itu.

(4) Walau apa pun subseksyen (1)—

_(a) Suruhanjaya boleh merujukkan apa-apa pertikaian di_
bawah seksyen 138; atau

_(b) pihak-pihak kepada apa-apa pertikaian yang melibatkan suatu_
tuntutan berkenaan dengan apa-apa aspek pengangkutan
awam darat, sama ada terhadap mana-mana pemegang lesen,
pengendali berlesen atau pemegang lesen terminal atau
selainnya, boleh bersesama berusaha untuk menyelesaikan
pertikaian itu dengan merujukkan pertikaian itu,


-----

_Pengangkutan Awam Darat_ 151

kepada jawatankuasa yang ditubuhkan oleh Suruhanjaya di bawah
subseksyen (3).

(5) Suruhanjaya hendaklah melantik mana-mana anggotanya
untuk menjadi pengerusi jawatankuasa yang ditubuhkan olehnya
di bawah subseksyen (3).

(6) Apa-apa rujukan di bawah seksyen ini hendaklah secara
bertulis dan adalah tertakluk kepada pembayaran fi yang ditetapkan
dan tertakluk kepada apa-apa terma dan syarat yang ditetapkan.

**Tatacara pertikaian**

**172. (1) Suatu jawatankuasa yang ditubuhkan oleh Suruhanjaya**
untuk mendengar dan menyelesaikan pertikaian hanya boleh
berbuat demikian di bawah Bab ini jika ia diberitahu secara
bertulis mengenai pertikaian itu atau menurut rujukan di bawah
subseksyen 171(4).

(2) Jawatankuasa itu hendaklah menerima pakai apa-apa tatacara
yang difikirkannya patut dan wajar dalam pendengaran suatu
pertikaian.

**Jawatankuasa hendaklah memutuskan mengenai pertikaian**
**yang diberitahu**

**173. (1) Apabila suatu pemberitahuan bertulis diterima daripada**
pihak-pihak kepada pertikaian yang disebut dalam subseksyen
171(2) atau menurut suatu rujukan di bawah subseksyen 171(4),
jawatankuasa itu hendaklah bersidang dengan secepat yang dapat
dilaksanakan untuk memutuskan pertikaian itu.

(2) Jawatankuasa adalah terikat di bawah subseksyen (1) untuk
bersidang untuk memutuskan suatu pertikaian jika ia berpuas hati
bahawa—

_(a) suatu persetujuan tidak akan dicapai, atau tidak akan_
dicapai dalam masa yang munasabah;

_(b) pemberitahuan mengenai pertikaian itu tidak bersifat_
ringan, remeh atau menyusahkan; dan

_(c) penyelesaian pertikaian itu akan menggalakkan matlamat_
Akta ini.


-----

152 _Rang Undang-Undang_

(3) Jawatankuasa boleh menyelesaikan pertikaian itu atas apaapa terma dan syarat yang difikirkannya patut.

**Keputusan hendaklah secara bertulis**

**174. (1) Terma dan syarat apa-apa penyelesaian pertikaian oleh**
jawatankuasa di bawah Bab ini hendaklah disertai dengan alasan
dan hendaklah secara bertulis.

(2) Jawatankuasa hendaklah memberi pihak-pihak kepada
pertikaian itu suatu salinan keputusannya dengan secepat yang
dapat dilaksanakan.

(3) Keputusan jawatankuasa itu hendaklah disifatkan sebagai
keputusan Suruhanjaya dan hendaklah mengikat pihak-pihak
kepada pertikaian itu.

**Pendaftaran keputusan**

**175. (1) Suruhanjaya hendaklah menyenggarakan suatu daftar**
mengenai semua keputusan jawatankuasa di bawah Bab ini
mengikut seksyen 249.

(2) Daftar itu hendaklah mengandungi—

_(a) nama pihak-pihak kepada pertikaian itu;_

_(b) suatu perihalan am mengenai perkara yang berhubungan_
dengan keputusan itu dan keputusan itu; dan

_(c) tarikh keputusan itu,_

kecuali alasan bagi keputusan itu.

**Penguatkuasaan keputusan**

**176. Sesuatu keputusan yang diberikan oleh Suruhanjaya boleh,**
dengan kebenaran Mahkamah Sesyen, dikuatkuasakan mengikut
cara yang sama seperti suatu penghakiman atau perintah yang sama
kesannya, dan jika kebenaran diberikan sedemikian, penghakiman
boleh dimasukkan mengikut terma keputusan itu.


-----

_Pengangkutan Awam Darat_ 153

BAHAGIAN VIII

TRIBUNAL RAYUAN

**Penubuhan Tribunal Rayuan**

**177. Suatu Tribunal Rayuan hendaklah ditubuhkan bagi maksud**
mengkaji semula apa-apa keputusan atau arahan Suruhanjaya di
bawah Akta ini atas rayuan, kecuali suatu keputusan di bawah
subseksyen 17(3), 37(3) atau 52(3).

**Keanggotaan Tribunal Rayuan**

**178. (1) Tribunal Rayuan hendaklah terdiri daripada anggota**
yang berikut yang hendaklah dilantik oleh Menteri:

_(a) seorang Pengerusi; dan_

_(b) sekurang-kurangnya dua anggota lain, atau apa-apa_
bilangan genap anggota yang lebih ramai sebagaimana
yang difikirkan perlu oleh Menteri.

(2) Menteri hendaklah melantik seseorang yang merupakan
seorang anggota Perkhidmatan Kehakiman dan Perundangan
Persekutuan selama sekurang-kurangnya sepuluh tahun atau yang
merupakan seorang peguam bela dan peguam cara Mahkamah
Tinggi yang menjalankan amalan sekurang-kurangnya selama
sepuluh tahun untuk menjadi Pengerusi Tribunal Rayuan.

(3) Pelantikan anggota Tribunal Rayuan hendaklah disiarkan
dalam _Warta._

(4) Seorang anggota Tribunal Rayuan yang disebut dalam
perenggan(1)(b)—

_(a) hendaklah memegang jawatan selama tempoh tidak melebihi_
tiga tahun; dan

_(b) adalah layak untuk dilantik semula setelah habis tempoh_
jawatannya, tetapi tidak boleh dilantik bagi lebih daripada
dua tempoh berturut-turut.


-----

154 _Rang Undang-Undang_

**Elaun**

**179. (1) Anggota Tribunal Rayuan yang dilantik di bawah seksyen**
178 hendaklah dibayar apa-apa elaun tetap dan elaun lain yang
ditentukan oleh Menteri.

(2) Anggota Tribunal Rayuan hendaklah dibayar—

_(a) suatu elaun bersidang harian semasa persidangan Tribunal_
Rayuan; dan

_(b) elaun penginapan, perjalanan dan sara hidup,_

sebagaimana yang ditentukan oleh Menteri.

**Peletakan jawatan dan pembatalan pelantikan**

**180. (1) Pengerusi atau mana-mana anggota Tribunal Rayuan**
yang lain boleh pada bila-bila masa meletakkan jawatannya dengan
memberikan suatu notis bertulis kepada Menteri.

(2) Menteri boleh pada bila-bila masa membatalkan pelantikan
Pengerusi atau mana-mana anggota Tribunal Rayuan yang lain
jika—

_(a) dia tidak sempurna akal atau selainnya tidak berupaya_
untuk melaksanakan kewajipannya atau menguruskan
hal-ehwalnya;

_(b) dia menjadi bankrap atau tidak solven;_

_(c) dia dilarang menjadi pengarah syarikat di bawah peruntukan_
mana-mana undang-undang bertulis yang berhubungan
dengan syarikat;

_(d)_ dia telah disabitkan atas suatu kesalahan di bawah
mana-mana undang-undang oleh suatu mahkamah di
Malaysia;

_(e)_ dia telah melakukan salah laku yang serius berhubung
dengan kewajipannya;

_(f)_ dia tidak memenuhi obligasinya di bawah seksyen 182;
atau

_(g)_ prestasinya tidak memuaskan selama suatu tempoh masa
yang ketara.


-----

_Pengangkutan Awam Darat_ 155

**Pengosongan jawatan dan pelantikan sementara**

**181. (1) Jawatan Pengerusi atau mana-mana anggota Tribunal**
Rayuan yang lain hendaklah menjadi kosong jika—

_(a) dia mati;_

_(b) dia meletakkan jawatannya ataupun selainnya mengosongkan_
jawatannya sebelum habis tempoh yang baginya dia
dilantik; atau

_(c) pelantikannya dibatalkan di bawah seksyen 180._

(2) Menteri hendaklah melantik seorang lain mengikut seksyen
178 untuk menggantikan Pengerusi atau mana-mana anggota
Tribunal Rayuan yang lain semasa kekosongan jawatan Pengerusi
atau anggota Tribunal Rayuan.

(3) Menteri boleh melantik seorang lain secara sementara
mengikut seksyen 178 untuk bertindak sebagai Pengerusi atau
mana-mana anggota Tribunal Rayuan yang lain—

_(a) semasa apa-apa tempoh apabila Pengerusi atau anggota_
tidak hadir bertugas atau tidak ada di Malaysia; atau

_(b) jika Pengerusi atau anggota, kerana apa-apa sebab lain,_
tidak boleh melaksanakan tugas jawatannya.

(4) Tiada perbuatan yang dilakukan atau prosiding yang diambil
oleh Tribunal Rayuan pada penjalanan kuasanya atau pelaksanaan
fungsinya boleh terjejas atas alasan terdapat apa-apa kekosongan
dalam keanggotaan Tribunal Rayuan itu.

**Penzahiran kepentingan**

**182. (1) Seseorang anggota Tribunal Rayuan hendaklah**
menzahirkan, dengan secepat yang dapat dilaksanakan, kepada
Pengerusi mengenai apa-apa kepentingan, sama ada substansial
atau tidak, yang mungkin bercanggah dengan kewajipan anggota
itu sebagai anggota Tribunal Rayuan dalam sesuatu perkara
tertentu.

(2) Jika Pengerusi berpendapat bahawa kepentingan anggota
itu bercanggah dengan kewajipan anggota itu sebagai anggota
Tribunal Rayuan, Pengerusi hendaklah memaklumkan semua pihak
kepada perkara itu mengenai percanggahan itu.


-----

156 _Rang Undang-Undang_

(3) Jika tiada pihak kepada perkara itu membantah mengenai
percanggahan itu, anggota itu boleh terus melaksanakan kewajipannya
sebagai anggota Tribunal Rayuan berhubung dengan perkara
itu.

(4) Jika sesuatu pihak kepada perkara itu membantah mengenai
percanggahan itu, anggota Tribunal Rayuan itu tidak boleh
meneruskan pelaksanaan kewajipannya sebagai anggota Tribunal
Rayuan berhubung dengan perkara itu.

(5) Kegagalan oleh anggota untuk menzahirkan kepentingannya
di bawah subseksyen (1) hendaklah—

_(a) menidaksahkan keputusan Tribunal Rayuan itu, melainkan_
jika semua pihak bersetuju untuk terikat dengan keputusan
itu; dan

_(b) menjadikan anggota itu tertakluk kepada pembatalan_
pelantikannya di bawah seksyen 180.

**Setiausaha Tribunal Rayuan dan pegawai lain**

**183. (1) Seorang Setiausaha Tribunal Rayuan dan apa-apa bilangan**
pegawai yang diperlukan untuk menjalankan fungsi Tribunal
Rayuan hendaklah dilantik.

(2) Menteri boleh menetapkan apa-apa bilangan pegawai awam
yang difikirkan layak oleh Menteri untuk membantu Setiausaha
dalam menjalankan fungsinya di bawah subseksyen (1).

(3) Bagi maksud Akta ini, Setiausaha dan pegawai yang
ditetapkan di bawah subseksyen (2) hendaklah disifatkan sebagai
pegawai Tribunal Rayuan.

**Rayuan kepada Tribunal Rayuan**

184. (1) Seseorang yang terkilan dengan suatu keputusan atau
arahan Suruhanjaya sebagaimana yang dinyatakan dalam seksyen
177 boleh, tertakluk kepada pembayaran apa-apa fi dan pematuhan
apa-apa terma dan syarat yang ditetapkan, merayu kepada Tribunal
Rayuan dengan memfailkan suatu notis rayuan dengan Tribunal
Rayuan.


-----

_Pengangkutan Awam Darat_ 157

(2) Suatu notis rayuan hendaklah dibuat secara bertulis kepada
Tribunal Rayuan dalam masa tiga puluh hari dari tarikh keputusan
atau arahan Suruhanjaya dan perayu hendaklah memberikan suatu
salinan notis rayuan itu kepada Pengerusi Suruhanjaya.

(3) Notis rayuan hendaklah menyatakan secara ringkas
kandungan keputusan atau arahan Suruhanjaya yang dirayukan,
mengandungi alamat di mana apa-apa notis atau dokumen yang
berkaitan dengan rayuan itu boleh disampaikan kepada perayu
atau peguam belanya dan hendaklah ditandatangani oleh perayu
atau peguam belanya.

**Rekod keputusan atau arahan Suruhanjaya**

**185. (1) Orang yang terkilan yang disebut dalam subseksyen**
184(1) boleh, atas inisiatifnya sendiri, meminta secara bertulis
kepada Suruhanjaya untuk mendapatkan suatu pernyataan mengenai
alasan bagi keputusan atau arahan Suruhanjaya yang dirayukan.

(2) Tertakluk kepada subseksyen (3), Suruhanjaya boleh,
apabila diterimanya permintaan bertulis di bawah subseksyen (1),
memberikan suatu salinan pernyataan mengenai alasannya bagi
keputusan atau arahannya kepada orang yang terkilan itu apabila
dibayar fi yang ditetapkan.

(3) Apabila suatu notis rayuan telah difailkan dengan Tribunal
Rayuan di bawah subseksyen 184(1), Suruhanjaya hendaklah, jika
ia belum lagi menulis alasannya bagi keputusan atau arahannya
mengenai perkara yang dinyatakan dalam notis itu sebagaimana
yang diminta oleh perayu di bawah subseksyen (1), merekodkan
secara bertulis alasannya bagi keputusan atau arahannya dan
alasan bertulis itu hendaklah menjadi sebahagian daripada rekod
prosiding di hadapan Tribunal Rayuan.

**Penangguhan keputusan atau arahan sementara menanti**
**rayuan**

**186. (1) Sementara menunggu keputusan rayuan oleh Tribunal**
Rayuan, suatu keputusan atau arahan Suruhanjaya adalah sah,
mengikat dan boleh dikuatkuasakan kecuali jika suatu penggantungan
keputusan atau arahan Suruhanjaya telah dipohon oleh perayu dan
dibenarkan oleh Tribunal Rayuan.


-----

158 _Rang Undang-Undang_

(2) Suatu permohonan untuk penggantungan hendaklah secara
bertulis dan hendaklah dibuat kepada Tribunal Rayuan pada atau
selepas notis rayuan difailkan dengan Tribunal Rayuan.

**Komposisi Tribunal Rayuan**

**187. (1) Tiap-tiap prosiding Tribunal Rayuan hendaklah didengar**
dan dibereskan oleh tiga anggota atau apa-apa bilangan ganjil
anggota Tribunal Rayuan yang lebih besar sebagaimana yang
ditentukan oleh Pengerusi dalam mana-mana hal tertentu.

(2) Dalam ketiadaan Pengerusi, anggota Tribunal Rayuan yang
lebih kanan hendaklah menjadi Pengerusi.

**Persidangan Tribunal Rayuan**

**188. (1) Tribunal Rayuan hendaklah bersidang pada apa-apa**
tarikh dan di mana-mana tempat yang ditetapkan oleh Pengerusi
dari semasa ke semasa.

(2) Pengerusi boleh membatalkan atau menangguhkan manamana persidangan Tribunal Rayuan dan boleh menukar tempat
persidangan yang telah ditetapkan di bawah subseksyen (1).

(3) Apa-apa perubahan kepada tarikh atau tempat mana-mana
persidangan Tribunal Rayuan hendaklah dimaklumkan kepada
pihak-pihak kepada rayuan itu melalui notis bertulis.

**Tatacara Tribunal Rayuan**

**189. Tribunal Rayuan hendaklah memutuskan tatacaranya**
sendiri.

**Kuasa Tribunal Rayuan**

**190. (1) Tribunal Rayuan hendaklah mempunyai kuasa—**

_(a) untuk memanggil pihak-pihak kepada prosiding atau mana-_
mana orang lain untuk hadir di hadapannya untuk memberikan
keterangan berkenaan dengan sesuatu rayuan;


-----

_Pengangkutan Awam Darat_ 159

_(b) untuk mendapatkan dan menerima keterangan bersumpah_
atau ikrar sama ada bertulis atau lisan, dan memeriksa
semua orang sedemikian sebagai saksi sebagaimana yang
difikirkan perlu oleh Tribunal Rayuan;

_(c) jika seseorang dipanggil sedemikian, untuk menghendaki_
pengemukaan apa-apa maklumat, dokumen atau benda
lain dalam milikannya atau di bawah kawalannya yang
difikirkan perlu oleh Tribunal Rayuan bagi maksud
rayuan itu;

(d) untuk mengendalikan apa-apa sumpah, ikrar atau akuan
berkanun, mengikut kehendak keadaan;

(e) jika seseorang dipanggil sedemikian, untuk membenarkan
bayaran bagi apa-apa perbelanjaan yang munasabah yang
dilakukan berkaitan dengan kehadirannya;

(f) untuk menerima keterangan atau menolak keterangan yang
dikemukakan, sama ada lisan atau dokumentar, dan sama
ada boleh diterima atau tidak boleh diterima di bawah
peruntukan mana-mana undang-undang bertulis yang
sedang berkuat kuasa berhubungan dengan kebolehterimaan
keterangan;

_(g) untuk menangguhkan pendengaran rayuan itu dari semasa_
ke semasa, termasuk kuasa untuk penangguhan bagi
menimbangkan keputusannya;

(h) untuk mendapatkan nasihat pakar mengenai apa-apa perkara
di hadapannya, jika difikirkannya perlu; dan

_(j)_ untuk secara amnya mengarahkan atau melakukan segala
perkara yang perlu atau suai manfaat bagi mempercepat
keputusan rayuan.

(2) Tribunal Rayuan hendaklah mempunyai kuasa mahkamah
rendah berkenaan dengan penguatkuasaan kehadiran saksi,
pendengaran keterangan secara bersumpah atau berikrar dan
penjatuhan hukuman kerana penghinaan mahkamah.

**Keputusan Tribunal Rayuan**

**191. (1) Keputusan Tribunal Rayuan, mengenai apa-apa perkara,**
hendaklah diputuskan mengikut majoriti anggotanya.


-----

160 _Rang Undang-Undang_

(2) Sesuatu keputusan Tribunal Rayuan adalah muktamad dan
mengikat pihak-pihak kepada rayuan itu dan tidak boleh dirayukan
selanjutnya.

**Penguatkuasaan keputusan Tribunal Rayuan**

**192. Sesuatu keputusan yang diberikan oleh Tribunal Rayuan**
boleh, dengan kebenaran Mahkamah Sesyen, dikuatkuasakan
dalam cara yang sama seperti suatu penghakiman atau perintah
yang mempunyai kesan yang sama, dan jika kebenaran diberikan
sedemikian, penghakiman itu bolehlah dimasukkan mengikut terma
keputusan itu.

**Kekebalan tindakan kerana perbuatan atau peninggalan yang**
**dilakukan dengan suci hati**

**193. Tiada tindakan atau guaman boleh dimulakan atau dikekalkan**
dalam mana-mana mahkamah terhadap—

_(a) Tribunal Rayuan;_

_(b) Pengerusi atau mana-mana anggota Tribunal Rayuan;_
dan

_(c) Setiausaha atau mana-mana pegawai Tribunal Rayuan_
yang lain,

bagi apa-apa perbuatan atau peninggalan yang dilakukan atau
ditinggalkan olehnya dengan suci hati dalam melaksanakan
fungsinya dan menjalankan kuasanya di bawah Akta ini.

BAHAGIAN IX

PENGAMBILALIHAN KAWALAN

**Tindakan oleh Menteri dalam hal keadaan tertentu**

**194. (1) Jika sesuatu lesen atau lesen pengendali yang dikeluarkan**
di bawah Akta ini telah dibatalkan atau digantung di bawah
seksyen 9, 27, 45, 62 atau 106, dan Menteri berpuas hati bahawa


-----

_Pengangkutan Awam Darat_ 161

adalah demi kepentingan awam bagi apa-apa perkhidmatan atau
kemudahan yang disediakan oleh pemegang lesen, pengendali
berlesen atau pemegang lesen terminal itu diteruskan—

_(a) Menteri boleh melalui perintah yang disiarkan dalam Warta_
memperuntukkan bagi Suruhanjaya untuk mengambil alih
kawalan ke atas keseluruhan harta, perniagaan dan halehwal pemegang lesen, pengendali berlesen atau pemegang
lesen terminal itu dan menjalankan keseluruhan perniagaan
dan hal-ehwalnya, atau untuk mengambil alih kawalan ke
atas apa-apa bahagian harta, perniagaan dan hal-ehwalnya
dan menjalankan apa-apa bahagian perniagaan dan halehwalnya, sebagaimana yang dinyatakan dalam perintah
itu, atau bagi Suruhanjaya untuk melantik mana-mana
orang untuk berbuat demikian bagi pihak Suruhanjaya
dan bagi kos dan perbelanjaan Suruhanjaya atau saraan
orang yang dilantik sedemikian, mengikut mana-mana
yang berkenaan, dibayar daripada kumpulan wang dan
harta pemegang lesen, pengendali berlesen atau pemegang
lesen terminal itu sebagai cagaran pertama ke atasnya;

_(b) Menteri boleh, sama ada atau tidak suatu perintah telah_
dibuat di bawah perenggan _(a), membenarkan suatu_
permohonan dibuat oleh Suruhanjaya kepada Mahkamah
Tinggi untuk melantik seorang penerima atau pengurus
untuk menguruskan keseluruhan harta, perniagaan dan
hal-ehwal pemegang lesen, pengendali berlesen atau
pemegang lesen terminal itu atau mana-mana bahagiannya
sebagaimana yang dinyatakan dalam perintah itu, jika
ada, dan bagi semua perintah atau arahan Mahkamah
Tinggi yang berdampingan, bersampingan atau berbangkit
berhubung dengan pelantikan sedemikian yang, pada
pendapat Suruhanjaya, adalah perlu atau suai manfaat.

(2) Menteri boleh, melalui perintah yang disiarkan dalam Warta
mengecualikan orang yang dilantik menurut perenggan (1)(a) atau
_(b) daripada peruntukan Bab 2 Bahagian II, Bab 1, 2, 3 dan 4_
Bahagian III dan Bab 4 dan 5 Bahagian IV.

(3) Suatu perintah Menteri di bawah subseksyen (1) dan (2)
boleh diubahsuaikan, dipinda, ditukar, diubah atau digantikan
sama ada secara prospektif, atau jika tidak adalah praktik atau
adalah adil untuk berbuat demikian, secara ke belakang, melalui
suatu perintah lanjut di bawah subseksyen (1) atau (2), mengikut
mana-mana yang berkenaan.


-----

162 _Rang Undang-Undang_

(4) Suatu perintah yang dibuat di bawah subseksyen (1), (2) atau
(3) boleh, pada bila-bila masa, dibatalkan melalui suatu perintah
yang dibuat seumpamanya oleh Menteri dan apa-apa perintah
sedemikian boleh mengandungi segala perintah, arahan atau
peruntukan yang bersifat dampingan, sampingan atau berbangkit
sebagaimana yang difikirkannya perlu atau suai manfaat oleh
Menteri.

**Tindakan oleh Menteri berkenaan dengan pemegang lesen,**
**pengendali berlesen atau pemegang lesen terminal demi**
**kepentingan negara**

**195. (1) Walau apa pun apa-apa jua peruntukan lain dalam Akta**
ini atau mana-mana undang-undang bertulis yang lain, Menteri
boleh, jika difikirkannya perlu demi kepentingan negara, melalui
perintah yang disiarkan dalam _Warta, mengarahkan supaya—_

_(a) Suruhanjaya mengambil alih kawalan ke atas keseluruhan_
harta, perniagaan atau hal-ehwal pemegang lesen,
pengendali berlesen atau pemegang lesen terminal dan
menjalankan keseluruhan perniagaan dan hal-ehwal
pemegang lesen, pengendali berlesen atau pemegang
lesen terminal itu;

_(b) Suruhanjaya mengambil alih kawalan ke atas apa-apa_
bahagian harta, perniagaan dan hal-ehwal pemegang
lesen, pengendali berlesen atau pemegang lesen terminal
sebagaimana yang dinyatakan oleh Menteri dan menjalankan
mana-mana bahagian daripada perniagaan dan hal-ehwal
pemegang lesen, pengendali berlesen atau pemegang
lesen terminal itu;

_(c) Suruhanjaya melantik mana-mana orang untuk menjalankan_
mana-mana tindakan yang diarahkan dalam perenggan
_(a) atau_ _(b) bagi pihak Suruhanjaya; dan_

_(d) perbelanjaan Suruhanjaya, atau saraan orang yang dilantik_
sedemikian di bawah perenggan (c), mengikut mana-mana
yang berkenaan, dibayar daripada aset pemegang lesen,
pengendali berlesen atau pemegang lesen terminal itu
dengan diberi keutamaan daripada semua tuntutan lain
sama ada bercagar atau tidak bercagar.


-----

_Pengangkutan Awam Darat_ 163

(2) Penentuan mengenai apa yang terjumlah kepada kepentingan
negara hendaklah dibuat oleh Menteri dan penentuan sedemikian
adalah muktamad dan mengikat semua orang.

(3) Kuasa Menteri di bawah seksyen ini hendaklah dijalankan
hanya dengan kelulusan terdahulu Kerajaan Persekutuan.

(4) Menteri boleh, melalui perintah yang disiarkan dalam Warta,
mengecualikan orang yang dilantik oleh Suruhanjaya menurut
subseksyen (1) daripada peruntukan Bab 2 Bahagian II, Bab 1,
2, 3 dan 4 Bahagian III dan Bab 4 dan 5 Bahagian IV.

**Peruntukan berhubungan dengan pelantikan di bawah seksyen**
**194 atau 195**

**196. (1) Seseorang yang dilantik oleh Suruhanjaya di bawah**
perenggan 194 (1)(a) atau 195(1)(c) hendaklah dilantik selama
apa-apa tempoh yang ditentukan oleh Suruhanjaya, tetapi tidak
melebihi, dalam apa-apa hal, dua tahun, tetapi boleh dilantik
semula oleh Suruhanjaya dengan kelulusan Menteri bagi tiga
tempoh berturut-turut yang lanjut yang tidak melebihi satu tahun
bagi setiap tempoh, dan hendaklah dalam tempoh pelantikan atau
pelantikan semula itu memegang jawatannya selama dipersetujui
oleh Suruhanjaya.

(2) Terma dan syarat pelantikan yang disebut dalam subseksyen
(1) hendaklah, tertakluk kepada perintah yang di bawahnya
pelantikan itu dibuat dan kepada subseksyen (1), ditentukan oleh
Suruhanjaya dan hendaklah mengikat pemegang lesen, pengendali
berlesen atau pemegang lesen terminal yang berkenaan.

(3) Seseorang yang memegang apa-apa lantikan yang disebut
dalam subseksyen (1) tidak dikenakan apa-apa obligasi atau
tanggungan semata-mata oleh sebab dia memegang pelantikan
sedemikian.

(4) Jika seorang penerima atau pengurus telah dilantik berkenaan
dengan seorang pemegang lesen, pengendali berlesen atau pemegang
lesen terminal oleh Mahkamah Tinggi di bawah perenggan
194(1)(b), semua kos, caj dan perbelanjaan yang sepatutnya,
termasuk saraan penerima atau pengurus itu, hendaklah dibayar
daripada aset pemegang lesen, pengendali berlesen atau pemegang
lesen terminal itu dengan diberi keutamaan daripada segala
tuntutan lain.


-----

164 _Rang Undang-Undang_

**Peruntukan berhubungan dengan pengambilalihan kawalan**
**di bawah seksyen 194 atau 195**

**197. (1) Jika kawalan ke atas pemegang lesen, pengendali**
berlesen atau pemegang lesen terminal telah diambil alih menurut
suatu perintah di bawah seksyen 194 atau 195, pemegang lesen,
pengendali berlesen atau pemegang lesen terminal itu atau,
jika pemegang lesen, pengendali berlesen atau pemegang lesen
terminal itu ialah suatu syarikat, syarikat itu dan pengarahnya,
dan pegawainya hendaklah menyerahkan harta, perniagaan atau
hal-ehwalnya kepada kawalan sedemikian, dan hendaklah memberi
Suruhanjaya atau, jika kawalan itu diambil alih oleh seorang yang
dilantik oleh Suruhanjaya (disebut sebagai “orang dilantik”), kepada
orang dilantik itu, segala kemudahan sedemikian yang dikehendaki
untuk menjalankan perniagaan dan hal-ehwal pemegang lesen,
pengendali berlesen atau pemegang lesen terminal itu.

(2) Jika kawalan ke atas pemegang lesen, pengendali berlesen
atau pemegang lesen terminal telah diambil alih menurut perintah di
bawah seksyen 194 atau 195, Suruhanjaya atau orang dilantik itu,
mengikut mana-mana yang berkenaan, hendaklah terus mengawal
harta, perniagaan dan hal-ehwal pemegang lesen, pengendali
berlesen atau pemegang lesen terminal yang berkenaan, dan
menjalankan perniagaan dan hal-ehwal pemegang lesen, pengendali
berlesen atau pemegang lesen terminal itu atas nama dan bagi
pihak pemegang lesen, pengendali berlesen atau pemegang lesen
terminal itu, sebagaimana yang diperuntukkan dalam perintah itu,
sehingga masa apabila perintah itu dibatalkan di bawah subseksyen
194(4).

(3) Di sepanjang tempoh kawalan pemegang lesen, pengendali
berlesen, atau pemegang lesen terminal menurut perintah di bawah
seksyen 194 atau 195, hendaklah terletak hak pada Suruhanjaya
atau orang dilantik itu, mengikut mana-mana yang berkenaan,
segala kuasa pemegang lesen, pengendali berlesen atau pemegang
lesen terminal itu atau, jika pemegang lesen, pengendali berlesen
atau pemegang lesen terminal itu ialah suatu syarikat, syarikat
dan pengarahnya, di bawah dokumen konstituen pemegang lesen,
pengendali berlesen atau pemegang lesen terminal itu, atau yang
boleh dijalankan oleh pemegang lesen, pengendali berlesen atau
pemegang lesen terminal itu atau syarikat atau pengarahnya di
bawah mana-mana undang-undang bertulis atau selainnya dengan
cara apa sekalipun, tidak kira sama ada kuasa itu boleh dijalankan


-----

_Pengangkutan Awam Darat_ 165

melalui ketetapan, ketetapan khas, atau mengikut apa-apa jua
pun cara lain, dan apa-apa jua pun kesukaran yang berbangkit
berhubungan dengannya boleh diselesaikan oleh Menteri melalui
arahan bertulis.

(4) Dalam tempoh berkuat kuasanya suatu perintah di bawah
seksyen 194 atau 195, tiada pemegang lesen, pengendali berlesen
atau pemegang lesen terminal atau jika pemegang lesen, pengendali
berlesen atau pemegang lesen terminal itu ialah suatu syarikat,
tiada syarikat atau pengarah, yang dengannya perintah itu adalah
berhubungan boleh, sama ada secara langsung atau tidak langsung,
melibatkan diri dalam apa-apa aktiviti yang berhubungan dengan
pemegang lesen, pengendali berlesen atau pemegang lesen terminal
itu, kecuali sebagaimana yang dikehendaki atau dibenarkan oleh
Suruhanjaya atau orang dilantik itu, mengikut mana-mana yang
berkenaan, dan tiada saraan daripada apa jua pun jenis boleh
terakru atau kena dibayar kepada pemegang lesen, pengendali
berlesen atau pemegang lesen terminal itu atau, jika pemegang
lesen, pengendali berlesen atau pemegang lesen terminal itu
ialah suatu syarikat, syarikat atau mana-mana pengarah, kecuali
sebagaimana yang diluluskan secara bertulis oleh Suruhanjaya
atau orang dilantik itu, mengikut mana-mana yang berkenaan,
berhubungan dengan apa-apa aktiviti yang dikehendaki atau
dibenarkan seperti yang disebut terdahulu oleh Suruhanjaya atau
orang dilantik itu, mengikut mana-mana yang berkenaan.

(5) Dengan ini diisytiharkan bahawa suatu perintah di bawah
seksyen 194 atau 195 tidak mempunyai kuat kuasa untuk
memberikan atau meletakhakkan apa-apa hakmilik pada, atau
apa-apa kepentingan benefisial mengenai apa-apa harta pemegang
lesen, pengendali berlesen atau pemegang lesen terminal itu yang
dengannya perintah itu adalah berhubungan pada Suruhanjaya
atau orang dilantik itu, mengikut mana-mana yang berkenaan.

BAHAGIAN X

KESALAHAN UMUM DAN PENALTI

**Membawa dengan menyalahi undang-undang barangan atau**
**bagasi yang berbahaya atau memudaratkan**

**198. (1) Tiada seorang pun boleh membawa atau menyebabkan**
supaya dibawa ke atas suatu kenderaan yang berkaitan atau


-----

166 _Rang Undang-Undang_

kereta api, apa-apa barangan atau bagasi yang berbahaya atau
memudaratkan—

_(a) daripada kelas atau jenis yang ditetapkan; dan_

_(b) kecuali mengikut peraturan-peraturan yang dibuat di_
bawah Akta ini berkenaan dengan pembawaan barangan
yang berbahaya atau memudaratkan oleh kenderaan yang
berkaitan atau kereta api.

(2) Tiada apa-apa jua dalam seksyen ini atau mana-mana
perintah atau peraturan-peraturan yang dibuat di bawah Akta ini
boleh ditafsirkan sebagai mengurangkan mana-mana undang-undang
bertulis yang berkuat kuasa yang berhubungan dengan pemilikan
atau pengangkutan barangan atau bagasi yang berbahaya atau
memudaratkan.

(3) Seseorang pemegang lesen atau pengendali berlesen boleh
enggan untuk membawa apa-apa barangan atau bagasi yang
disyaki mengandungi benda yang berbahaya sifatnya, dan boleh
menghendaki supaya barangan atau bagasi itu dibuka.

(4) Dalam hal mana-mana barangan atau bagasi itu telah diterima
oleh mana-mana pemegang lesen atau pengendali berlesen bagi
maksud membawanya di atas kenderaan yang berkaitan atau
kereta api, mana-mana pekerja pemegang lesen atau pengendali
berlesen itu boleh menghentikan penghantarannya sehingga dia
berpuas hati tentang sifat kandungan barangan atau bagasi itu.

(5) Seseorang yang membawa atau mendepositkan atau
menyebabkan supaya dibawa atau didepositkan mana-mana
barangan atau bagasi yang berbahaya atau memudaratkan di atas
suatu kenderaan yang berkaitan atau kereta api berlanggaran
dengan subseksyen (1) melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi tujuh tahun atau
kedua-duanya.

**Memasuki atau meninggalkan koc kereta api, kenderaan**
**perkhidmatan awam atau kenderaan pelancongan, dsb., semasa**
**sedang bergerak atau membuat perjalanan di luar aturan**

**199. Mana-mana penumpang yang masuk ke dalam atau ke atas,**
atau cuba untuk masuk ke dalam atau ke atas, atau keluar atau
cuba untuk keluar dari mana-mana koc kereta api, kenderaan


-----

_Pengangkutan Awam Darat_ 167

perkhidmatan awam atau kenderaan pelancongan semasa koc atau
kenderaan itu sedang bergerak, atau yang membuat perjalanan
atau cuba untuk membuat perjalanan di atas atau di dalam manamana bahagian koc atau kenderaan yang bukan dimaksudkan bagi
kegunaan penumpang, melakukan suatu kesalahan dan boleh,
apabila disabitkan, didenda tidak melebihi satu ribu ringgit bagi
setiap kesalahan itu.

**Kelakuan tidak senonoh atau sumbang atau kacau ganggu**

**200. Mana-mana orang yang—**

_(a) berkelakuan mengikut cara yang tidak senonoh atau sumbang_
atau melakukan apa-apa kacau ganggu di atas suatu koc
kereta api, premis kereta api, kenderaan perkhidmatan
awam atau kenderaan pelancongan; atau

_(b) mengamang, menggalang atau menghalang pemegang_
lesen atau pengendali berlesen atau seorang pekerja
pemegang lesen atau pengendali berlesen itu, termasuk
seorang pegawai kereta api, dalam melaksanakan
kewajipannya,

melakukan suatu kesalahan dan boleh, apabila disabitkan,
didenda tidak melebihi satu ribu ringgit atau dipenjarakan selama
tempoh tidak melebihi tiga bulan atau kedua-duanya, dan sebagai
tambahan, pesalah itu boleh dikeluarkan oleh pemegang lesen
atau pengendali berlesen itu atau seorang pekerja pemegang lesen
atau pengendali berlesen itu dari koc kereta api, premis kereta
api, kenderaan perkhidmatan awam atau kenderaan pelancongan
itu dan hendaklah, jika dia seorang penumpang, melucuthakkan
tambangnya.

**Perbuatan atau peninggalan sengaja yang membahayakan**
**penumpang**

**201. Seseorang yang dengan sengaja melakukan apa-apa**
perbuatan, atau dengan sengaja meninggalkan apa-apa perbuatan
yang dia terikat di sisi undang-undang untuk melakukannya,
dengan niat bahawa melalui perbuatan atau peninggalan itu untuk
menyebabkan atau, dengan mengetahui bahawa dengan yang
demikian dia berkemungkinan akan menyebabkan, keselamatan
mana-mana orang yang membuat perjalanan atau yang berada di
atas kereta api, kenderaan perkhidmatan awam atau kenderaan


-----

168 _Rang Undang-Undang_

barangan dibahayakan, melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi tujuh tahun atau
kedua-duanya.

**Perbuatan cuai**

**202. Seseorang yang dengan gopoh atau cuai, dan tanpa alasan**
yang sah, melakukan apa-apa perbuatan yang berkemungkinan
akan membahayakan keselamatannya sendiri atau keselamatan
mana-mana orang yang membuat perjalanan atau yang berada
di atas suatu kereta api, kenderaan perkhidmatan awam atau
kenderaan pelancongan, melakukan suatu kesalahan dan boleh,
apabila disabitkan, didenda tidak melebihi dua ribu ringgit atau
dipenjarakan selama tempoh tidak melebihi enam bulan atau
kedua-duanya.

**Larangan merokok**

**203. (1) Tiada seorang pun boleh menghisap apa-apa rokok**
atau keluaran tembakau di dalam atau di atas mana-mana kereta
api atau premis kereta api, kenderaan perkhidmatan awam atau
kenderaan pelancongan.

(2) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
sepuluh ribu ringgit atau dipenjarakan selama tempoh tidak
melebihi dua tahun atau kedua-duanya.

**Membuat pernyataan palsu, dsb.**

**204. (1) Jika mana-mana orang—**

_(a) bagi maksud mendapatkan di bawah peruntukan Akta_
ini pengeluaran apa-apa jenis atau perihalan lesen atau
lesen pengendali bagi dirinya atau bagi mana-mana
orang lain atau pengubahan mana-mana lesen atau lesen
pengendali itu, atau bagi maksud menahan pengeluaran
atau pengubahan mana-mana lesen atau lesen pengendali
sedemikian atau bagi mendapatkan apa-apa syarat atau
batasan dikenakan berhubung dengan mana-mana lesen


-----

_Pengangkutan Awam Darat_ 169

atau lesen pengendali itu, membuat apa-apa pernyataan
atau akuan yang diketahuinya adalah palsu atau tidak
betul, sama ada keseluruhannya atau sebahagiannya, atau
mengelirukan dalam apa-apa hal material;

_(b) memberikan apa-apa butir berhubungan dengan suatu_
permohonan bagi pengeluaran suatu lesen atau lesen
pengendali di bawah Akta ini yang pada pengetahuannya
adalah palsu atau mengelirukan dalam apa-apa hal
material;

_(c) memberikan apa-apa maklumat kepada Suruhanjaya_
sebagai maklum balas kepada permintaan yang dibuat
oleh Suruhanjaya di bawah atau bagi maksud Akta
ini yang pada pengetahuannya adalah palsu atau tidak
betul, sama ada keseluruhannya atau sebahagiannya, atau
mengelirukan dalam apa-apa hal material; atau

_(d) membuat apa-apa entri dalam suatu rekod, daftar atau_
dokumen lain yang dikehendaki supaya dikeluarkan,
disimpan, disenggarakan atau diberikan di bawah Akta
ini yang adalah palsu atau mengelirukan dalam apa-apa
hal material,

dia melakukan suatu kesalahan dan boleh, apabila disabitkan,
didenda tidak kurang daripada satu ribu ringgit tetapi tidak lebih
daripada sepuluh ribu ringgit atau dipenjarakan selama tempoh
tidak melebihi satu tahun atau kedua-duanya.

(2) Dalam apa-apa pendakwaan di bawah seksyen ini, apabila
terbukti bahawa mana-mana permohonan, pernyataaan, akuan, butir,
maklumat, entri, rekod, daftar atau dokumen lain adalah palsu
atau tidak betul pada keseluruhannya atau sebahagiannya atau
mengelirukan dalam apa-apa hal material, maka hendaklah dianggap
sehingga dibuktikan sebaliknya, bahawa permohonan, pernyataan,
akuan, butir, maklumat, entri, rekod, daftar atau dokumen lain
itu adalah palsu atau tidak betul atau mengelirukan dalam manamana hal material, mengikut mana-mana yang berkenaan, dengan
pengetahuan orang yang menandatangani, menghantarserahkan
atau membekalkannya.

(3) Jika mana-mana orang—

_(a) memalsukan, mengubah, mengganggu, merosakkan,_
mencacatkan, menggunakan atau meminjamkan kepada
atau membenarkan untuk digunakan oleh mana-mana


-----

170 _Rang Undang-Undang_

orang lain apa-apa isyarat, tanda pengenalan, plat atau
dokumen yang dikehendaki di bawah Akta ini supaya
dibawa atau dipamerkan pada mana-mana kenderaan yang
berkaitan, tren kereta api, lesen, lesen pengendali atau
kemudahan atau terminal pengangkutan awam darat;

_(b) membuat atau ada dalam milikannya apa-apa isyarat, tanda_
pengenalan, plat atau dokumen yang begitu menyerupai
mana-mana isyarat, tanda pengenalan, plat atau dokumen
yang disebut dalam perenggan _(a) sehingga dikira akan_
memperdaya;

_(c) mengubah apa-apa entri yang dibuat dalam suatu daftar,_
lesen, lesen pengendali atau dokumen lain yang dikeluarkan
atau disimpan di bawah Akta ini;

_(d) mempamerkan pada mana-mana kenderaan yang berkaitan_
atau tren kereta api, apa-apa lesen, lesen pengendali,
isyarat, tanda pengenalan, plat atau dokumen yang
telah diubah, diganggu, dirosakkan, dicacatkan atau
ditambahkan kepadanya, atau apa-apa tiruan lesen, lesen
pengendali, isyarat, tanda pengenalan, plat atau dokumen
yang dikehendaki di bawah Akta ini supaya dibawa atau
dipamerkan pada suatu kenderaan yang berkaitan atau
tren kereta api;

_(e) mempamerkan pada mana-mana kenderaan yang berkaitan_
atau tren kereta api, apa-apa lesen, lesen pengendali,
isyarat, tanda pengenalan, plat atau dokumen yang tidak
sepatutnya berada pada kenderaan yang berkaitan atau
tren kereta api itu;

_(f)_ menyediakan atau menyenggarakan atau membenarkan
penyediaan atau penyenggaraan rekod palsu yang
dikehendaki supaya disenggarakan di bawah Akta ini;
atau

_(g) memalsukan atau membenarkan pemalsuan rekod yang_
dikehendaki supaya dikemukakan di bawah Akta ini,

dia melakukan suatu kesalahan dan boleh, apabila disabitkan,
didenda tidak kurang daipada satu ribu ringgit tetapi tidak lebih


-----

_Pengangkutan Awam Darat_ 171

daripada sepuluh ribu ringgit atau dipenjarakan selama tempoh
tidak melebihi satu tahun atau kedua-duanya:

Dengan syarat bahawa dalam hal perenggan _(d), dia tidak_
melakukan suatu kesalahan jika dia membuktikan bahawa dia
bertindak dengan suci hati dan tidak mempunyai alasan yang
munasabah untuk menjangkakan bahawa lesen, lesen pengendali,
isyarat, tanda pengenalan, plat atau dokumen itu telah diubah,
diganggu, dirosakkan, dicacatkan atau ditambahkan kepadanya,
atau bahawa lesen, lesen pengendali, isyarat, tanda pengenalan,
plat atau dokumen itu adalah tiruan.

(4) Perenggan (3)(a) dan _(b) hendaklah, dengan ubah suaian_
yang perlu, terpakai berhubungan dengan suatu dokumen yang
menjadi keterangan tentang pelantikan seorang pegawai dilantik
sebagaimana ia terpakai berhubungan dengan suatu lesen atau
lesen pengendali.

(5) Bagi maksud seksyen ini, “dokumen” termasuk suatu
lencana.

**Memujuk atau mendesak**

**205. (1) Mana-mana orang yang, tanpa kuasa yang sah, memujuk**
atau mendesak bagi maksud menawarkan perkhidmatan yang
berkaitan dengan menerima untuk sewa atau upah untuk membawa
penumpang atau berulang-alik untuk sewa atau upah, sama ada
dilakukan oleh orang itu atau tidak, di mana-mana tempat awam
atau kawasan sampingannya atau di sekitar tempat itu, melakukan
suatu kesalahan dan boleh, apabila disabitkan, didenda tidak
melebihi lima puluh ribu ringgit atau dipenjarakan selama tempoh
tidak melebihi lima tahun atau kedua-duanya.

(2) Walau apa pun mana-mana peruntukan lain dalam Akta ini,
seorang pegawai polis, pegawai pengangkutan jalan atau pegawai
dilantik boleh menangkap tanpa waran mana-mana orang yang
telah melakukan atau disyaki telah melakukan suatu kesalahan di
bawah seksyen ini dan hendaklah tanpa kelengahan yang tidak
perlu, membawa orang yang ditangkap itu ke balai polis yang
paling hampir, dan selepas itu orang itu akan diperlakukan mengikut
undang-undang yang berhubungan dengan tatacara jenayah yang
sedang berkuat kuasa.


-----

172 _Rang Undang-Undang_

(3) Bagi maksud seksyen ini, “tempat awam” termasuk semua
bahagian dalam suatu lapangan terbang yang boleh dimasuki secara
bebas oleh orang awam, mana-mana jalan, atau mana-mana tempat
yang telah diwartakan sebagai suatu perhentian atau terminal bagi
kenderaan perkhidmatan awam.

**Penalti bagi fraud**

**206. Mana-mana orang yang—**

_(a) memfraud atau cuba untuk memfraud seorang pengendali_
berlesen perkhidmatan kenderaan pengangkutan awam atau
perkhidmatan kereta api, yang menghendaki supaya tambang
dibayar dahulu sebelum perkhidmatan sedemikian disediakan
(i) dengan membuat perjalanan atau cuba untuk membuat
perjalanan di atas suatu kenderaan perkhidmatan
awam atau kereta api tanpa membayar tambangnya
terlebih dahulu;

(ii) dengan menaiki dalam atau pada suatu pengangkut
kereta api daripada kelas yang lebih tinggi daripada
yang baginya dia telah membayar tambangnya;
atau

(iii) dengan meneruskan perjalanannya dalam atau pada
mana-mana kenderaan perkhidmatan awam atau
pengangkut kereta api dengan melangkaui stesen
yang baginya dia telah membayar tambangnya tanpa
sebelumnya sama ada membayar tambang bagi
jarak tambahan itu atau mendapatkan kebenaran
daripada pemandu kenderaan perkhidmatan awam
itu atau ketua stesen atau pengawal tren kereta api
itu;

_(b) dengan disedarinya dan dengan sengaja enggan atau abai_
untuk keluar dari kenderaan perkhidmatan awam atau
pengangkut kereta api itu apabila sampai di stesen yang
baginya dia telah membayar tambang;

_(c) menyerahkan atau mendapat keuntungan daripada penyerahan_
keratan balik mana-mana tiket yang diperolehnya;
atau

_(d)_ dengan apa cara jua cuba mengelak untuk membayar
tambangnya,


-----

_Pengangkutan Awam Darat_ 173

melakukan suatu kesalahan dan boleh, apabila disabitkan, didenda
tidak melebihi satu ribu ringgit atau dipenjarakan selama tempoh
tidak melebihi tiga bulan atau kedua-duanya bagi setiap kesalahan
itu.

BAHAGIAN XI

KUASA MENGUMPULKAN MAKLUMAT DAN PERUNTUKAN
PENGUATKUASAAN

Bab 1

_Kuasa mengumpulkan maklumat_

**Pemberian maklumat**

**207. (1) Walau apa pun mana-mana undang-undang bertulis yang**
lain, jika Suruhanjaya mempunyai alasan yang munasabah untuk
mempercayai bahawa mana-mana orang—

_(a) mempunyai apa-apa maklumat atau apa-apa dokumen_
yang berkaitan dengan pelaksanaan kuasa dan fungsi
Suruhanjaya di bawah undang-undang pengangkutan
awam darat; atau

_(b) berupaya untuk memberikan apa-apa keterangan yang_
Suruhanjaya mempunyai alasan yang munasabah untuk
mempercayai adalah berkaitan dengan pelaksanaan
kuasa dan fungsi Suruhanjaya di bawah undang-undang
pengangkutan awam darat,

ia boleh, melalui notis bertulis, mengarahkan orang itu—

(A) supaya memberi seorang pegawai dilantik, dalam tempoh
dan mengikut cara yang dinyatakan dalam notis itu,
apa-apa maklumat sedemikian;

(B) supaya mengemukakan kepada seorang pegawai dilantik,
dalam tempoh dan mengikut cara yang dinyatakan dalam
notis itu, apa-apa dokumen sedemikian, sama ada dalam
bentuk fizikal atau dalam media elektronik;

(C) supaya membuat salinan mana-mana dokumen sedemikian
dan mengemukakan salinan itu kepada seorang pegawai
dilantik dalam tempoh dan mengikut cara yang dinyatakan
dalam notis itu;


-----

174 _Rang Undang-Undang_

(D) jika orang itu ialah seorang individu, supaya hadir, pada
suatu pendengaran tertutup, di hadapan seorang pegawai
dilantik pada masa dan di tempat yang dinyatakan dalam
notis itu untuk memberikan apa-apa keterangan, sama
ada secara lisan atau bertulis, dan mengemukakan apaapa dokumen sedemikian, sama ada dalam bentuk fizikal
atau dalam media elektronik;

(E) jika orang itu ialah suatu pertubuhan perbadanan atau badan
awam, supaya menyebabkan seorang pegawai berwibawa
daripada pertubuhan atau badan itu untuk hadir, pada suatu
pendengaran tertutup, di hadapan seorang pegawai dilantik
pada masa dan di tempat yang dinyatakan dalam notis
itu untuk memberikan apa-apa keterangan sedemikian,
sama ada secara lisan atau bertulis, dan mengemukakan
apa-apa dokumen sedemikian, sama ada dalam bentuk
fizikal atau dalam bentuk media elektronik; atau

(F) jika orang itu ialah suatu perkongsian, supaya menyebabkan
seorang individu yang merupakan seorang rakan kongsi
dalam perkongsian itu atau seorang pekerja dalam
perkongsian itu untuk hadir, pada suatu pendengaran
tertutup, di hadapan seorang pegawai dilantik pada masa
dan di tempat yang dinyatakan dalam notis itu untuk
memberikan apa-apa keterangan sedemikian, sama ada
secara lisan atau bertulis, dan mengemukakan apa-apa
dokumen sedemikian, sama ada dalam bentuk fizikal
atau dalam media elektronik.

(3) Suruhanjaya hendaklah membenarkan orang yang diarahkan
sedemikian di bawah subseksyen (1) tempoh masa yang munasabah
untuk memberikan apa-apa maklumat atau dokumen yang dinyatakan
dalam notis itu.

(4) Mana-mana orang yang dikehendaki supaya memberikan
maklumat atau dokumen di bawah subseksyen (1) hendaklah
memastikan bahawa maklumat atau dokumen yang diberikan itu
adalah benar, tepat dan lengkap dan orang itu patut memberikan
suatu representasi bagi maksud itu, termasuk suatu representasi
bahawa dia tidak tahu tentang apa-apa maklumat atau dokumen
lain yang mungkin menjadikan maklumat atau dokumen yang
diberikan itu tidak benar atau mengelirukan.


-----

_Pengangkutan Awam Darat_ 175

**Bukti pematuhan**

**208. Seseorang hendaklah, jika pada bila-bila masa dipanggil**
secara bertulis oleh Suruhanjaya untuk berbuat demikian,
memberi Suruhanjaya atau pegawai dilantiknya semua dokumen
dan maklumat yang dipunyai oleh orang itu yang berhubungan
dengan pematuhannya dengan mana-mana peruntukan Akta ini,
sebagaimana yang dikehendaki oleh Suruhanjaya secara am atau
berhubungan dengan apa-apa hal tertentu.

**Suruhanjaya boleh memegang simpan dokumen**

**209. (1) Suruhanjaya boleh mengambil milikan dan memegang**
simpan dengan seberapa lama yang perlu suatu dokumen yang
diberikan oleh mana-mana orang di bawah Bab ini.

(2) Orang yang memberikan dokumen itu berhak untuk
dibekalkan, dengan secepat yang dapat dilaksanakan, suatu salinan
yang diperakui oleh Suruhanjaya sebagai salinan benar dokumen
itu.

(3) Walau apa pun mana-mana undang-undang bertulis yang
lain, salinan yang diperakui bagi dokumen itu hendaklah diterima
oleh semua mahkamah dan tribunal sebagai keterangan seolaholah salinan itu ialah dokumen asal.

(4) Sehingga suatu salinan diperakui bagi dokumen itu dibekalkan,
Suruhanjaya hendaklah, pada bila-bila masa dan di mana-mana
tempat yang difikirkan sesuai oleh Suruhanjaya, membenarkan
orang yang memberikan dokumen itu atau seorang yang diberi
kuasa oleh orang itu untuk memeriksa dan membuat salinan atau
mengambil cabutan daripada dokumen asal itu.

(5) Jika Suruhanjaya berpuas hati bahawa dokumen itu tidak
lagi perlu dipegang simpan, Suruhanjaya bolehlah mengembalikan
dokumen itu kepada orang yang memberikan dokumen itu di
bawah subseksyen (1) dengan secepat yang dapat dilaksanakan.

**Akses kepada rekod**

**210. (1) Seseorang pemegang lesen, pengendali berlesen atau**
pemegang lesen terminal hendaklah, jika pada bila-bila masa


-----

176 _Rang Undang-Undang_

diminta oleh Suruhanjaya melalui notis bertulis, membenarkan
Suruhanjaya atau pegawai dilantiknya mendapat akses kepada
rekodnya jika Suruhanjaya mempunyai alasan yang munasabah
untuk mempercayai bahawa pemegang lesen, pengendali berlesen
atau pemegang lesen terminal itu—

_(a) mempunyai apa-apa maklumat atau apa-apa dokumen_
yang berkaitan dengan pelaksanaan kuasa dan fungsi
Suruhanjaya di bawah undang-undang pengangkutan
awam darat; atau

_(b) berupaya untuk memberikan apa-apa keterangan yang_
Suruhanjaya mempunyai alasan yang munasabah untuk
mempercayai adalah berkaitan dengan pelaksanaan
kuasa dan fungsi Suruhanjaya di bawah undang-undang
pengangkutan awam darat.

(2) Seseorang pemegang lesen, pengendali berlesen atau
pemegang lesen terminal yang tidak mematuhi notis bertulis di
bawah subseksyen (1) melakukan suatu kesalahan dan boleh, apabila
disabitkan, didenda tidak melebihi dua ratus ribu ringgit.

**Rekod yang tidak betul**

**211. Seseorang tidak boleh, dengan maksud untuk mematuhi**
sesuatu kehendak yang dikenakan oleh kaedah-kaedah yang dibuat
oleh Suruhanjaya di bawah perenggan 253(1)(m) berhubungan
dengan penyimpanan rekod, membuat suatu rekod tentang apaapa perkara atau benda dengan cara yang menyebabkan perkara
atau benda itu direkodkan dengan betul.

**Rekod maklumat**

**212. (1) Suruhanjaya hendaklah menyenggarakan suatu rekod**
mengenai semua maklumat atau dokumen yang diterima menurut
perintah yang diberikan di bawah subseksyen 207(1).

(2) Suatu rekod yang disenggarakan di bawah subseksyen (1)
boleh dijadikan tersedia kepada orang awam.


-----

_Pengangkutan Awam Darat_ 177

**Penyiaran maklumat**

**213. (1) Suruhanjaya boleh menyiarkan apa-apa maklumat yang**
diterimanya semasa menjalankan kuasa dan fungsinya di bawah
Bab ini.

(2) Suruhanjaya hendaklah menimbangkan kepentingan komersial
pihak-pihak yang dengannya maklumat itu adalah berhubungan
sebelum menyiarkan maklumat itu.

(3) Suruhanjaya tidak boleh menyiarkan apa-apa maklumat
atau apa-apa bahagian mana-mana maklumat yang dizahirkan
kepadanya jika penyiaran itu—

_(a) berkemungkinan akan menjejaskan perbicaraan adil_
seseorang; atau

_(b) akan melibatkan penzahiran yang tidak munasabah akan_
maklumat peribadi mengenai mana-mana individu,
termasuklah orang yang telah mati,

tetapi Suruhanjaya boleh menyiarkan suatu cabutan yang berhubungan
dengan maklumat sedemikian dengan syarat bahawa butir-butir
dalam cabutan itu tidak digubah dalam apa-apa cara yang boleh
menjejaskan atau memudaratkan orang yang memberikan maklumat
itu.

**Kesalahan kerana tidak patuh**

**214. Seseorang yang tidak mematuhi perintah Suruhanjaya mengikut**
Bab ini melakukan suatu kesalahan dan boleh, apabila disabitkan,
didenda tidak melebihi lima puluh ribu ringgit atau dipenjarakan
selama tempoh tidak melebihi enam bulan atau kedua-duanya.

Bab 2

_Kuasa penguatkuasaan pegawai dilantik_

**Pegawai dilantik**

**215. (1) Suruhanjaya boleh, secara bertulis, melantik apa-apa**
bilangan pegawainya atau mana-mana pegawai awam, selain
pegawai polis dan pegawai pengangkutan jalan, untuk menjalankan
kuasa penguatkuasaan di bawah undang-undang pengangkutan
awam darat.


-----

178 _Rang Undang-Undang_

(2) Mana-mana orang yang dilantik di bawah subseksyen (1)
hendaklah disifatkan sebagai pekhidmat awam mengikut pengertian
Kanun Keseksaan [Akta 574].

(3) Suruhanjaya boleh membuat kaedah-kaedah tentang pakaian
seragam bagi dan kad pengenalan yang akan dibawa oleh pegawai
dilantik sewaktu bertugas.

**Kuasa penyiasatan**

**216. (1) Seseorang pegawai dilantik boleh menyiasat aktiviti**
seseorang pemegang lesen, pengendali berlesen atau pemegang
lesen terminal berhubung dengan pelakuan sesuatu kesalahan di
bawah Akta ini.

(2) Walau apa pun apa-apa jua pun dalam Akta ini atau manamana undang-undang bertulis yang lain, seseorang pegawai dilantik
hendaklah mempunyai hak untuk hadir di tapak mana-mana
kemalangan yang melibatkan suatu kereta api bagi maksud menyiasat
kemalangan itu dan menyediakan suatu laporan penyiasatan dan
syor untuk dikemukakan kepada Suruhanjaya.

(3) Bagi mengelakkan keraguan, diisytiharkan bahawa bagi
maksud Akta ini, pegawai dilantik hendaklah mempunyai segala
atau mana-mana kuasa seorang pegawai polis daripada apa-apa
jua pangkat berhubung dengan penyiasatan polis dalam kes boleh
tangkap seperti yang diperuntukkan di bawah Kanun Tatacara
Jenayah [Akta 593], dan kuasa itu adalah sebagai tambahan
kepada kuasa yang diperuntukkan di bawah Akta ini dan bukan
pengurangan baginya.

**Kuasa menangkap**

**217. (1) Seseorang pegawai dilantik boleh menangkap tanpa**
waran mana-mana orang—
_(a) yang didapati melakukan atau cuba untuk melakukan atau_
bersubahat dalam pelakuan sesuatu kesalahan di bawah
Akta ini; atau

_(b) yang dengan semunasabahnya disyaki oleh pegawai_
dilantik sebagai terlibat dalam melakukan atau cuba
untuk melakukan atau bersubahat melakukan sesuatu
kesalahan di bawah Akta ini.


-----

_Pengangkutan Awam Darat_ 179

(2) Seorang pegawai dilantik yang membuat tangkapan di bawah
subseksyen (1) hendaklah, tanpa kelengahan yang tidak perlu
menyerahkan orang yang ditangkap sedemikian kepada pegawai
polis yang paling hampir atau, jika tiada pegawai polis, membawa
orang itu ke balai polis yang paling hampir, dan selepas itu orang
itu hendaklah diperlakukan sebagaimana yang diperuntukkan oleh
undang-undang yang berhubungan dengan tatacara jenayah yang
sedang berkuat kuasa seolah-olah dia ditangkap oleh seorang
pegawai polis.

**Penggeledahan dan penyitaan dengan waran**

**218. (1) Jika ternyata pada seseorang Majistret, berdasarkan**
maklumat bertulis dengan bersumpah daripada pegawai dilantik
dan selepas apa-apa siasatan sebagaimana yang difikirkan perlu
oleh Majistret, bahawa terdapat sebab yang munasabah untuk
mempercayai bahawa suatu kesalahan di bawah Akta ini sedang
atau telah dilakukan di mana-mana premis, supaya apa-apa
keterangan atau benda yang perlu untuk penjalanan suatu penyiasatan
mengenai suatu kesalahan boleh didapati di mana-mana premis,
Majistret boleh mengeluarkan suatu waran yang memberi kuasa
pegawai dilantik yang dinamakan dalam waran itu pada bila-bila
masa yang munasabah pada waktu siang atau malam dan dengan
atau tanpa bantuan, untuk memasuki premis itu dan jika perlu
dengan menggunakan kekerasan, dan di premis itu menggeledah
dan menyita apa-apa keterangan atau benda sedemikian, dengan
syarat bahawa tiada apa-apa jua boleh memberi kuasa kepada
mana-mana mahkamah selain Mahkamah Tinggi untuk memberikan
suatu waran untuk menggeledah bagi suatu barang pos, telegram
atau dokumen lain yang berada dalam jagaan pihak berkuasa pos
atau telegraf.

(2) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa penggeledahan
dan penyitaan—

_(a) salinan mana-mana buku, akaun atau dokumen lain,_
termasuk data berkomputer, yang mengandungi atau yang
semunasabahnya disyaki mengandungi maklumat mengenai
apa-apa kesalahan yang disyaki telah dilakukan;

_(b) mana-mana papan tanda, kad, surat, risalah, lembaran atau_
notis yang menyatakan atau yang menyiratkan bahawa
orang itu mempunyai suatu lesen atau lesen pengendali
yang dikeluarkan di bawah Akta ini; atau


-----

180 _Rang Undang-Undang_

_(c) mana-mana dokumen, kelengkapan, kenderaan motor,_
peralatan atau bahan yang semunasabahnya dipercayai
dapat memberikan keterangan mengenai pelakuan kesalahan
itu.

(3) Seorang pegawai dilantik yang menjalankan penggeledahan
di bawah subseksyen (1) boleh, bagi maksud menyiasat kesalahan
itu, memeriksa mana-mana orang yang berada di dalam atau di
premis itu.

(4) Seorang pegawai dilantik yang membuat pemeriksaan
terhadap seseorang di bawah subseksyen (3) atau seksyen 219
boleh menyita atau mengambil milik, dan menyimpan dalam jagaan
selamat semua benda, selain pakaian yang perlu yang dijumpai
pada orang itu, dan apa-apa benda lain yang mengenainya ada
sebab untuk mempercayai bahawa benda itu merupakan peralatan
atau keterangan lain mengenai kesalahan itu, dan ia boleh ditahan
sehingga orang itu dilepaskan atau dibebaskan.

(5) Apabila perlu untuk menyebabkan seseorang perempuan
diperiksa, pemeriksaan itu hendaklah dilakukan oleh seorang
perempuan lain dengan penuh kesopanan.

(6) Jika, oleh sebab sifat, saiz atau amaunnya, pemindahan
mana-mana buku, akaun, dokumen, data berkomputer, papan
tanda, kad, surat, risalah, lembaran, notis, kelengkapan, kenderaan
motor, peralatan atau bahan yang disita di bawah seksyen ini tidak
dapat dilaksanakan, pegawai dilantik hendaklah dengan apa-apa
cara mengelak buku, akaun, dokumen, data berkomputer, papan
tanda, kad, surat, risalah, lembaran, notis, kelengkapan, kenderaan
motor, peralatan atau bahan itu di dalam premis atau bekas yang
di dalamnya ia dijumpai.

(7) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen
(6) atau memindahkan mana-mana buku, akaun, dokumen, data
berkomputer, papan tanda, kad, surat, risalah, lembaran, notis,
kelengkapan, kenderaan motor, peralatan atau bahan yang dilak
atau cuba berbuat demikian melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi enam bulan atau
kedua-duanya.


-----

_Pengangkutan Awam Darat_ 181

**Penggeledahan dan penyitaan tanpa waran**

**219. Jika seseorang pegawai dilantik berpuas hati atas maklumat**
yang diterima bahawa dia mempunyai sebab yang munasabah untuk
mempercayai bahawa oleh sebab kelengahan dalam memperoleh
suatu waran geledah di bawah seksyen 218 penyiasatan akan
terjejas atau keterangan mengenai pelakuan suatu kesalahan
mungkin diganggu, dipindahkan, dirosakkan atau dimusnahkan,
pegawai dilantik itu boleh memasuki premis itu dan menjalankan
di dalam, pada dan berkenaan dengan premis itu semua kuasa
yang disebut dalam seksyen 218 dengan cara yang sepenuhnya dan
secukupnya seolah-olah dia diberi kuasa untuk berbuat demikian
oleh suatu waran yang dikeluarkan di bawah seksyen itu.

**Akses kepada data berkomputer**

**220. Seorang pegawai dilantik yang menjalankan suatu**
penggeledahan di bawah seksyen 218 dan 219 hendaklah diberi
capaian kepada data berkomputer sama ada disimpan dalam suatu
komputer atau selainnya dan bagi maksud itu hendaklah diberikan
kata laluan, kod penyulitan, kod penyahsulitan, perisian atau
perkakasan yang perlu dan apa-apa cara lain yang dikehendaki
untuk membolehkan data berkomputer itu difahami.

**Waran boleh diterima walaupun cacat**

**221. Suatu waran geledah yang dikeluarkan di bawah Akta ini**
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan
bagi waran itu, dan mana-mana buku, akaun, dokumen, data
berkomputer, papan tanda, kad, surat, risalah, lembaran, notis,
kelengkapan, kenderaan motor, peralatan atau bahan yang disita
di bawah waran itu hendaklah boleh diterima sebagai keterangan
dalam mana-mana prosiding di bawah Akta ini.

**Senarai buku, dokumen, dsb., yang disita**

**222. (1) Kecuali sebagaimana yang diperuntukkan dalam subseksyen**
(2), jika mana-mana buku, akaun, dokumen, data berkomputer,
papan tanda, kad, surat, risalah, lembaran, notis, kelengkapan,


-----

182 _Rang Undang-Undang_

kenderaan motor, peralatan atau bahan disita menurut Akta ini,
pegawai dilantik yang membuat penggeledahan itu—

_(a) hendaklah menyediakan—_

(i) suatu senarai buku, akaun, dokumen, data berkomputer,
papan tanda, kad, surat, risalah, lembaran, notis,
kelengkapan, kenderaan motor, peralatan atau bahan
yang disita itu dan hendaklah menandatangani
senarai itu; dan

(ii) suatu notis bertulis mengenai penyitaan itu yang
mengandungi alasan bagi penyitaan itu dan hendaklah
menandatangani notis itu; dan

_(b) hendaklah dengan secepat yang dapat dilaksanakan_
menyampaikan suatu salinan senarai buku, akaun,
dokumen, data berkomputer, papan tanda, kad, surat,
risalah, lembaran, notis, kelengkapan, kenderaan motor,
peralatan atau bahan yang disita dan notis bertulis
mengenai penyitaan itu kepada penduduk premis yang
telah digeledah, atau kepada ejen atau pekhidmatnya di
dalam premis itu.

(2) Notis bertulis mengenai penyitaan itu tidak dikehendaki
untuk disampaikan menurut perenggan (1)(b) jika penyitaan itu
dibuat dengan kehadiran orang yang terhadapnya prosiding di
bawah Akta ini diniatkan untuk diambil, atau dengan kehadiran
pemunya harta sedemikian atau ejennya, mengikut mana-mana
yang berkenaan.

(3) Jika premis itu tidak diduduki, pegawai dilantik hendaklah
menampalkan suatu salinan senarai buku, akaun, dokumen, data
berkomputer, papan tanda, kad, surat, risalah, lembaran, notis,
kelengkapan, kenderaan motor, peralatan atau bahan yang disita
itu di tempat yang mudah dilihat di premis itu.

**Pelepasan buku, dokumen, dsb., yang disita**

**223. (1) Tanpa menjejaskan seksyen 80, jika mana-mana buku,**
akaun, dokumen, data berkomputer, papan tanda, kad, surat,
risalah, lembaran, notis, kelengkapan, kenderaan motor, peralatan
atau bahan telah disita di bawah Akta ini, pegawai dilantik yang


-----

_Pengangkutan Awam Darat_ 183

membuat penyitaan itu boleh, selepas merujuk kepada Pendakwa
Raya, melepaskan buku, akaun, dokumen, data berkomputer, papan
tanda, kad, surat, risalah, lembaran, notis, kelengkapan, kenderaan
motor, peralatan atau bahan itu kepada orang yang ditentukan
olehnya sebagai berhak secara sah kepadanya, jika buku, akaun,
dokumen, data berkomputer, papan tanda, kad, surat, risalah,
lembaran, notis, kelengkapan, kenderaan motor, peralatan atau
bahan itu tidak boleh dilucuthakkan di bawah Akta ini, dan tidak
dikehendaki selainnya bagi maksud apa-apa prosiding di bawah
Akta ini atau bagi maksud apa-apa pendakwaan di bawah manamana undang-undang bertulis yang lain, dan sekiranya sedemikian
pegawai dilantik yang membuat penyitaan itu, atau Kerajaan
Persekutuan, Suruhanjaya atau mana-mana orang yang bertindak
bagi pihak Kerajaan Persekutuan atau Suruhanjaya tidak boleh
dikenakan apa-apa prosiding oleh mana-mana orang jika penyitaan
dan pelepasan buku, akaun, dokumen, data berkomputer, papan
tanda, kad, surat, risalah, lembaran, notis, kelengkapan, kenderaan
motor, peralatan atau bahan itu telah dibuat dengan suci hati.

(2) Suatu rekod bertulis hendaklah dibuat oleh pegawai dilantik
yang membuat pelepasan buku, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
kenderaan motor, peralatan atau bahan di bawah subseksyen (1)
yang menyatakan secara terperinci hal keadaan dan sebab bagi
pelepasan itu, dan dia hendaklah menghantarkan suatu salinan
rekod itu kepada Pendakwa Raya dalam tempoh tujuh hari dari
pelepasan itu.

**Kuasa untuk menghendaki kehadiran orang yang mempunyai**
**pengetahuan tentang kes**

**224. (1) Seorang pegawai dilantik yang menjalankan suatu**
penyiasatan di bawah Akta ini boleh melalui perintah bertulis
menghendaki kehadiran di hadapannya mana-mana orang yang
pada pendapat pegawai dilantik itu mempunyai pengetahuan
tentang fakta dan hal keadaan kes itu, dan orang itu hendaklah
hadir sebagaimana yang dikehendaki sedemikian.

(2) Jika mana-mana orang enggan atau tidak hadir sebagaimana
yang dikehendaki sedemikian, pegawai dilantik itu boleh melaporkan
keengganan atau ketidakhadiran itu kepada seorang Majistret
yang hendaklah mengeluarkan suatu saman untuk memastikan
kehadiran orang itu sebagaimana yang dikehendaki oleh perintah
yang dibuat di bawah subseksyen (1).


-----

184 _Rang Undang-Undang_

**Pemeriksaan orang yang mempunyai pengetahuan tentang kes**

**225. (1) Seorang pegawai dilantik yang menjalankan suatu**
penyiasatan di bawah Akta ini boleh memeriksa secara lisan
mana-mana orang yang dikatakan mempunyai pengetahuan tentang
fakta dan hal keadaan kes itu dan hendaklah mengubah ke dalam
bentuk bertulis apa-apa pernyataan yang dibuat oleh orang yang
diperiksa sedemikian.

(2) Orang itu adalah terikat untuk menjawab semua soalan
yang berhubungan dengan kes itu yang diajukan kepadanya oleh
pegawai dilantik itu:

Dengan syarat bahawa orang itu boleh enggan untuk
menjawab mana-mana soalan yang jawapannya berkecenderungan
mendedahkannya kepada pertuduhan jenayah atau penalti atau
pelucuthakan.

(3) Seseorang yang membuat suatu pernyataan di bawah seksyen
ini adalah terikat di sisi undang-undang untuk menyatakan yang
benar, sama ada pernyataan itu dibuat secara keseluruhannya atau
sebahagiannya dalam menjawab soalan atau tidak.

(4) Pegawai dilantik yang memeriksa seseorang di bawah
subseksyen (1) hendaklah terlebih dahulu memaklumkan orang
itu mengenai peruntukan subseksyen (2) dan (3).

(5) Sesuatu pernyataan yang dibuat oleh mana-mana orang
di bawah seksyen ini hendaklah, bila mana mungkin, dicatatkan
secara bertulis dan ditandatangani oleh orang yang membuatnya
atau dilekatkan cap ibu jarinya, mengikut mana-mana yang
berkenaan, selepas pernyataan itu dibacakan kepadanya dalam
bahasa dia membuatnya dan selepas dia diberi peluang untuk
membuat apa-apa pembetulan yang dia mahu.

**Kebolehterimaan pernyataan sebagai keterangan**

**226. (1) Kecuali sebagaimana yang diperuntukkan dalam seksyen**
ini, tiada pernyataan yang dibuat oleh mana-mana orang kepada
seorang pegawai dilantik dalam penjalanan suatu penyiasatan yang
dibuat di bawah Akta ini boleh digunakan sebagai keterangan.


-----

_Pengangkutan Awam Darat_ 185

(2) Apabila mana-mana saksi dipanggil bagi pendakwaan atau
pembelaan, selain tertuduh, mahkamah hendaklah, atas permintaan
tertuduh atau pendakwa, merujuk kepada mana-mana pernyataan
yang dibuat oleh saksi itu kepada pegawai dilantik dalam penjalanan
penyiasatan di bawah Akta ini dan boleh kemudian, jika difikirkan
patut oleh mahkamah demi kepentingan keadilan, mengarahkan
supaya tertuduh diberi suatu salinan pernyataan itu dan pernyataan
itu boleh digunakan untuk mencabar kebolehpercayaan saksi itu
mengikut cara yang diperuntukkan oleh Akta Keterangan 1950

[Akta 56].

(3) Jika tertuduh telah membuat suatu pernyataan semasa
penjalanan suatu penyiasatan, pernyataan itu boleh diterima sebagai
keterangan untuk menyokong pembelaannya semasa penjalanan
perbicaraan.

(4) Tiada apa jua dalam seksyen ini hendaklah disifatkan
terpakai bagi apa-apa pernyataan yang dibuat dalam penjalanan
perbarisan cam atau yang diliputi oleh seksyen 27 atau perenggan
32(1)(a), (i) dan _(j) Akta Keterangan 1950._

(5) Apabila mana-mana orang dipertuduh atas mana-mana
kesalahan yang berhubungan dengan—

_(a) pembuatan; atau_

_(b) kandungan,_

mana-mana pernyataan yang dibuat olehnya kepada seorang pegawai
dilantik dalam penjalanan suatu penyiasatan yang dibuat di bawah
Akta ini, pernyataan itu boleh digunakan sebagai keterangan
dalam kes pendakwaan.

**Pelucuthakan buku, dokumen, dsb., yang disita**

**227. (1) Tanpa menjejaskan seksyen 80, mana-mana buku, akaun,**
dokumen, data berkomputer, papan tanda, kad, surat, risalah,
lembaran, notis, kelengkapan, kenderaan motor, peralatan atau
bahan yang disita boleh dilucuthakkan.

(2) Suatu perintah bagi pelucuthakan buku, akaun, dokumen,
data berkomputer, papan tanda, kad, surat, risalah, lembaran,
notis, kelengkapan, kenderaan motor, peralatan atau bahan yang
disita dan boleh dilucuthakkan di bawah Akta ini hendaklah


-----

186 _Rang Undang-Undang_

dibuat oleh mahkamah yang di hadapannya pendakwaan berkenaan
dengannya telah diadakan jika dibuktikan sehingga memuaskan
hati mahkamah bahawa suatu kesalahan di bawah Akta ini telah
dilakukan dan bahawa buku, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
kenderaan motor, peralatan atau bahan yang disita itu ialah hal
perkara bagi atau telah digunakan dalam pelakuan kesalahan itu,
walaupun tiada orang telah disabitkan atas kesalahan itu.

(3) Jika tiada pendakwaan berkenaan dengan mana-mana buku,
akaun, dokumen, data berkomputer, papan tanda, kad, surat, risalah,
lembaran, notis, kelengkapan, kenderaan motor, peralatan atau
bahan yang disita di bawah Akta ini, buku, akaun, dokumen, data
berkomputer, papan tanda, kad, surat, risalah, lembaran, notis,
kelengkapan, kenderaan motor, peralatan atau bahan itu hendaklah
diambil dan disifatkan terlucut hak apabila habis tempoh satu bulan
kalendar dari tarikh penyampaian notis ke alamat yang terakhir
diketahui orang yang daripadanya buku, akaun, dokumen, data
berkomputer, papan tanda, kad, surat, risalah, lembaran, notis,
kelengkapan, kenderaan motor, peralatan atau bahan itu disita
yang menyatakan bahawa tiada pendakwaan berkenaan dengan
buku, akaun, dokumen, data berkomputer, papan tanda, kad, surat,
risalah, lembaran, notis, kelengkapan, kenderaan motor, peralatan
atau bahan itu, melainkan jika sebelum habis tempoh itu suatu
tuntutan baginya dibuat mengikut cara yang dinyatakan dalam
subseksyen (4), (5) dan (6).

(4) Mana-mana orang yang menegaskan bahawa dia ialah pemunya
buku, akaun, dokumen, data berkomputer, papan tanda, kad, surat,
risalah, lembaran, notis, kelengkapan, kenderaan motor, peralatan
atau bahan yang disebut dalam subseksyen (3) dan bahawa ia
tidak boleh dilucuthakkan boleh memberi, sendiri atau melalui
ejennya yang diberi kuasa secara bertulis, notis bertulis kepada
pegawai dilantik yang dalam miliknya buku, akaun, dokumen, data
berkomputer, papan tanda, kad, surat, risalah, lembaran, notis,
kelengkapan, kenderaan motor, peralatan atau bahan itu dipegang
bahawa dia menuntut buku, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
kenderaan motor, peralatan atau bahan itu.

(5) Apabila notis di bawah subseksyen (4) diterima, pegawai
dilantik hendaklah merujukkan perkara itu kepada Majistret bagi
keputusannya.


-----

_Pengangkutan Awam Darat_ 187

(6) Majistret yang kepadanya perkara itu dirujukkan di bawah
subseksyen (5) hendaklah mengeluarkan suatu saman yang
menghendaki orang yang menegaskan bahawa dia ialah pemunya
buku, akaun, dokumen, data berkomputer, papan tanda, kad, surat,
risalah, lembaran, notis, kelengkapan, kenderaan motor, peralatan
atau bahan itu dan orang yang daripadanya ia disita untuk hadir
di hadapan Majistret itu, dan apabila mereka hadir atau apabila
mereka tidak hadir, setelah dibuktikan bahawa saman itu telah
disampaikan dengan sewajarnya, Majistret itu hendaklah meneruskan
pemeriksaan perkara itu dan, apabila dibuktikan bahawa suatu
kesalahan di bawah Akta ini telah dilakukan dan bahawa buku,
akaun, dokumen, data berkomputer, papan tanda, kad, surat, risalah,
lembaran, notis, kelengkapan, kenderaan motor, peralatan atau
bahan yang disita itu ialah hal perkara bagi atau telah digunakan
dalam pelakuan kesalahan itu, Majistret hendaklah memerintahkan
supaya buku, akaun, dokumen, data berkomputer, papan tanda,
kad, surat, risalah, lembaran, notis, kelengkapan, kenderaan motor,
peralatan atau bahan itu dilucuthakkan, dan hendaklah, jika tiada
bukti sedemikian, memerintahkan pelepasannya.

(7) Mana-mana buku, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
kenderaan motor, peralatan atau bahan yang dilucuthakkan atau
disifatkan terlucut hak hendaklah diserahkan kepada Suruhanjaya
dan hendaklah dilupuskan mengikut apa-apa cara yang difikirkan
patut oleh Suruhanjaya.

**Kos bagi memegang buku, dokumen, dsb., yang disita**

**228. Jika apa-apa buku, akaun, dokumen, data berkomputer,**
papan tanda, kad, surat, risalah, lembaran, notis, kelengkapan,
kenderaan motor, peralatan atau bahan yang disita di bawah Akta
ini dipegang dalam jagaan Kerajaan atau Suruhanjaya sementara
menunggu penyelesaian apa-apa prosiding yang berkenaan dengan
suatu kesalahan di bawah Akta ini, kos bagi memegang benda itu
dalam jagaan hendaklah, sekiranya mana-mana orang didapati telah
melakukan suatu kesalahan, menjadi hutang yang kena dibayar
oleh orang itu kepada Kerajaan dan hendaklah didapatkan kembali
dengan sewajarnya.


-----

188 _Rang Undang-Undang_

**Tiada kos atau ganti rugi yang berbangkit daripada penyitaan**
**boleh didapatkan**

**229. Tiada seorang pun boleh, dalam apa-apa prosiding di hadapan**
mana-mana mahkamah berkenaan dengan mana-mana buku, akaun,
dokumen, data berkomputer, papan tanda, kad, surat, risalah,
lembaran, notis, kelengkapan, kenderaan motor, peralatan atau
bahan yang disita dalam menjalankan atau yang berupa sebagai
menjalankan mana-mana kuasa yang diberikan di bawah Akta ini,
berhak kepada kos prosiding itu atau kepada apa-apa ganti rugi
atau relief lain melainkan jika penyitaan itu dibuat tanpa sebab
yang munasabah.

**Kuasa tambahan**

**230. Seorang pegawai dilantik hendaklah, bagi maksud pelaksanaan**
Akta ini, mempunyai kuasa untuk melakukan semua atau manamana yang berikut:

_(a) menghendaki pengemukaan mana-mana buku, akaun,_
dokumen, data berkomputer, kad, surat, risalah, lembaran
atau notis yang disimpan oleh sesuatu atau seseorang
pemegang lesen, pengendali berlesen, pemegang lesen
terminal atau mana-mana orang lain dan untuk memeriksa,
meneliti dan memuat turun daripadanya, membuat
salinannya atau mengambil cabutan daripadanya;

_(b) menghendaki pengemukaan mana-mana dokumen pengenalan_
daripada mana-mana orang berhubungan dengan manamana perbuatan atau kesalahan di bawah Akta ini;

_(c) membuat apa-apa siasatan yang perlu untuk memastikan_
sama ada peruntukan Akta ini telah dipatuhi.

Bab 3

_Kuasa penguatkuasaan pegawai polis, dsb._

**Kuasa polis dalam penyiasatan**

**231. Tiap-tiap pegawai polis yang membuat suatu penyiasatan**
di bawah Akta ini boleh menjalankan apa-apa atau segala kuasa
khas berhubung dengan penyiasatan polis dalam kes boleh tangkap


-----

_Pengangkutan Awam Darat_ 189

yang diberikan kepada pegawai polis itu oleh Bab XIII Kanun
Tatacara Jenayah, dan peruntukan seksyen 112 hingga 114 Kanun
itu hendaklah terpakai bagi pernyataan yang dibuat oleh orang
yang diperiksa semasa penyiasatan itu.

**Kuasa pegawai pengangkutan jalan dalam penyiasatan**

**232. (1) Tiap-tiap pegawai pengangkutan jalan yang membuat**
suatu penyiasatan di bawah Akta ini hendaklah mempunyai kuasa
untuk menghendaki maklumat, sama ada secara lisan atau bertulis,
daripada mana-mana orang yang dikatakan tahu akan fakta dan
hal keadaan kes yang disiasat itu.

(2) Sesiapa, apabila dikehendaki oleh seorang pegawai
pengangkutan jalan untuk memberikan maklumat di bawah seksyen
ini, memberikan sebagai benar maklumat yang dia mengetahui atau
mempunyai alasan untuk mempercayai sebagai palsu, melakukan
suatu kesalahan dan boleh, apabila disabitkan, didenda tidak kurang
daripada satu ribu ringgit tetapi tidak lebih daripada sepuluh ribu
ringgit atau dipenjarakan selama tempoh tidak melebihi satu tahun
atau kedua-duanya.

(3) Jika apa-apa maklumat sedemikian dibuktikan tidak benar
atau tidak betul pada keseluruhannya atau sebahagiannya, tidaklah
menjadi pembelaan untuk mengatakan bahawa maklumat itu atau
mana-mana bahagian daripada maklumat itu telah disalahtafsirkan,
atau diberikan dengan tidak sengaja atau tanpa niat jenayah atau
fraud.

**Pegawai dilantik yang tidak berpakaian seragam hendaklah**
**mengemukakan kad pengenalan**

**233. (1) Tiap-tiap pegawai dilantik, jika tidak berpakaian seragam**
apabila bertindak terhadap mana-mana orang di bawah Akta ini,
hendaklah apabila diminta, mengisytiharkan jawatannya dan
mengemukakan kepada orang yang terhadapnya dia mengambil
tindakan mana-mana dokumen yang menunjukkan identitinya itu
sebagaimana yang diarahkan oleh Suruhanjaya untuk dibawa oleh
seorang pegawai dilantik.

(2) Ia tidak menjadi suatu kesalahan bagi mana-mana orang
yang enggan mematuhi apa-apa permintaan, kehendak atau perintah


-----

190 _Rang Undang-Undang_

yang dibuat oleh mana-mana pegawai polis, pegawai pengangkutan
jalan atau pegawai dilantik, yang tidak berpakaian seragam, jika
pegawai polis, pegawai pengangkutan jalan atau pegawai dilantik
itu enggan mengisytiharkan jawatannya dan mengemukakan
dokumen pengenalannya apabila dikehendaki oleh orang itu.

Bab 4

_Pelbagai_

**Halangan**

**234. Mana-mana orang yang—**

_(a) enggan untuk memberi mana-mana pegawai polis, pegawai_
pengangkutan jalan atau pegawai dilantik akses kepada
mana-mana premis yang pegawai sedemikian berhak
kepadanya di bawah Akta ini atau dalam melaksanakan
apa-apa kewajipan yang dikenakan atau kuasa yang
diberikan oleh Akta ini;

_(b) mengamang, menghalang, menggalang atau melengahkan_
mana-mana pegawai polis, pegawai pengangkutan jalan
atau pegawai dilantik dalam membuat apa-apa kemasukan
yang pegawai polis, pegawai pengangkutan jalan atau
pegawai dilantik itu berhak membuatnya di bawah Akta
ini, atau dalam melaksanakan apa-apa kewajipan yang
dikenakan atau kuasa yang diberikan oleh Akta ini;
atau

_(c) enggan untuk memberi mana-mana pegawai polis, pegawai_
pengangkutan jalan atau pegawai dilantik apa-apa maklumat
berhubungan dengan sesuatu kesalahan atau kesalahan
yang disyaki di bawah Akta ini atau apa-apa maklumat
lain yang berkaitan dengan pelaksanaan fungsi dan kuasa
Suruhanjaya di bawah undang-undang pengangkutan
awam darat dan yang ada dalam pengetahuannya atau
dalam kuasanya untuk memberikannya,

melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi dua tahun atau kedua-duanya.


-----

_Pengangkutan Awam Darat_ 191

**Pengkompaunan kesalahan**

**235. (1) Menteri boleh menetapkan mana-mana kesalahan di**
bawah Akta ini sebagai suatu kesalahan yang boleh dikompaun.

(2) Mana-mana orang yang berikut, iaitu—

_(a) Pengerusi Suruhanjaya atau mana-mana pegawai dilantik_
yang diberi kuasa oleh Suruhanjaya;

_(b) Ketua Pegawai Polis, Pesuruhjaya Polis atau mana-mana_
pegawai polis yang berpangkat tidak rendah daripada
Inspektor yang khusus diberi kuasa secara bertulis dengan
nama atau jawatan bagi maksud itu oleh Menteri yang
bertanggungjawab bagi polis;

_(c) Ketua Pengarah atau Pengarah atau mana-mana pegawai_
pengangkutan jalan yang khusus diberi kuasa secara
bertulis dengan nama atau jawatan bagi maksud itu oleh
Ketua Pengarah;

(d) Dato Bandar;

(e) Perbadanan Putrajaya; atau

(f) seseorang pegawai pihak berkuasa yang berkenaan yang
diisytiharkan sebagai pihak berkuasa yang berkenaan
di bawah perenggan _(a) tafsiran “pihak berkuasa yang_
berkenaan” dalam seksyen 67 Akta Pengangkutan Jalan
1987, yang khusus diberi kuasa secara bertulis dengan
nama atau jawatan bagi maksud itu oleh Menteri yang
bertanggungjawab bagi kerajaan tempatan,

boleh, dengan keizinan bertulis Pendakwa Raya, mengkompaunkan
mana-mana kesalahan yang dilakukan oleh mana-mana orang di
bawah Akta ini dan yang ditetapkan menjadi suatu kesalahan
boleh dikompaun di bawah subseksyen (1) dengan membuat suatu
tawaran bertulis kepada orang yang disyaki telah melakukan
kesalahan itu untuk mengkompaun kesalahan itu apabila dibayar
kepada orang yang membuat tawaran untuk mengkompaun suatu
amaun wang yang tidak melebihi lima puluh peratus daripada
amaun denda maksimumnya bagi kesalahan itu dalam masa yang
dinyatakan dalam tawaran bertulisnya.


-----

192 _Rang Undang-Undang_

(3) Sesuatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu atau apa-apa lanjutan masa yang boleh
diberikan oleh orang yang membuat tawaran untuk mengkompaun
itu, pendakwaan bagi kesalahan itu boleh dimulakan pada bilabila masa selepas itu terhadap orang yang kepadanya tawaran itu
dibuat.

(4) Jika sesuatu kesalahan telah dikompaun di bawah subseksyen
(2), tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran mengkompaun itu
dibuat, dan apa-apa buku, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
kenderaan motor, peralatan atau bahan yang disita berkaitan
dengan kesalahan itu boleh dilepaskan atau dilucuthakkan oleh
Suruhanjaya atau mana-mana pegawai dilantik yang diberi kuasa
oleh Suruhanjaya, tertakluk kepada apa-apa terma dan syarat yang
difikirkannya patut untuk dikenakan mengikut syarat kompaun
itu.

(5) Amaun yang dibayar berhubung dengan suatu kesalahan
yang dikompaun di bawah seksyen ini hendaklah dibayar ke dalam
Kumpulan Wang Suruhanjaya Pengangkutan Awam Darat yang
ditubuhkan di bawah seksyen 29 Akta Suruhanjaya Pengangkutan
Awam Darat 2010.

**Suruhanjaya hendaklah diberitahu tentang sabitan dan**
**kompaun**

**236. (1) Apabila, semasa mana-mana prosiding yang membawa**
kepada sabitan, atau atas sabitan, mana-mana orang bagi apa
jua kesalahan jenayah, sampai kepada pengetahuan mahkamah
yang merekodkan sabitan itu bahawa orang itu (sama ada atau
tidak orang itu memiliki suatu lesen atau lesen pengendali yang
dikeluarkan di bawah Akta ini) ialah, atau telah menjadi, atau
telah bertindak sebagai, pemandu, konduktor atau pemunya suatu
kenderaan perkhidmatan awam atau pengendali perkhidmatan
kenderaan perkhidmatan awam, atau pemandu atau pemunya
suatu kenderaan pelancongan, atau pemandu atau pemunya suatu


-----

_Pengangkutan Awam Darat_ 193

kenderaan barangan atau pengendali perkhidmatan kenderaan
barangan atau pengendali suatu terminal, mahkamah hendaklah
dengan serta-merta menghantarkan butir-butir mengenai sabitan
itu, dan mengenai apa-apa hukuman yang dijatuhkan ke atasnya,
kepada Suruhanjaya.

(2) Jika mana-mana mahkamah mensabitkan seseorang bagi
mana-mana kesalahan di bawah seksyen 40 hingga 49 dan seksyen
69 Akta Pengangkutan Jalan 1987, dan orang yang disabitkan itu
ialah pemegang suatu lesen untuk bertindak sebagai pemandu
atau konduktor suatu kenderaan perkhidmatan awam, kenderaan
pelancongan atau kenderaan barangan, mahkamah hendaklah
dengan serta-merta menghantarkan butir-butir mengenai sabitan
itu, dan apa-apa lesen atau lesen pengendali sedemikian, sekiranya
butir-butir itu dapat dipastikan, kepada Suruhanjaya.

(3) Jika mana-mana pegawai telah mengkompaunkan suatu
kesalahan menurut subseksyen 239(2), pegawai itu hendaklah
dengan serta-merta menghantarkan butir-butir mengenai kesalahan
itu kepada Suruhanjaya.

**Mendapatkan kembali tambang, tambang muatan, caj khas,**
**dsb.**

**237. (1) Apabila mana-mana orang disabitkan di hadapan**
suatu mahkamah yang mempunyai bidang kuasa jenayah atas
suatu kesalahan di bawah Akta ini, mahkamah boleh, sebagai
tambahan kepada mengenakan apa-apa penalti di bawah Akta
ini, menentukan atau menilai amaun apa-apa tambang, tambang
muatan, caj khas, surcaj, ganti rugi, perbelanjaan atau apa jua
pun jumlah wang yang lain yang mungkin menjadi kena dibayar
oleh orang itu kepada pemegang lesen, pengendali berlesen atau
pemegang lesen terminal, dan memerintahkan amaun itu dibayar
oleh orang itu kepada pemegang lesen, pengendali berlesen atau
pemegang lesen terminal itu.

(2) Tiada apa pun dalam subseksyen (1) boleh menghalang untuk
didapatkan kembali apa-apa tambang, tambang muatan, caj khas,
surcaj, ganti rugi, perbelanjaan atau apa jua pun jumlah wang
yang lain yang mungkin menjadi kena dibayar oleh mana-mana
orang kepada pemegang lesen, pengendali berlesen atau pemegang
lesen terminal melalui tuntutan sivil di hadapan mahkamah yang
mempunyai bidang kuasa sivil.


-----

194 _Rang Undang-Undang_

**Peruntukan tentang keterangan**

**238. (1) Sesuatu salinan lesen, lesen pengendali atau kelulusan,**
yang diperakukan oleh Pengerusi Suruhanjaya sebagai suatu
salinan benar lesen, lesen pengendali atau kelulusan itu, boleh
diterima sebagai keterangan bagi semua maksud yang baginya
salinan asal salinan itu akan diterima sekiranya salinan asal itu
telah dikemukakan dan diterima sebagai keterangan, tanpa bukti
tanda tangan atau kuasa orang yang menandatangani lesen, lesen
pengendali atau kelulusan itu atau salinannya.

(2) Apabila dalam mana-mana prosiding bagi sesuatu kesalahan
di bawah Akta ini perlu dibuktikan bahawa mana-mana orang
ialah, atau bukan, pemegang sesuatu lesen, lesen pengendali
atau kelulusan, suatu perakuan yang berupa ditandatangani oleh
Pengerusi Suruhanjaya dan memperakukan bahawa seorang ialah,
atau bukan, pemegang lesen, lesen pengendali atau kelulusan itu,
boleh diterima sebagai keterangan, dan hendaklah menjadi bukti
_prima facie mengenai fakta yang diperakukan dalam perakuan_
itu, tanpa bukti mengenai tandatangan Pengerusi Suruhanjaya
bagi perakuan itu.

**Anggapan**

**239. Dalam mana-mana prosiding bagi sesuatu kesalahan di**
bawah Akta ini, setakat yang perlu untuk membuktikan kesalahan
yang dipertuduh, maka hendaklah dianggap sehingga dibuktikan
selainnya—

_(a) bahawa apa-apa pengangkutan penumpang di dalam sesuatu_
kenderaan perkhidmatan awam, kenderaan pelancongan
atau kereta api, mengikut mana-mana yang berkenaan,
adalah untuk sewa atau upah;

_(b) bahawa apa-apa pembawaan barangan di dalam sesuatu_
kenderaan barangan atau kereta api, mengikut manamana yang berkenaan, adalah untuk sewa atau upah;

_(c) bahawa penumpang yang dibawa di dalam-_

(i) suatu kenderaan perkhidmatan awam dibawa sebagai
balasan bagi bayaran berasingan yang dibuat oleh
mereka;


-----

_Pengangkutan Awam Darat_ 195

(ii) suatu kenderaan pelancongan dibawa sebagai basalan
bagi satu bayaran atau bayaran yang berasingan
yang dibuat oleh mereka;

(iii) suatu kereta api dibawa sebagai balasan bagi bayaran
berasingan yang dibuat oleh mereka;

_(d)_ bahawa mana-mana orang bukanlah pemegang sesuatu
lesen vokasional di bawah Bab 6 Bahagian IV;

_(e)_ bahawa mana-mana orang bukanlah pemegang sesuatu
lesen jangka pendek atau lesen pengendali jangka pendek
di bawah Bahagian III; atau

_(f)_ bahawa mana-mana orang bukanlah pemegang suatu
lesen atau lesen pengendali di bawah Bahagian II,
Bahagian III atau Bahagian IV, mengikut mana-mana
yang berkenaan.

**Kebertanggungan pemunya berdaftar dan lain-lain berkenaan**
**dengan kenderaan yang berkaitan**

**240. (1) Melainkan jika diperuntukkan selainnya dengan nyata,**
apa-apa perbuatan atau peninggalan oleh mana-mana pekhidmat,
ejen atau pekongsi pemunya kenderaan yang berkaitan hendaklah,
bagi maksud apa-apa pendakwaan atau prosiding di bawah Akta
ini, disifatkan sebagai perbuatan atau peninggalan pemunya itu,
melainkan jika dia memuaskan hati mahkamah bahawa dia telah
mengambil segala langkah yang munasabah dan langkah berjagajaga untuk mengelakkan perbuatan atau peninggalan itu.

(2) Sekiranya berlaku apa-apa perbuatan atau peninggalan oleh
mana-mana pekhidmat, ejen atau pekongsi pemunya kenderaan
yang berkaitan yang boleh menjadi suatu kesalahan terhadap
Akta ini jika dilakukan oleh pemunya itu, pekhidmat, ejen atau
pekongsi itu adalah juga bersalah atas kesalahan itu.

**Pendakwaan**

**241. (1) Tiada pendakwaan bagi mana-mana kesalahan di bawah**
Akta ini boleh dimulakan kecuali dengan keizinan bertulis Pendakwa
Raya.


-----

196 _Rang Undang-Undang_

(2) Mana-mana pegawai dilantik yang diberi kuasa secara bertulis
oleh Pendakwa Raya boleh menjalankan pendakwaan terhadap
mana-mana kesalahan yang dilakukan di bawah Akta ini.

**Kesalahan oleh pertubuhan perbadanan**

**242. (1) Jika sesuatu pertubuhan perbadanan melakukan suatu**
kesalahan di bawah Akta ini, mana-mana orang yang pada masa
perlakuan kesalahan itu ialah seorang pengarah, ketua pegawai
eksekutif, ketua pegawai operasi, pengurus, setiausaha atau pegawai
lain yang seumpamanya dalam pertubuhan perbadanan itu atau
yang berupa bertindak atas mana-mana sifat sedemikian atau yang
mengikut apa-apa cara atau sehingga apa-apa takat bertanggungjawab
bagi pengurusan apa-apa hal-ehwal pertubuhan perbadanan itu atau
yang membantu dalam pengurusan sedemikian—

_(a) boleh dipertuduh secara berasingan atau bersesama dalam_
prosiding yang sama bersekali dengan pertubuhan
perbadanan itu; dan

_(b) jika pertubuhan perbadanan itu didapati telah melakukan_
kesalahan itu, hendaklah disifatkan telah melakukan
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa
pengetahuannya, persetujuannya atau pembiarannya;
dan

(ii) bahawa dia telah mengambil segala langkah berjagajaga yang munasabah dan telah menjalankan segala
usaha yang wajar untuk mengelakkan perlakuan
kesalahan itu.

(2) Jika mana-mana orang di bawah Akta ini boleh
dikenakan apa-apa hukuman atau penalti bagi perbuatan, peninggalan,
pengabaian atau keingkarannya, dia boleh dikenakan hukuman
atau penalti yang sama bagi tiap-tiap perbuatan, peninggalan,
pengabaian atau keingkaran mana-mana pekerja atau ejennya,
atau pekerja ejen itu, jika perbuatan, peninggalan, pengabaian
atau keingkaran itu telah dilakukan—

_(a) oleh pekerja orang itu dalam masa penggajiannya;_

_(b) oleh ejen itu semasa bertindak bagi pihak orang itu;_
atau


-----

_Pengangkutan Awam Darat_ 197

_(c) oleh pekerja ejen itu dalam masa penggajian pekerja itu_
dengan ejen itu atau selainnya bagi pihak ejen itu yang
bertindak bagi pihak orang itu.

**Pensubahatan dan cubaan boleh dihukum sebagai kesalahan**

**243. (1) Seseorang yang bersubahat dalam perlakuan atau yang**
cuba melakukan apa-apa kesalahan di bawah Akta ini adalah
bersalah atas kesalahan itu dan boleh, apabila disabitkan, dikenakan
hukuman yang diperuntukkan bagi kesalahan itu.

(2) Seseorang yang melakukan apa-apa perbuatan sebagai
persediaan untuk melakukan atau sebagai pelanjutan kepada
perlakuan mana-mana kesalahan di bawah Akta ini adalah bersalah
atas kesalahan itu dan boleh, apabila disabitkan, dikenakan hukuman
yang diperuntukkan bagi kesalahan itu:

Dengan syarat bahawa apa-apa tempoh pemenjaraan yang
dikenakan tidak boleh melebihi setengah daripada tempoh maksimum
yang diperuntukkan bagi kesalahan itu.

**Perlindungan pemberi maklumat**

**244. (1) Kecuali sebagaimana yang diperuntukkan dalam subseksyen**
(2) dan (3), tiada saksi dalam mana-mana prosiding sivil atau
jenayah menurut Akta ini boleh dikehendaki atau dibenarkan untuk
menzahirkan nama atau alamat mana-mana pemberi maklumat
atau isi dan jenis maklumat yang diterima daripadanya atau untuk
menyatakan apa-apa perkara yang mungkin menyebabkan dia
diketahui.

(2) Jika mana-mana buku, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
peralatan atau bahan yang menjadi keterangan atau yang boleh
diperiksa dalam mana-mana jua prosiding sivil atau jenayah
mengandungi apa-apa entri yang menamakan atau memperihalkan
mana-mana pemberi maklumat dalamnya atau yang mungkin
menyebabkan dia diketahui, mahkamah hendaklah menyebabkan
semua entri sedemikian ditutup daripada penglihatan atau dipadamkan
setakat yang perlu untuk melindungi pemberi maklumat itu daripada
diketahui.


-----

198 _Rang Undang-Undang_

(3) Jika dalam sesuatu perbicaraan bagi suatu kesalahan di
bawah Akta ini mahkamah, selepasa siasatan penuh tentang kes
itu, berpendapat bahawa pemberi maklumat itu dengan sengaja
membuat dalam aduannya suautu pernyataan material yang dia
tahu atau percaya adalah palsu atau tidak percaya adalah benar,
atau jika dalam mana-mana prosiding lain mahkamah berpendapat
bahawa keadilan tidak dapat dilaksanakan sepenuhnya antara
pihak-pihak dalam prosiding itu tanpa pemberi maklumat itu
diketahui, adalah sah bagi mahkamah menghendaki pengemukaan
aduan asal, jika bertulis, dan membenarkan suatu siasatan dan
menghendaki penzahiran sepenuhnya tentang pemberi maklumat
itu.

**Cara penyampaian dokumen**

**245.** (1) Penyampaian mana-mana dokumen kepada manamana orang hendaklah dilaksanakan—

_(a) dengan menghantar serah dokumen itu kepada orang itu_
atau dengan menghantar serah dokumen itu ke alamat
kediaman orang itu yang terakhir diketahui;

_(b) dengan meninggalkan dokumen itu di alamat kediaman_
orang itu yang terakhir diketahui atau di tempat perniagaan
orang itu dalam suatu sampul yang dialamatkan kepada
orang itu; atau

_(c) dengan menghantarkan dokumen itu melalui pos berbayar_
dahulu yang dialamatkan kepada orang itu di alamat
kediamannya yang terakhir diketahui atau di tempat
perniagaannya.

(2) Sesuatu dokumen yang dikehendaki supaya disampaikan
kepada pemilik, perbadanan pengurusan atau penduduk mana-mana
premis hendaklah disifatkan telah dialamatkan dengan sepatutnya
jika dialamatkan dengan menggunakan perihalan “pemunya”,
“perbadanan pengurusan” atau “penduduk” premis itu tanpa nama
atau perihalan lanjut dan boleh disampaikan dengan menghantar
serah dokumen itu kepada seorang dewasa yang berada di premis
itu atau, jika tiada orang sedemikian di premis itu yang kepadanya
dokumen itu dapat dihantar serah dengan usaha yang munasabah,
dengan melekatkan dokumen di mana-mana bahagian yang mudah
dilihat di premis itu.


-----

_Pengangkutan Awam Darat_ 199

**Ketidaktepatan dalam dokumen**

**246. (1) Tiada kesilapan nama atau ketidaktepatan perihalan**
mana-mana orang, premis, pegangan, jalan atau tempat yang
dinamakan atau diperihalkan dalam mana-mana dokumen yang
disediakan, dikeluarkan atau disampaikan di bawah, menurut kuasa
atau bagi maksud Akta ini boleh dengan apa-apa cara menyentuh
kuat kuasa Akta ini berkenaan dengan orang atau tempat itu jika
orang atau tempat itu dinyatakan sedemikian rupa dalam dokumen
itu sehingga boleh dikenal pasti.

(2) Tiada prosiding yang diambil di bawah atau menurut kuasa
Akta ini boleh menjadi tidak sah kerana ketidaktepatan bentuk.

BAHAGIAN XII

AM

**Kumpulan Wang Pengangkutan Awam Darat**

**247. (1) Suatu kumpulan wang yang dikenali sebagai “Kumpulan**
Wang Pengangkutan Awam Darat” ditubuhkan dan hendaklah
dikawal dan dikendalikan oleh Suruhanjaya.

(2) Kumpulan Wang Pengangkutan Awam Darat hendaklah
terdiri daripada—

_(a) apa-apa jumlah wang yang diperuntukkan oleh Parlimen_
dari semasa ke semasa bagi maksud pengangkutan awam
darat;

_(b) semua wang yang diterima bagi maksud Kumpulan Wang_
ini menurut seksyen 13; dan

_(c) apa-apa wang lain yang ditentukan oleh Menteri._

(3) Kumpulan Wang Pengangkutan Awam Darat hendaklah
dibelanjakan bagi maksud yang berikut:

_(a) pembaikan pengangkutan awam darat;_

_(b) penyediaan perkhidmatan pengangkutan awam darat di_
pembangunan luar bandar; atau

_(c) apa-apa maksud lain yang berhubungan dengan_
pengangkutan awam darat sebagaimana yang ditentukan
oleh Menteri.


-----

200 _Rang Undang-Undang_

(4) Segala kos, caj dan perbelanjaan bagi mentadbirkan Kumpulan
Wang itu hendaklah dipertanggungkan pada Kumpulan Wang
dan boleh dibayar daripada Kumpulan Wang itu dari semasa ke
semasa.

(5) Wang dalam Kumpulan Wang itu, setakat ia tidak dikehendaki
untuk dibelanjakan dengan serta-merta oleh Suruhanjaya di bawah
Akta ini, hendaklah dilaburkan dengan apa-apa cara yang diluluskan
oleh Menteri, dengan persetujuan Menteri Kewangan.

(6) Bagi maksud Akta ini, tahun kewangan Kumpulan Wang
hendaklah bermula pada 1 Januari dan berakhir pada 31 Disember
setiap tahun.

(7) Suruhanjaya hendaklah menyebabkan akaun yang sepatutnya
bagi Kumpulan Wang dan laporan aktivitinya yang sepatutnya
berkenaan dengan Kumpulan Wang itu disimpan dan hendaklah,
dengan secepat yang dapat dilaksanakan selepas berakhirnya
setiap tahun kewangan, menyebabkan supaya disediakan bagi
tahun kewangan itu—

_(a) suatu penyata akaun yang hendaklah termasuk suatu_
kunci kira-kira dan akaun mengenai sumbangan dan
perbelanjaan; dan

_(b) suatu laporan mengenai aktivitinya berkenaan dengan_
pengurusan dan pentadbiran Kumpulan Wang.

(8) Suruhanjaya hendaklah menyebabkan penyata akaun yang
diperihalkan dalam perenggan (7)(a) diaudit oleh juruaudit bebas
yang dilantik oleh Suruhanjaya.

(9) Suruhanjaya hendaklah dengan secepat mungkin menghantarkan
suatu salinan penyata akaun yang diperakui oleh juruaudit dan
suatu salinan laporan juruaudit, bersama-sama dengan laporan
yang diperihalkan dalam perenggan (7)(b) kepada Menteri yang
hendaklah menyebabkan penyata dan laporan itu dibentangkan di
hadapan kedua-dua Majlis Parlimen.

**Pelaporan kepada Menteri mengenai prestasi industri**

**248. (1) Suruhanjaya hendaklah memantau semua perkara yang**
ketara yang berhubungan dengan pengangkutan awam darat dan
membuat laporan mengenainya kepada Menteri di hujung setiap
tahun kewangan Suruhanjaya.


-----

_Pengangkutan Awam Darat_ 201

(2) Dalam melaksanakan fungsinya di bawah subseksyen (1),
Suruhanjaya hendaklah mengambil kira apa-apa petunjuk prestasi
industri yang didapati sesuai oleh Suruhanjaya.

(3) Suruhanjaya hendaklah memantau dan melaporkan mengenai
perkara yang berikut:
_(a) pengendalian dan pentadbiran Akta ini;_

_(b) kadar yang terpakai bagi perkhidmatan pengangkutan_
awam darat;

_(c) jumlah pelaburan berkenaan dengan pengangkutan awam_
darat semasa tahun kewangan itu;

_(d)_ pelaburan yang dikehendaki dalam pengangkutan awam
darat bagi tahun yang berikutnya;

_(e)_ standard perkhidmatan dan prestasi bagi pemegang lesen
dan pengendali berlesen;

_(f)_ standard alam sekitar berhubung dengan pengangkutan
awam darat;

_(g)_ penjadualan kesalahan yang dilakukan oleh pemegang
lesen, pengendali berlesen dan pekerja mereka yang
melibatkan masing-masing kaedah pengangkutan awam
darat yang dipunyai atau digunakan oleh mereka;

_(h) penilaian terhadap keadaan dan tahap penyenggaraan_
terminal dan kemudahan, berserta dengan penyenaraian
keutamaan terminal dan kemudahan itu yang disyorkan
bagi peningkatan atau pembaharuan dalam tahun
berikutnya;

_(i) penjadualan aduan daripada orang awam kepada Suruhanjaya_
mengenai apa-apa perkara yang melibatkan pengangkutan
awam darat;

_(j)_ maklum balas daripada Forum Pengangkutan Awam Darat
semasa tahun yang lepas mengenai apa-apa perkara yang
menyentuh atau yang berhubungan dengan pengangkutan
awam darat;

_(k)_ apa-apa kekurangan dalam ruang lingkup atau kuat kuasa
Akta ini;


-----

202 _Rang Undang-Undang_

_(l)_ rangka kerja persaingan bagi industri perkhidmatan
pengangkutan awam darat; dan

_(m)_ apa-apa perkara lain yang difikirkan perlu oleh
Menteri.

(4) Suruhanjaya hendaklah menyiarkan suatu laporan mengenai
perkara yang dinyatakan dalam subseksyen (3) mengikut cara yang
disifatkannya sesuai dan hendaklah menjadikan laporan itu tersedia
kepada orang ramai, dengan secepat yang dapat dilaksanakan,
berikutan dari tarikh Suruhanjaya menyerahkan laporan itu kepada
Menteri.

**Daftar**

**249. (1) Suruhanjaya hendaklah menyenggarakan suatu daftar**
dalam kedua-dua bentuk fizikal dan elektronik mengenai semua
perkara yang dikehendaki supaya didaftarkan di bawah Akta
ini.

(2) Seseorang boleh, apabila dibayarnya fi yang ditetapkan—

_(a) memeriksa daftar itu; dan_

_(b) membuat salinan, atau mengambil cabutan daripada, daftar_
itu.

(3) Jika seseorang meminta supaya suatu salinan diberikan
dalam bentuk elektronik, Suruhanjaya boleh memberikan maklumat
yang berkaitan itu—

_(a) dengan menggunakan peranti pemprosesan data; atau_

_(b) melalui penghantaran elektronik._

**Arahan oleh Suruhanjaya**

**250. (1) Suruhanjaya boleh dari semasa ke semasa mengeluarkan**
arahan secara bertulis kepada mana-mana orang, sebagaimana
yang diperuntukkan dalam Akta ini, mengenai pematuhan atau
ketidak patuhan mana-mana syarat suatu lesen atau lesen pengendali
atau mana-mana peruntukan Akta ini, termasuk untuk meremedikan
kemungkiran suatu syarat lesen atau lesen pengendali itu atau
mana-mana peruntukan Akta ini.


-----

_Pengangkutan Awam Darat_ 203

(2) Sebelum membuat suatu arahan di bawah subseksyen
(1), Suruhanjaya hendaklah mengeluarkan suatu notis bertulis
kepada orang itu dengan menyatakan jenis pematuhan yang
dikehendaki.

(3) Orang itu hendaklah diberi peluang untuk didengar atau
boleh mengemukakan suatu penghujahan bertulis tentang sebab
bagi tingkah laku atau aktivitinya dalam tempoh masa yang
munasabah yang dinyatakan dalam notis itu.

(4) Selepas habis tempoh notis yang dinyatakan dalam subseksyen
(3), Suruhanjaya hendaklah menimbangkan apa-apa sebab yang
diberikan oleh orang itu sebelum membuat suatu keputusan
berhubung dengan tingkah laku atau aktiviti yang berkenaan
dengan orang itu.

(5) Selepas menimbangkan dengan sewajarnya apa-apa sebab yang
telah diberikan oleh orang itu, Suruhanjaya boleh mengeluarkan
suatu arahan menurut subseksyen (1) yang menghendaki orang itu
supaya mengambil suatu tindakan yang dinyatakan dengan tujuan
untuk memastikan bahawa orang itu tidak melanggar atau tidak
terus melanggar mana-mana syarat lesen atau lesen pengendali
itu atau mana-mana peruntukan Akta ini.

(6) Suruhanjaya hendaklah memberi orang itu suatu notis bertulis
mengenai arahannya dengan secepat yang dapat dilaksanakan,
dan arahan yang dikeluarkan oleh Suruhanjaya itu hendaklah
dipatuhi.

(7) Suatu arahan yang dibuat oleh Suruhanjaya di bawah Bab ini
hendaklah didaftarkan dengan secepat yang dapat dilaksanakan.

(8) Arahan itu hendaklah berkuat kuasa dari tarikh pendaftaran
atau apa-apa tarikh terkemudian yang dinyatakan oleh Suruhanjaya
dalam arahan itu.

(9) Arahan itu hendaklah habis tempohnya pada apa-apa tarikh
yang dinyatakan oleh Suruhanjaya dalam notis bertulis itu atau
jika tiada tarikh dinyatakan, arahan itu hendaklah terus berkuat
kuasa sehingga arahan itu dibatalkan.

(10) Suruhanjaya boleh mengubah atau membatalkan sesuatu
arahan dan tatacara yang dinyatakan dalam subseksyen (2), (3),
(4), (5), (6), (7), (8) dan (9) hendaklah terpakai mutatis mutandis
berkenaan dengan apa-apa pengubahan atau pembatalan sesuatu
arahan


-----

204 _Rang Undang-Undang_

(11) Seseorang yang tidak mematuhi arahan Suruhanjaya di
bawah seksyen ini melakukan suatu kesalahan dan boleh, apabila
disabitkan, didenda tidak melebihi dua ratus ribu ringgit atau
dipenjarakan selama tempoh tidak melebihi dua tahun atau keduaduanya.

(12) Suruhanjaya hendaklah menyenggarakan suatu daftar
mengenai semua arahan yang dikeluarkan oleh Suruhanjaya,
termasuk apa-apa pengubahan atau pembatalan sesuatu arahan
mengikut seksyen 249176.

**Pengecualian am**

**251. (1) Menteri boleh, atas syor Suruhanjaya, jika difikirkannya**
selaras dengan maksud Akta ini atau demi kepentingan orang
awam, melalui perintah yang disiarkan dalam Warta mengecualikan
pemegang lesen, pengendali berlesen atau pemegang lesen terminal
atau kenderaan yang berkaitan atau kereta api atau suatu kelas
kenderaan yang berkaitan atau kereta api itu daripada semua
atau mana-mana peruntukan Akta ini bagi apa-apa tempoh dan
tertakluk kepada apa-apa terma dan syarat yang dinyatakan oleh
Menteri.

(2) Menteri boleh pada bila-bila masa, atas syor Suruhanjaya,
melalui perintah yang disiarkan dalam Warta, membatalkan manamana perintah yang dibuat di bawah subseksyen (1).

**Kuasa Menteri untuk membuat peraturan-peraturan**

**252. (1) Menteri boleh, atas syor Suruhanjaya, membuat peraturan-**
peraturan bagi semua atau mana-mana maksud yang berikut:

_(a) memperuntukkan bagi semua perkara yang berhubungan_
dengan pengeluaran lesen, lesen pengendali dan kelulusan
di bawah Akta ini dan pengeluaran salinan lesen,
lesen pengendali dan kelulusan dalam hal lesen, lesen
pengendali dan kelulusan yang hilang atau musnah,
termasuklah—

(i) kelayakan orang yang memohon untuk mendapatkan
lesen, lesen pengendali atau kelulusan;

(ii) tatacara mengenai permohonan, termasuk maklumat
lazim yang dikehendaki supaya diberikan kepada
Suruhanjaya dan penentuan soalan yang berkaitan


-----

_Pengangkutan Awam Darat_ 205

dengan pengeluaran, pengubahan, pembaharuan,
penyerahan balik, pengembalian, pembatalan dan
penggantungan lesen dan lesen pengendali dan
syarat yang dikenakan padanya;

(iii) tatacara mengenai permohonan, termasuk maklumat
lazim yang dihendaki supaya diberikan kepada
Suruhanjaya dan penentuan soalan yang berkaitan
dengan pengeluaran, pengubahan, pembatalan dan
penggantungan kelulusan dan syarat yang dikenakan
padanya;

(iv) bentuk lesen, lesen pengendali dan kelulusan;

(v) fi yang dikenakan berkaitan dengan apa-apa
perkara yang diperihalkan di atas dan cara
pembayarannya;

(vi) apa-apa perkara yang berhubungan dengan hal
keadaan yang dalamnya lesen, lesen pengendali
dan kelulusan boleh dibatalkan atau digantung di
bawah Akta ini;

_(b) memperuntukkan bagi semua perkara yang berhubungan_
dengan pengecualian, separa atau selainnya, dengan
atau tanpa syarat, bagi mana-mana orang, atau kelas
orang, atau kenderaan yang berkaitan atau kereta api
atau kelas kenderaan yang berkaitan atau kereta api,
atau penggunaan kenderaan yang berkaitan atau kereta
api atau kelas kenderaan yang berkaitan atau kereta api,
daripada mematuhi mana-mana atau segala kehendak
Akta ini, termasuk tatacara mengenai permohonannya,
maklumat lazim yang dikehendaki supaya diberikan
kepada Suruhanjaya, dan fi yang dikenakan berkaitan
dengannya dan cara pembayaran fi itu;

_(c) memperuntukkan mengenai apa-apa perkara yang_
berhubungan dengan Kumpulan Wang Pengangkutan
Awam Darat;

_(d)_ memperuntukkan mengenai bentuk perintah yang hendak
dibuat di bawah Akta ini oleh Menteri;

_(e)_ memperuntukkan bagi kesalahan yang boleh dikompaun
dan borang yang hendak digunakan dan kaedah dan
tatacara bagi pengkompaunan kesalahan;


-----

206 _Rang Undang-Undang_

_(f)_ memperuntukkan bagi tatacara dan cara permohonan bagi
pengecualian atau pengurangan tambang atau tambang
muatan boleh dibuat;

_(g)_ memperuntukkan mengenai pengeluaran lesen vokasional
kepada pemandu tren kereta api, kriteria atau ujian
yang perlu dipenuhi atau terpakai berhubung dengan
pengeluaran lesen itu, tatacara untuk memohon bagi lesen
itu, termasuk maklumat lazim yang dikehendaki supaya
diberikan kepada Suruhanjaya berkaitan dengannya, bentuk
lesen itu, syarat yang hendak dikenakan kepadanya, fi
yang hendak dikenakan dan cara pembayaran fi itu;

_(h)_ memperuntukkan mengenai pengenaan, tuntutan, pengutipan
dan pemegang simpanan caj penentuan harga bagi
kesesakan kawasan dan hasil daripadanya, dan semua
perkara lain yang berkaitan dengannya;

_(i) mengawal selia terminal melalui pelesenan pengendali_
atau pemunya terminal itu;

_(j)_ memperuntukkan mengenai pembinaan kereta api dan
pelintasan atau cara untuk menghampiri mana-mana jalan
atau jalan besar melalui oleh suatu tren kereta api;

_(k)_ mengawal selia penggunaan kenderaan perkhidmatan awam,
kenderaan pelancongan atau kenderaan barangan atau
mana-mana kelas daripadanya di dalam wilayah Malaysia,
penggunaan kenderaan motor yang didaftarkan sebagai
kenderaan perkhidmatan awam, kenderaan pelancongan
atau kenderaan barangan di mana-mana negara asing,
menurut kuasa atau tertakluk kepada peruntukan mana-mana
perjanjian antarabangsa yang dibuat oleh Kerajaan;

_(l) mengawal selia penggunaan kereta api yang didaftarkan_
atau dilesenkan dalam mana-mana negara asing di dalam
wilayah Malaysia, menurut kuasa atau tertakluk kepada
peruntukan mana-mana perjanjian antarabangsa yang
dibuat oleh Kerajaan;

_(m) mengisytiharkan apa yang disifatkan sebagai penyakit_
berjangkit atau menular dan untuk mengawal selia
keadaan yang di bawahnya syarikat kereta api boleh
membawa orang atau haiwan yang mengalami penyakit
berjangkit atau menular itu, dan untuk memperuntukkan
bagi penyahjangkitan koc kereta api yang telah digunakan
oleh orang atau haiwan itu;


-----

_Pengangkutan Awam Darat_ 207

_(n)_ memperuntukkan mengenai apa-apa perkara yang
berhubungan dengan pelaksanaan fungsi Suruhanjaya di
bawah undang-undang pengangkutan awam darat;

_(o) memperuntukkan bagi kelakuan, fungsi dan kuasa orang_
yang dilantik sebagai pegawai dilantik di bawah Akta ini
dan kad pengenalan dan pakaian seragam yang hendak
dipakai oleh mereka;

_(p) memperuntukkan mengenai tatacara dan apa-apa perkara_
yang berhubungan dengan rayuan di bawah Akta ini;

_(q) memperuntukkan mengenai apa-apa perkara yang_
berhubungan dengan kelulusan membangunkan dasar
dan rancangan yang berhubungan dengan pengangkutan
awam darat;

_(r) mengawal selia penyepaduan dan penyelarasan pengangkutan_
awam darat dan perkhidmatan pengangkutan awam darat
yang disediakan oleh pemegang lesen, pengendali berlesen
dan pemegang lesen terminal, dan semua perkara yang
berhubungan dengannya;

_(s) memperuntukkan dan menetapkan apa-apa fi yang kena_
dibayar berkaitan dengan penyediaan apa-apa perkhidmatan
atau perkara di bawah Akta ini;

_(t) memperuntukkan bagi apa-apa perkara lain yang baginya Akta_
ini membuat peruntukan nyata supaya ditetapkan;

_(u) memperuntukkan bagi apa-apa perkara lain yang perlu_
atau suai manfaat bagi melaksanakan Akta ini.

(2) Dalam menjalankan kuasanya di bawah subseksyen (1),
Menteri boleh membuat peraturan-peraturan yang berlainan
bagi kelas, perihalan atau penggunaan yang berlainan
kenderaan yang berkaitan atau kereta api yang berada
dalam cara pengangkutan awam darat yang tertentu.

**Kuasa Suruhanjaya untuk membuat kaedah-kaedah**

**253. (1) Suruhanjaya boleh membuat kaedah-kaedah bagi semua**
atau mana-mana maksud yang berikut:

_(a) memperuntukkan bagi pembawaan penumpang, bagasi_
mereka dan barangan secara selamat oleh pengangkutan
awam darat;


-----

208 _Rang Undang-Undang_

_(b) memperuntukkan bagi penggunaan selamat dan_
penyenggaraan—

(i) terminal; dan

(ii) kereta api termasuklah sistem kereta api dan premis
kereta api;

_(c) mengawal selia pembukaan dan penutupan stesen kereta_
api dan laluan kereta api;

_(d) mengawal selia aktiviti yang berhubungan, berdampingan_
atau bersampingan yang ditetapkan yang diusahakan
berkaitan dengan penyediaan mana-mana perkhidmatan
kereta api;

_(e) memperuntukkan bagi segala perkara yang berhubungan_
dengan piawaian pelanggan di bawah Akta ini;

_(f) memperuntukkan mengenai obligasi pemegang lesen_
dan pengendali berlesen berkenaan dengan gangguan
perkhidmatan pengangkutan awam darat;

_(g)_ memperuntukkan mengenai pencegahan larangan
pencerobohan, kacau ganggu atau halangan ke atas, atau
kerosakan atau kecederaan berhubung dengan, suatu
kereta api;

_(h) memperuntukkan bagi pemeliharaan dan penggalakan_
ketertiban, sanitasi dan kebersihan di atas kenderaan
yang berkaitan dan kereta api;

_(i) memperuntukkan bagi standard minimum dan spesifikasi_
berkenaan dengan reka bentuk, pembinaan dan
penyenggaraan pagar atau sawa sesuatu lintasan rata
kerja dan bagi mengawal selia penggunaan lintasan rata
itu;

_(j) memperuntukkan mengenai jagaan lesen dan lesen_
pengendali, pengeluaran, pengembalian dan penyerahan
balik lesen dan lesen pengendali apabila habis tempoh,
pembatalan atau penggantungan lesen dan lesen pengendali
itu, atau pengubahan syaratnya dan jagaan, pengeluaran,
pengembalian dan penghapusan dokumen;

_(k) memperuntukkan mengenai bentuk daftar dan rekod lain_
yang hendak disimpan dan disenggarakan oleh Suruhanjaya,
pembukaan, penyenggaraan dan penutupannya, pemeriksaan


-----

_Pengangkutan Awam Darat_ 209

dan pengambilan cabutan daripadanya dan pembekalan
salinannya;

_(l) memperuntukkan mengenai bentuk pemberitahuan, notis_
dan perintah yang hendaklah dibuat di bawah Akta
ini;

_(m) memperuntukkan mengenai rekod yang hendaklah disimpan_
oleh pemegang lesen, pengendali berlesen dan pemandu
kenderaan yang berkaitan dan kereta api, penyata yang
hendaklah dibuat dan cara menyimpan rekod;

_(n) memperuntukkan mengenai segala perkara yang berhubungan_
dengan penyediaan maklumat dan maklumat tambahan,
dan pengecualian daripada menyediakan maklumat oleh
pemegang lesen, pengendali berlesen dan pemegang lesen
terminal, selain maklumat yang disebut dalam perenggan
252(1)(b) dan _(f) dan subperenggan 252(1)(a)(ii) dan_
(iii), dan tahap perincian, lat tempoh, cara dan bentuk
yang mengikutnya maklumat itu hendak disediakan bagi
maksud Akta ini;

_(o) memperuntukkan bagi penubuhan, pentadbiran dan_
pengawalseliaan skim pematuhan berasaskan pentauliahan
berhubung dengan pemegang lesen, pengendali berlesen
atau pemandu kenderaan yang berkaitan atau kereta api
dan segala perkara yang berkaitan dengannya, termasuklah
pemerakuan pentauliah bagi skim sedemikian dan
peruntukan yang berhubungan dengan penguatkuasaan
skim itu;

_(p) mengawal selia kewajipan, kelakuan dan syarat perkhidmatan_
termasuk waktu bertugas bagi pemandu, konduktor dan
orang yang menjaga kenderaan yang berkaitan atau kereta
api;

_(q)_ mengawal selia bilangan orang yang hendak diambil kerja
sebagai pemandu, konduktor dan orang yang menjaga
kenderaan yang berkaitan atau kereta api;

_(r) memperuntukkan bagi bentuk dan tatacara yang berhubungan_
dengan permohonan bagi lesen vokasional oleh pemandu
tren kereta api, kelayakan minimum yang hendak dimiliki
oleh orang itu, mengawal selia kelakuan, kewajipan dan
kuasa mereka, dan apa-apa perkara yang berhubungan
dengan terma perkhidmatan mereka dan kehendak bagi
latihan yang berterusan;


-----

210 _Rang Undang-Undang_

_(s) mengawal selia bilangan orang yang hendak dibawa di_
atas sesuatu kenderaan perkhidmatan awam, kenderaan
pelancongan atau kereta api;

_(t) mengawal selia pembawaan penumpang dalam kenderaan_
barangan;

_(u) memperuntukkan mengenai kelengkapan, termasuklah_
alat pemadam api, alat pertolongan cemas atau kon
keselamatan yang hendak dibawa oleh atau dilekatkan
pada kenderaan yang berkaitan atau kereta api;

_(v) memperuntukkan bagi jenis meter teksi yang boleh_
dibenarkan, pengehadan penggunaannya, dan kawalan
terhadap ujian, pembaikan dan penyenggaraan meter
teksi;

_(w) mengawal selia penundaan atau penarikan kenderaan yang_
berkaitan oleh trak tunda atau kenderaan motor yang
lain dan cara memasangnya dan bagi mengawal selia
dan mengawal operasi trak tunda;

_(x) memperuntukkan mengenai kelakuan orang yang diambil_
kerja dengan atau berkaitan dengan kenderaan perkhidmatan
awam, kenderaan pelancongan atau kereta api, dan cara
pengenalan dan pakaian seragam yang hendaklah dipakai
oleh mereka;

_(y) memperuntukkan mengenai kelakuan penumpang yang_
menaiki, dalam perjalanan di dalam atau menurun
daripada sesuatu kenderaan perkhidmatan awam,
kenderaan pelancongan atau kereta api dan kelakuan
bakal penumpang yang sedang menunggu untuk menaiki
sesuatu kenderaan perkhidmatan awam (kecuali suatu
kereta sewa dan pandu), kenderaan pelancongan atau
kereta api;

_(z) menghendaki—_

(i) pengalihan mana-mana orang yang melanggar
kaedah-kaedah yang dibuat di bawah perenggan (y)
daripada sesuatu kenderaan perkhidmatan awam,
kenderaan pelancongan atau kereta api; dan

(ii) seorang penumpang yang disyaki dengan munasabah
telah melanggar kaedah-kaedah yang dibuat di bawah
perenggan _(y) oleh pemandu atau konduktornya_
untuk memberikan nama dan alamatnya kepada


-----

_Pengangkutan Awam Darat_ 211

seorang pegawai polis, atau pemandu, konduktor
atau pekerja atau pegawai penguat kuasa lain
pemegang lesen atau pengendali berlesen yang
diberi kuasa dengan sewajarnya, atau pegawai
dilantik, jika berkaitan, apabila diminta;

_(aa) mengawal selia cara pembayaran dan pengutipan tambang_
dan tambang muatan bagi perkhidmatan pengangkutan
awam darat dan, tertakluk kepada subseksyen 252(1)(o),
sistem pentiketan;

_(bb) menghendaki seseorang penumpang di atas sesuatu_
kenderaan perkhidmatan awam (kecuali suatu kereta sewa
dan pandu) atau kereta api, jika diminta sedemikian oleh
pemandu atau konduktornya atau pekerja atau pegawai
penguat kuasa lain pemegang lesen atau pengendali
berlesen yang diberi kuasa dengan sewajarnya, supaya
meninggalkan kenderaan itu apabila tamat perjalanan
yang baginya tambang telah dibayar olehnya;

_(cc) memperuntukkan bagi penyimpanan selamat atau pelupusan_
mana-mana harta yang ditinggalkan secara tidak sengaja
dalam sesuatu kenderaan perkhidmatan awam, kenderaan
pelancongan atau kereta api dan mendapatkan balik kos
yang ditanggung berkaitan dengannya;

_(dd) menghendaki tali pinggang keledar jalan dipasangkan pada_
apa-apa kelas atau perihalan kenderaan perkhidmatan
awam atau kenderaan pelancongan sebagaimana yang
dinyatakan, menyatakan standard minimum tentang kualiti
bahan dan pembuatan berkenaan dengan tali pinggang
keledar sedemikian dan tempat di mana tali pinggang
keledar itu hendak dipasang, menghendaki penggunaan
tali pinggang keledar itu dalam kenderaan sedemikian,
dan mengawal penjualan atau pembekalan tali pinggang
keledar yang tidak mematuhi standard minimum bagi
kualiti bahan dan pembinaan itu;

_(ee) menyatakan saiz, bentuk dan sifat bagi apa-apa lambang,_
butir-butir, perkataan, huruf, warna, plat atau tanda
yang hendak dipamerkan pada mana-mana kenderaan
yang berkaitan atau kelasnya, cara bagaimana lambang,
butir-butir, perkataan, huruf, warna, plat atau tanda itu
hendak dipasangkan, dipamerkan, disuar dan dijadikan


-----

212 _Rang Undang-Undang_

mudah dicamkan, sama ada pada waktu malam atau pada
waktu siang, dan bagi mengadakan peruntukan mengenai
lambang, butir-butir, perkataan, huruf, warna, plat atau
tanda yang berlainan untuk dibawa oleh atau diletakkan
pada kenderaan yang berkaitan yang dilesenkan bagi suatu
maksud tertentu atau bagi mengenal pasti kenderaan itu
sebagai kenderaan yang berkaitan di bawah Akta ini;

_(ff) melarang, berkaitan dengan penggunaan kenderaan yang_
berkaitan dan kereta api, penggunaan apa-apa perkakas,
perkakas tambahan atau jentera, atau perlakuan apa-apa
perbuatan, yang mungkin akan menyebabkan kegusaran
atau bahaya;

_(gg) mengawal selia lampu dan reflektor yang hendak dipasang_
oleh atau pada mana-mana kenderaan yang berkaitan
atau mana-mana kelas atau perihalan kenderaan itu,
sama ada berkenaan dengan jenis lampu itu, tempat di
mana dan warna latar belakang yang padanya lampu
dan reflektor itu hendak dipasangkan, dan masa bila ia
hendak dinyalakan, atau selainnya;

_(hh) menetapkan keadaan yang tertakluk kepadanya, dan masa_
apabila, barang-barang yang mempunyai berat luar biasa
atau dimensi yang luar biasa besarnya boleh dibawa di
atas jalan oleh kenderaan yang berkaitan;

_(ii) menetapkan cara bagaimana kenderaan yang berkaitan_
yang digunakan di jalan boleh dimuat dan langkah
berjaga-jaga yang hendak diambil untuk memastikan
keselamatan orang awam berkaitan dengannya;

_(jj) menetapkan syarat yang tertakluk kepadanya, dan masa_
apabila, barangan boleh dimuatkan ke dalam atau dipunggah
daripada kenderaan yang berkaitan atau mana-mana
kelas atau perihalan kenderaan yang berkaitan di jalan,
kecuali yang berhubung dengan mana-mana kenderaan
yang berkaitan yang didaftarkan dalam mana-mana negara
asing yang tertakluk kepada peruntukan mana-mana
perjanjian antarabangsa yang dibuat oleh Kerajaan;

_(kk) melarang atau menetapkan syarat yang tertakluk kepadanya_
kenderaan yang berkaitan atau mana-mana kelas atau
perihalan kenderaan yang berkaitan boleh ditinggalkan


-----

_Pengangkutan Awam Darat_ 213

dalam keadaan tidak bergerak atau ditinggalkan tanpa
dijaga di mana-mana jalan, mana-mana kelas jalan yang
tertentu atau mana-mana jalan tertentu;

_(ll) mengehadkan dan mengawal selia penggunaan di jalan_
akan kenderaan yang menjalankan kerja menegakkan,
menempatkan, memindahkan, mengubahkan atau membaiki
lampu, kabel atas dan kerja-kerja jalan atau lebuh;

_(mm) memperuntukkan mengenai akaun dan rekod yang hendaklah_
disimpan oleh pemegang lesen, pengendali berlesen dan
pemegang lesen terminal dan rekod berkenaan dengan
terminal atau penggunaan kenderaan yang berkaitan,
mengikut mana-mana yang berkenaan, di bawah Akta
ini;

_(nn) memperuntukkan mengenai tempoh yang dalamnya_
syor bertulis oleh Suruhanjaya kepada Menteri boleh
dikemukakan mengenai pemberian kelulusan bagi suatu
skim kereta api atau lesen untuk mengendali suatu kereta
api;

_(oo) memperuntukkan mengenai pendepositan pelan, keratan_
atas skala dan buku rujukan bagi maksud kelulusan suatu
skim kereta api;

_(pp) memperuntukkan bagi pembinaan, pembukaan dan penutupan_
dan syarat penggunaan lintasan rata suwa;

_(qq) memperuntukkan mengenai cara dan kekerapan pemeriksaan_
sesuatu kereta api selepas ia telah dibuka;

_(rr) memperuntukkan bagi apa-apa perkara lain yang baginya_
Akta ini membuat suatu peruntukan nyata bagi Suruhanjaya
untuk membuat kaedah-kaedah.

(2) Dalam menjalankan kuasanya di bawah subseksyen (1),
Suruhanjaya boleh membuat kaedah-kaedah yang berlainan bagi
kelas, perihalan atau penggunaan yang berlainan kenderaan yang
berkaitan atau kereta api yang berada dalam cara pengangkutan
awam darat yang tertentu.


-----

214 _Rang Undang-Undang_

**Penalti bagi perundangan subsidiari**

**254. Peraturan-peraturan yang dibuat di bawah seksyen 252 dan**
kaedah-kaedah yang dibuat di bawah seksyen 253 atau manamana perundangan subsidiari lain yang dibuat di bawah Akta ini
boleh memperuntukkan bagi apa-apa perbuatan atau peninggalan
yang berlanggaran dengan peraturan-peraturan, kaedah-kaedah
atau perundangan subsidiari lain itu sebagai suatu kesalahan dan
boleh memperuntukkan bagi penalti denda tidak melebihi lima
ratus ribu ringgit atau tempoh pemenjaraan tidak melebihi lima
tahun atau kedua-duanya.

**Kuasa Menteri untuk meminda Jadual**

**255. Menteri boleh, atas syor Suruhanjaya, dari semasa ke semasa,**
melalui perintah yang disiarkan dalam Warta mengubah, membatal,
menambah, mengganti, atau selainnya meminda Jadual Pertama
dan Jadual Kedua.

**Kuasa Suruhanjaya untuk mengeluarkan garis panduan atau**
**pekeliling**

**256. Suruhanjaya boleh, pada amnya berkenaan dengan Akta**
ini, atau berkenaan dengan mana-mana peruntukan tertentu Akta
ini, atau pada amnya berkenaan dengan pelakuan kesemua atau
mana-mana pemegang lesen, pengendali berlesen, pemegang lesen
terminal atau orang lain yang dikawal selia di bawah Akta ini,
mengeluarkan apa-apa garis panduan atau pekeliling sebagaimana
yang disifatkan perlu oleh Suruhanjaya bagi maksud undangundang pengangkutan awam darat.

**Akta Perlindungan Pihak Berkuasa Awam 1948**

**257. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan atau
prosiding terhadap Suruhanjaya, mana-mana anggota Suruhanjaya,
mana-mana anggota suatu jawatankuasa penyiasatan atau manamana jawatankuasa lain, mana-mana anggota atau pegawai Tribunal
Rayuan, mana-mana pekerja Suruhanjaya dan mana-mana pegawai
dilantik berkenaan dengan apa-apa perbuatan, pengabaian atau
keingkaran yang dilakukan atau ditinggalkan olehnya atas sifat
yang sedemikian.


-----

_Pengangkutan Awam Darat_ 215

**Perlindungan daripada guaman dan prosiding undang-**
**undang**

**258. Suruhanjaya, mana-mana anggota Suruhanjaya, mana-**
mana anggota suatu jawatankuasa penyiasatan atau mana-mana
jawatankuasa lain dan mana-mana pegawai dilantik tidak boleh
dibawa guaman terhadapnya dalam mana-mana mahkamah bagi
kerugian atau ganti rugi kerana atau disebabkan oleh, atau
berkenaan dengan, apa-apa perbuatan atau perkara yang dilakukan
atau diperintahkan supaya dilakukan atau ditinggalkan daripada
dilakukan olehnya secara suci hati dan dalam penjalanan yang
dicadangkan akan apa-apa kuasa atau pelepasan akan apa-apa
kewajipan yang diberikan kepadanya di bawah Akta ini.

JADUAL PERTAMA

[Seksyen 2]

KELAS KENDERAAN PERKHIDMATAN AWAM

**Tafsiran**

1. Dalam Jadual ini—

“bas” ertinya suatu kenderaan motor yang muatan duduknya tidak kurang
daripada lapan orang (termasuk pemandu);

“bas berhenti-henti” ertinya suatu bas yang berulang-alik sepanjang laluan
yang diluluskan oleh Suruhanjaya untuk membawa penumpang pada suatu
perkhidmatan yang mengandungi peringkat tambang, dengan tambang, jadual
waktu dan jadual tambang yang berasingan bagi setiap peringkat tambang;

“bas carter” ertinya suatu bas yang disewa secara keseluruhan bagi satu
perjalanan yang bayarannya dibuat kepada pemunya oleh orang yang menyewa
bas itu;

“bas ekspres” ertinya suatu bas yang berulang-alik sepanjang laluan yang
diluluskan oleh Suruhanjaya, dengan jadual waktu dan jadual tambang,
untuk membawa penumpang mengikut tambang yang berasingan pada suatu
perkhidmatan yang tidak mengandungi peringkat tambang yang jaraknya kurang
daripada tiga puluh dua kilometer;

“bas mini” ertinya suatu bas yang muatan duduknya tidak melebihi dua puluh
enam orang (termasuk pemandu) yang digunakan untuk membawa penumpang
dengan tambang berasingan;

“bas pekerja” ertinya suatu bas yang digunakan untuk mengangkut pekerja
dalam mana-mana industri ke dan dari tempat kerja mereka dan sebaliknya;


-----

216 _Rang Undang-Undang_

“bas pengantara” ertinya suatu bas yang tidak mempunyai peringkat tambang
yang digunakan untuk membawa penumpang pada suatu perjalanan pusingan
mengikut tambang yang berasingan dari suatu pangkalan tetap dalam jarak
yang lingkungannya tidak melebihi tujuh kilometer;

“bas sekolah” ertinya suatu bas yang digunakan semata-mata untuk membawa
murid atau kakitangan sekolah atau institusi pendidikan yang lain;

“teksi” ertinya suatu kenderaan motor yang muatan duduknya tidak melebihi
enam orang (termasuklah pemandu) yang digunakan untuk membawa orang
dalam mana-mana perjalanan sebagai balasan bagi satu tambang;

“teksi lapangan terbang” ertinya suatu kenderaan motor yang muatan
duduknya tidak melebihi tujuh orang yang digunakan semata-mata untuk
membawa orang ke dan dari lapangan terbang sebagai balasan bagi suatu
bayaran dan dikendalikan dari suatu pangkalan tetap atau dalam suatu kawasan
yang dibenarkan;

“teksi mewah” ertinya suatu kenderaan motor yang muatan duduknya tidak
melebihi tujuh orang (termasuk pemandu) dan beroperasi dari suatu pangkalan
tetap atau dalam suatu kawasan yang dibenarkan sebagai balasan bagi satu
bayaran;

“kereta sewa” ertinya suatu kenderaan motor yang muatan duduknya tidak
melebihi enam orang atau, dalam kawasan yang diluluskan oleh Suruhanjaya,
dua belas orang (dalam semua keadaan termasuk pemandu) yang digunakan
untuk membawa orang dalam satu perjalanan sebagai balasan bagi bayaran
berasingan yang dibuat oleh mereka;

“kereta sewa dan pandu” ertinya suatu kenderaan motor yang disewakan
bagi maksud untuk dipandu oleh penyewa atau penamanya.

**Kelas kenderaan perkhidmatan awam**

2. Bagi maksud Akta ini, kenderaan perkhidmatan awam hendaklah dikategorikan
kepada kelas yang berikut:

_(a) bas berhenti-henti;_

_(b) bas carter;_

_(c) bas ekspres;_

_(d)_ bas mini;

_(e)_ bas pekerja;

_(f)_ bas pengantara;

_(g)_ bas sekolah;

_(h)_ bas lapangan terbang;

_(i) kereta sewa;_

_(j)_ kereta sewa dan pandu;


-----

_Pengangkutan Awam Darat_ 217

_(k)_ teksi;

_(l)_ teksi lapangan terbang; dan

_(m) teksi mewah._

JADUAL KEDUA

[Seksyen 2]

KELAS KENDERAAN PELANCONGAN

**Tafsiran**

1. Dalam Jadual ini—

“bas persiaran” ertinya suatu bas yang digunakan semata-mata untuk
membawa pelancong dan sebagai balasan bagi suatu bayaran yang tiada
peringkat tambang;

“kereta sewa dan pandu untuk pelancong” ertinya suatu kenderaan motor
yang disewa bagi maksud untuk dipandu oleh penyewa atau penamanya sama
ada pelancong atau bukan pelancong, dan yang digunakan semata-mata untuk
membawa pelancong atau pelancong-pelancong.

**Kelas kenderaan pelancongan**

2. Bagi maksud Akta ini, kenderaan pelancongan hendaklah dikategorikan
ke dalam kelas yang berikut:

_(a) bas persiaran; dan_

_(b) kereta sewa dan pandu untuk pelancong._

HURAIAN

Akta Pengangkutan Awam Darat 2010 (“Akta”) yang dicadangkan bertujuan
untuk mengadakan peruntukan bagi dan mengawal selia perkhidmatan
pengangkutan awam darat di Semenanjung Malaysia dan bagi perkara-perkara
yang bersampingan dengannya.

BAHAGIAN I

2. Bahagian I Akta memperkatakan perkara permulaan.

3. Fasal 1 mengandungi tajuk ringkas Akta dan peruntukan mengenai pemakaian
dan permulaan kuat kuasa Akta. Akta ini hanya terpakai di Semenanjung
Malaysia. Menteri diberi kuasa untuk menetapkan tarikh yang berlainan bagi


-----

218 _Rang Undang-Undang_

permulaan kuat kuasa peruntukan yang berlainan dalam Akta di bahagian yang
berlainan di Semenanjung Malaysia.

4. _Fasal 2 mengandungi takrif bagi beberapa ungkapan yang digunakan dalam_
Akta.

BAHAGIAN II

5. Bahagian II Akta, yang mengandungi tiga Bab, memperkatakan dasar
dan perancangan pengangkutan awam darat, pelesenan terminal, penentuan
skim harga bagi kesesakan kawasan dan perancangan laluan bagi kenderaan
barangan.

6. Bab 1 mengandungi fasal 3 hingga 5 dan memperkatakan fungsi Suruhanjaya
berhubung dengan dasar dan perancangan bagi pengangkutan awam darat.

7. Fasal 3 mengadakan peruntukan bagi Suruhanjaya untuk menasihati
Menteri mengenai perkara yang berhubungan dengan dasar dan perancangan
pengangkutan awam darat, yang mana ia akan mencadangkan dasar dan
rancangan termasuk skim dan program yang berhubung dengannya, bagi
kelulusan Menteri. Ia akan membangunkan strategi selaras dengan dasar dan
rancangan yang diluluskan dengan tujuan untuk mencapai suatu pengangkutan
awam darat yang selamat, boleh diharap, cekap, responsif, mudah diakses,
terancang, bersepadu dan lestari, sambil memastikan penyediaan perkhidmatan
yang mampu dibayar bagi pembawaan penumpang dan perkhidmatan yang
bersaingan bagi pembawaan barangan. Dalam menyempurnakan fungsinya,
Suruhanjaya hendaklah membangunkan rancangan induk pengangkutan awam
darat kebangsaan dan wilayah, yang akan diluluskan oleh Menteri.

8. Fasal 4 menghendaki Suruhanjaya untuk berunding dengan Kerajaan
Negeri dan jika berkenaan, Entiti Kerajaan yang lain dan Majlis Perancangan
Fizikal Kebangsaaan, apabila membangunkan rancangan dan dasar itu dan,
memastikan keselarasan rancangan dan dasar itu dengan rancangan struktur
negeri, Rancangan Fizikal Kebangsaan dan dasar kebangsaan, kawasan dan
negeri.

9. Fasal 5 menghendaki tiap-tiap Entiti Kerajaan untuk mengambil tahu dasar
dan rancangan dan, kandungan rancangan induk yang diluluskan oleh Menteri,
dan memberi pertimbangan yang sewajarnya kepada dasar, rancangan, strategi,
inisiatif dan syor lain yang dicadangkan oleh Suruhanjaya berhubung dengan
atau yang menyentuh pengangkutan awam darat.

10. Bab 2 mengandungi _fasal 6 hingga_ _12 dan memperkatakan pelesenan_
terminal.

11. _Fasal 6 menghendaki seseorang memperoleh sesuatu lesen bagi pengendalian_
sesuatu terminal. Suruhanjaya boleh mengeluarkan atau menolak pengeluaran
lesen apabila menerima suatu permohonan di bawah _fasal ini._

12. _Fasal 7_ bertujuan untuk mengawal selia permohonan berkenaan dengan
pembaharuan lesen.


-----

_Pengangkutan Awam Darat_ 219

13. _Fasal 8_ memperuntukkan bahawa seseorang pemegang lesen terminal
boleh memohon untuk mengubah lesen atau syarat-syarat lesen dan Suruhanjaya
boleh meluluskan permohonan atau menolak atau memerintahkan pengubahan
lain dibuat kepada lesen itu.

14. _Fasal 9_ memperkatakan kuasa pembatalan atau penggantungan suatu
lesen oleh Suruhanjaya dalam hal keadaan yang termasuk pelanggaran manamana peruntukan Akta atau mana-mana syarat lesen oleh pemegang lesen
terminal. Suruhanjaya boleh sebagai gantian pembatalan atau penggantungan
lesen itu melantik suatu pihak ketiga untuk membetulkan ketidakpatuhan itu
dan mendapatkan semula kos bagi pembetulan itu daripada pemegang lesen
terminal itu.

15. _Fasal 10 bertujuan untuk melarang pemindahan atau penyerahhakan_
lesen, kecuali dalam hal keadaan yang dinyatakan.

16. _Fasal_ _11 mengenakan kewajipan ke atas pemegang lesen terminal untuk_
menyimpan akaun dan rekod, manakala fasal 12 menghendaki pemegang lesen
terminal untuk memberitahu Suruhanjaya apabila berlakunya kejadian tertentu,
seperti perubahan dalam kawalan pemegang lesen terminal.

17. Bab 3 mengandungi _fasal 13 hingga_ _15 dan memperkatakan skim_
penentuan harga bagi kesesakan kawasan dan perancangan laluan bagi kenderaan
barangan.

18. _Fasal 13 memberi kuasa kepada Menteri untuk menetapkan, melalui_
perintah yang disiarkan dalam Warta, suatu caj penentuan harga bagi kesesakan
kawasan yang akan dibayar oleh pengguna jalan yang terletak dalam manamana kawasan yang ditentukan. Walau bagaimanapun, jika jalan itu terletak
dalam bidang kuasa sesuatu pihak berkuasa yang berkenaan seperti yang
dinyatakan dalam perenggan 67(a), _(b),_ _(c) dan_ _(e) Akta Pengangkutan Jalan_
1987, persetujuan pihak berkuasa yang berkenaan itu hendaklah diperoleh
terlebih dahulu sebelum perintah sedemikian dibuat. Jika suatu caj penentuan
harga bagi kesesakan kawasan ditetapkan berkenaan dengan mana-mana jalan
yang terletak di bawah bidang kuasa suatu pihak berkuasa yang berkenaan,
pihak berkuasa yang berkenaan itu diberi kuasa untuk menuntut dan mengutip
hasil caj penentuan harga bagi kesesakan kawasan itu. Pihak berkuasa yang
berkenaan hendaklah, selepas memegang simpan apa-apa amaun yang ditetapkan
oleh Menteri dan dibayar balik perbelanjaan sampingannya, membayar bahagian
yang tertinggal daripada hasil caj penentuan harga bagi kesesakan kawasan
kepada Kumpulan Wang Pengangkutan Awam Darat. Tiada Entiti Kerajaan boleh
menjalankan haknya untuk mengenakan, menuntut, mengutip dan memegang
simpan mana-mana caj penentuan harga bagi kesesakan kawasan atau apa-apa
hasil daripadanya di bawah mana-mana undang-undang bertulis yang lain atau
selainnya, tanpa kelulusan Menteri.

19. _Fasal 14 bertujuan mengadakan peruntukan bagi Suruhanjaya melarang atau_
menyekat penggunaan jalan oleh kenderaan yang ditetapkan bagi memudahkan
pergerakan kenderaan barangan.

20. _Fasal 15_ mengenakan suatu kewajipan ke atas Entiti Kerajaan untuk
berunding dengan Suruhanjaya sebelum mengusahakan tindakan tertentu yang


-----

220 _Rang Undang-Undang_

ditetapkan seperti larangan atau sekatan, yang bukan sebahagian daripada apaapa skim penentuan harga bagi kesesakan kawasan atau mana-mana perintah
yang dibuat di bawah _fasal 13, bagi apa-apa kelas atau perihalan kenderaan_
motor, atau kenderaan motor dengan bilangan penumpang yang tertentu, sama
ada selama tempoh kekal atau bagi apa-apa tempoh yang dinyatakan, daripada
menggunakan mana-mana jalan yang dinyatakan yang terletak dalam bidang
kuasanya. Walau bagaimanapun, jika tidak semunasabahnya suai manfaat atau
praktik untuk berunding dengan Suruhanjaya bagi sebab-sebab yang termasuk
melindungi keselamatan awam atau bagi pencegahan atau pengesanan jenayah,
Entiti Kerajaan yang berkaitan hendaklah memberitahu Suruhanjaya mengenai
tindakan itu dengan secepat yang semunasabahnya dapat dilaksanakan selepas
tindakan sedemikian telah diambil. Rasional peruntukan ini adalah untuk
membolehkan Suruhanjaya memberikan syornya, sebagai contoh, langkahlangkah untuk mengurangkan atau mencegah halangan lalu lintas yang tidak
perlu atau kesesakan yang akan mengganggu perkhidmatan pengangkutan
awam darat dan untuk memberikan maklumat kepada orang awam tentang
penjadualan masa sebenar bagi perkhidmatan pengangkutan awam darat untuk
memudahkan membuat pilihan perjalanan termaklum atau sama ada pembinaan
suatu lebuh raya yang baru diperlukan memandangkan impak ke atas dan
kehendak pengangkutan awam darat di dalam kawasan tertentu.

BAHAGIAN III

21. Bahagian III Akta, yang mengandungi enam Bab, memperkatakan kenderaan
perkhidmatan awam, kenderaan pelancongan dan kenderaan barangan.

22. Bab 1 mengandungi _fasal 16 hingga_ _35 dan memperkatakan pelesenan_
pengendali kenderaan perkhidmatan awam.

23. _Fasal 16_ bertujuan untuk memperuntukkan bahawa seseorang yang
mengendalikan atau mengadakan suatu perkhidmatan kenderaan perkhidmatan
awam dengan menggunakan suatu kelas kenderaan perkhidmatan awam
hendaklah memegang suatu lesen pengendali. Fasal ini selanjutnya menyatakan
kategori orang yang disifatkan sebagai mengendalikan atau mengadakan suatu
perkhidmatan kenderaan perkhidmatan awam bagi maksud _fasal ini._

24. _Fasal 17 memperuntukkan berkenaan dengan sesuatu permohonan_
untuk suatu lesen pengendali dan menyatakan kehendak, termasuk maklumat
yang dikehendaki, bagi membuat sesuatu permohonan bagi suatu lesen
pengendali.

25. _Fasal 18_ menyatakan bahawa Suruhanjaya mempunyai kuasa untuk
mengeluarkan atau menolak pengeluaran suatu lesen pengendali apabila
menerima permohonan di bawah Bab ini.

26. _Fasal 19_ menyatakan tempoh maksimum bagi suatu lesen pengendali.

27. _Fasal 20 mengadakan peruntukan mengenai pengeluaran lesen pengendali_
jangka pendek atas sebab pentadbiran atau atas alasan keterdesakan jika
difikirkan wajar oleh Suruhanjaya untuk berbuat demikian sementara menunggu
permohonan itu diputuskan.


-----

_Pengangkutan Awam Darat_ 221

28. _Fasal 21 menyatakan bahawa Suruhanjaya boleh apabila dipohon dalam_
hal keadaan luar biasa membenarkan buat sementara pengendali berlesen bagi
suatu kelas kenderaan perkhidmatan awam yang tertentu untuk menggunakan
suatu kenderaan perkhidmatan awam daripada mana-mana kelas kenderaan
perkhidmatan awam yang lain.

29. _Fasal 22_ menyatakan syarat yang boleh dikenakan oleh Suruhanjaya
kepada mana-mana lesen pengendali dan syarat itu boleh ditambah, dibatalkan
atau diubah oleh Suruhanjaya.

30. _Fasal 23 menyatakan syarat berkanun yang terpakai bagi suatu lesen_
pengendali.

31. _Fasal 24 bertujuan untuk mengawal selia permohonan berkenaan dengan_
pembaharuan lesen pengendali.

32. _Fasal 25_ menyatakan jenis dokumen yang dikehendaki dalam sesuatu
permohonan bagi pembaharuan lesen pengendali untuk membolehkan Suruhanjaya
memantau operasi pengendali berlesen itu.

33. _Fasal 26 memperuntukkan bahawa Suruhanjaya mempunyai kuasa untuk_
menentukan sesuatu permohonan bagi pengubahan suatu lesen pengendali atau
syaratnya.

34. _Fasal 27_ memperkatakan kuasa Suruhanjaya untuk membatalkan atau
menggantung suatu lesen pengendali.

35. _Fasal 28_ memperuntukkan bahawa seseorang pengendali berlesen yang
lesen pengendalinya telah digantung tidak boleh mengendalikan perkhidmatan
kenderaan perkhidmatan awam yang dibenarkan oleh lesen pengendali itu
atau selainnya menggunakan, menyebabkan atau membenarkan penggunaan
kenderaan perkhidmatan awam untuk mengadakan perkhidmatan itu semasa
tempoh penggantungan itu.

36. _Fasal 29 memberi Suruhanjaya kuasa untuk menggantikan suatu lesen_
pengendali untuk mengendalikan atau mengadakan suatu perkhidmatan kenderaan
perkhidmatan awam yang menggunakan suatu kelas kenderaan perkhidmatan
awam dengan lesen pengendali untuk mengendalikan atau mengadakan suatu
perkhidmatan kenderaan perkhidmatan awam dengan menggunakan kelas
kenderaan perkhidmatan awam yang lain, jika Suruhanjaya berpuas hati
bahawa terdapat keperluan untuk membawa penumpang oleh kelas kenderaan
perkhidmatan awam yang berlainan daripada kelas kenderaan perkhidmatan
awam yang dinyatakan dalam lesen pengendali yang dikeluarkan di bawah
Bab ini.

37. _Fasal 30_ menyatakan bahawa mana-mana orang yang memohon bagi
sesuatu lesen pengendali atau bagi pengubahan sesuatu lesen pengendali
atau mana-mana syaratnya hendaklah menzahirkan atau memberikan kepada
Suruhanjaya apa-apa kepentingan pengangkutan berkaitan yang lain yang
dipunyai olehnya.


-----

222 _Rang Undang-Undang_

38. _Fasal 31 melarang pemindahan atau penyerahhakan suatu lesen pengendali,_
kecuali dalam hal keadaan yang dinyatakan.

39. _Fasal 32 memberi Yang di-Pertuan Agong kuasa untuk merizabkan lesen_
bagi orang Melayu dan anak negeri dalam apa-apa perkadaran yang difikirkan
munasabah oleh Yang di-Pertuan Agong, dan Suruhanjaya hendaklah mematuhi
arahan itu dan boleh mengenakan syarat tambahan kepada lesen pengendali itu
sebagaimana yang difikirkannya patut. Fasal ini tidak terpakai bagi pengendali
perkhidmatan kenderaan perkhidmatan awam yang melibatkan penggunaan
mana-mana bas pekerja.

40. _Fasal 33 memberi Menteri kuasa untuk menentukan bilangan kenderaan_
perkhidmatan awam yang dibenarkan untuk digunakan dalam mana-mana
kawasan tertentu.

41. _Fasal 34 memberi Suruhanjaya kuasa untuk mengelaskan dan menomborkan_
laluan bas.

42. _Fasal 35 memperuntukkan bahawa seseorang pengendali berlesen tidak_
berhak secara automatik kepada apa-apa hak yang berterusan kepada apa-apa
faedah yang berbangkit daripada peruntukan Bab ini, atau daripada mana-mana
lesen pengendali yang dikeluarkan atau disifatkan telah dikeluarkan di bawah
Bab ini atau apa-apa syarat yang dikenakan pada lesen pengendali itu.

43. Bab 2 mengandungi _fasal 36 hingga_ _50 dan memperkatakan pelesenan_
kenderaan pelancongan.

44. _Fasal 36 memperuntukkan bahawa tiada seorang pun boleh menjalankan atau_
mengemukakan dirinya sebagai menjalankan perniagaan kenderaan pelancongan
melainkan jika dia dilesenkan sebagai suatu pengusahaan pelancongan di
bawah Akta Industri Pelancongan 1992 dan memegang suatu lesen yang sah
yang dikeluarkan di bawah Bab ini bagi setiap kenderaan pelancongan yang
digunakan dalam perniagaannya.

45. _Fasal 37 memperuntukkan berkenaan dengan sesuatu permohonan untuk_
sesuatu lesen dan menyatakan kehendak-kehendak, termasuk maklumat yang
dikehendaki, bagi membuat permohonan bagi lesen itu.

46. _Fasal 38 menyatakan bahawa Suruhanjaya mempunyai kuasa untuk_
mengeluarkan atau menolak pengeluaran suatu lesen apabila menerima suatu
permohonan daripada pemohon.

47. _Fasal 39_ menyatakan tempoh maksimum bagi suatu lesen.

48. _Fasal 40 memperuntukkan bahawa Suruhanjaya boleh mengeluarkan suatu_
lesen jangka pendek jika kerana sebab pentadbiran atau atas alasan keterdesakan
perkara itu difikirkannya wajar untuk dibuat sedemikian sementara menunggu
permohonan itu diputuskan.

49. _Fasal 41 menyatakan syarat yang boleh dikenakan pada sesuatu lesen_
oleh Suruhanjaya dan syarat itu boleh ditambah, dibatalkan atau diubah oleh
Suruhanjaya.


-----

_Pengangkutan Awam Darat_ 223

50. _Fasal 42 menyatakan syarat berkanun yang terpakai bagi suatu lesen._

51. _Fasal 43 bertujuan untuk mengawal selia permohonan berkenaan dengan_
pembaharuan lesen.

52. _Fasal 44 memperuntukkan bahawa Suruhanjaya mempunyai kuasa untuk_
menentukan suatu permohonan bagi pengubahan lesen atau syaratnya.

53. _Fasal 45 memperkatakan kuasa Suruhanjaya boleh membatalkan atau_
menggantung suatu lesen. Namun demikian, sekiranya suatu pemegang lesen
terhenti dilesenkan sebagai suatu pengusahaan pelancongan di bawah Akta
Industri Pelancongan 1992, lesen yang dikeluarkan hendaklah disifatkan sebagai
telah dibatalkan mulai dari tarikh pemegang lesen itu terhenti dilesenkan
sebagai suatu pengusahaan pelancongan.

54. _Fasal 46 memperuntukkan bahawa seseorang pemegang lesen yang_
lesennya digantung tidak dibenarkan untuk menggunakan, menyebabkan atau
membenarkan penggunaan kenderaan pelancongan yang kepadanya lesen itu
berkaitan.

55. _Fasal 47 mengadakan peruntukan bahawa menjadi suatu kesalahan untuk_
menggunakan kenderaan pelancongan yang tidak dilesenkan.

56. _Fasal 48 menyatakan bahawa mana-mana orang yang memohon bagi suatu_
lesen atau pengubahan pada sesuatu lesen atau mana-mana syaratnya hendaklah
menzahirkan atau memberi Suruhanjaya apa-apa kepentingan pengangkutan
yang berkaitan yang lain yang dipunyai oleh orang itu.

57. _Fasal 49 melarang pemindahan atau penyerahhakan suatu lesen, kecuali_
dalam hal keadaan yang dinyatakan.

58. _Fasal 50 memperuntukkan bahawa seorang pemegang lesen tidak berhak_
secara automatik kepada apa-apa hak yang berterusan kepada apa-apa faedah
yang berbangkit daripada peruntukan Bab ini, atau daripada mana-mana lesen
yang dikeluarkan atau disifatkan telah dikeluarkan di bawah Bab ini atau
mana-mana syarat yang dikenakan pada lesen itu.

59. Bab 3 mengandungi _fasal 51 hingga_ _68 dan_ memperkatakan pelesenan
pengendali perkhidmatan kenderaan barangan.

60. _Fasal 51 memperuntukkan bahawa seorang hendaklah memperoleh suatu_
lesen pengendali untuk mengendalikan atau mengadakan suatu perkhidmatan
kenderaan barangan yang menggunakan suatu kelas kenderaan barangan untuk
membawa barangan bagi sewa atau upah atau bagi atau berkaitan dengan apaapa perdagangan atau perniagaan. _Fasal ini selanjutnya menyatakan kategori_
orang yang disifatkan mengendalikan atau mengadakan perkhidmatan kenderaan
barangan bagi maksud _fasal ini._

61. _Fasal 52 memperuntukkan berkenaan dengan sesuatu permohonan bagi_
suatu lesen pengendali dan menyatakan kehendak, termasuk maklumat yang
dikehendaki, bagi membuat suatu permohonan bagi lesen pengendali.


-----

224 _Rang Undang-Undang_

62. _Fasal 53 menyatakan bahawa Suruhanjaya mempunyai kuasa untuk_
mengeluarkan atau menolak untuk pengeluaran suatu lesen pengendali, apabila
menerima suatu permohonan daripada seorang pemohon.

63. _Fasal 54 menyatakan tempoh maksimum bagi suatu lesen pengendali._

64. _Fasal 55 memperuntukkan bahawa suatu lesen pengendali jangka pendek_
boleh dikeluarkan bagi apa-apa tempoh dan tertakluk kepada apa-apa syarat
yang difikirkan patut oleh Suruhanjaya.

65. _Fasal 56 menyatakan bahawa Suruhanjaya boleh membenarkan buat_
sementara pengendali berlesen suatu kelas kenderaan barangan untuk menggunakan
kenderaan barangan daripada apa-apa kelas lain.

66. _Fasal 57 menyatakan syarat yang boleh dikenakan oleh Suruhanjaya_
pada mana-mana lesen pengendali dan syarat itu boleh ditambah, dibatalkan
atau diubah oleh Suruhanjaya itu.

67. _Fasal 58 menyatakan syarat berkanun yang terpakai bagi sesuatu lesen_
pengendali.

68. _Fasal 59 bertujuan untuk mengawal selia permohonan berkenaan dengan_
pembaharuan lesen pengendali.

69. _Fasal 60 menyatakan jenis dokumen yang dikehendaki bagi sesuatu_
permohonan untuk memperbaharui suatu lesen pengendali bagi membolehkan
Suruhanjaya memantau operasi pengendali berlesen.

70. _Fasal 61 memperuntukkan bahawa Suruhanjaya mempunyai kuasa untuk_
menentukan sesuatu permohonan bagi pengubahan lesen pengendali atau
syaratnya.

71. _Fasal 62 memperkatakan kuasa Suruhanjaya untuk membatalkan atau_
menggantung suatu lesen pengendali.

72. _Fasal 63 memperuntukkan bahawa seorang pengendali berlesen yang_
lesen pengendalinya digantung tidak boleh, semasa tempoh penggantungan
itu, menggunakan, menyebabkan atau membenarkan penggunaan mana-mana
kenderaan barangan yang dibenarkan untuk digunakan di bawah terma lesen
yang digantung itu.

73. _Fasal 64 memperuntukkan bahawa Suruhanjaya mempunyai kuasa untuk_
menggantikan suatu lesen pengendali untuk mengendalikan atau mengadakan
suatu perkhidmatan kenderaan barangan yang menggunakan suatu kelas kenderaan
barangan dengan lesen pengendali untuk mengendalikan atau mengadakan
suatu pekhidmatan kenderaan barangan yang menggunakan kelas kenderaan
barangan yang berlainan.

74. _Fasal 65 menyatakan bahawa mana-mana orang yang memohon bagi suatu_
lesen pengendali atau bagi pengubahan suatu lesen pengendali atau mana-mana
syaratnya hendaklah menzahirkan atau memberi kepada Suruhanjaya apa-apa
kepentingan pengangkutan yang berkaitan yang lain yang dipunyai olehnya.


-----

_Pengangkutan Awam Darat_ 225

75. _Fasal 66 melarang pemindahan atau penyerahhakan suatu lesen pengendali,_
kecuali dalam hal keadaan yang dinyatakan.

76. _Fasal 67 memberi Yang di-Pertuan Agong kuasa untuk merizabkan lesen_
bagi orang Melayu dan anak negeri dengan apa-apa perkadaran yang disifatkan
munasabah oleh Yang di-Pertuan Agong kepada orang yang menjalankan sebagai
perniagaan utamanya, suatu perniagaan membawa barangan untuk mana-mana
pihak ketiga bagi sewa atau upah dengan menggunakan kenderaan barangan.
Suruhanjaya hendaklah mematuhi arahan sedemikian dan boleh mengenakan
syarat tambahan kepada lesen pengendali itu yang difikirkannya patut.

77. _Fasal 68 memperuntukkan bahawa seorang pengendali berlesen tidak_
berhak secara automatik kepada apa-apa hak yang berterusan kepada apa-apa
faedah yang berbangkit daripada peruntukan Bab ini, atau daripada mana-mana
lesen pengendali yang dikeluarkan atau yang disifatkan sebagai dikeluarkan
di bawah Bab ini atau mana-mana syarat yang dikenakan dengannya.

78. Bab 4 mengandungi _fasal 69 hingga_ _74 dan memperkatakan kewajipan_
pemegang lesen dan pengendali berlesen.

79. _Fasal 69 memperkatakan standard prestasi yang ditetapkan bagi pengendali_
berlesen yang menyediakan perkhidmatan kenderaan perkhidmatan awam dan
perkhidmatan kenderaan barangan.

80. _Fasal 70 memperuntukkan bahawa seorang pengendali berlesen yang_
mengendalikan atau mengadakan perkhidmatan kenderaan perkhidmatan
awam atau perkhidmatan kenderaan barangan yang merupakan suatu syarikat,
perkongsian atau firma hendaklah memperoleh kelulusan Suruhanjaya sebelum
mengambil bahagian dalam mana-mana perniagaan atau perjanjian yang akan
mengubah struktur ekuitinya atau anggota lembaga pengarahnya atau pekongsi
dalam perkongsian atau firma. Bagi maksud fasal ini, perkhidmatan kenderaan
perkhidmatan awam tidak termasuk suatu perkhidmatan kenderaan perkhidmatan
awam yang melibatkan penggunaan mana-mana bas pekerja, dan kenderaan
perkhidmatan barangan hanya merujuk kepada perkhidmatan yang disediakan
oleh mana-mana orang yang menjalankan sebagai perniagaan utamanya, suatu
perniagaan membawa barangan bagi mana-mana pihak ketiga untuk sewa atau
upah dengan menggunakan suatu kenderaan barangan.

81. _Fasal 71 memperkatakan kewajipan pemegang lesen dan pengendali berlesen_
untuk menyimpan akaun dan rekod yang dikehendaki oleh Suruhanjaya.

82. _Fasal 72 bertujuan untuk mengenakan kewajipan ke atas pemegang lesen_
dan pengendali berlesen untuk memberitahu Suruhanjaya mengenai perkara
yang dinyatakan dalam _fasal ini, termasuk apa-apa prosiding yang dibuat_
terhadapnya atau apa-apa celaan atau denda yang dikenakan terhadapnya oleh
mana-mana Entiti Kerajaan.

83. _Fasal 73 bertujuan untuk melarang pemegang lesen dan pengendali berlesen_
dan pekerja mereka masing-masing daripada membuat apa-apa pengubahan,
selain melalui penggantian bahagian, kepada struktur atau kelengkapan kekal
sesuatu kenderaan yang berkaitan, tanpa kelulusan Ketua Pengarah.


-----

226 _Rang Undang-Undang_

84. _Fasal 74 memperuntukkan bahawa pemegang lesen dan pengendali_
berlesen hendaklah memberi Suruhanjaya semua maklumat yang berkaitan
yang berkenaan dengan penjalanan oleh pemegang lesen atau pengendali
berlesen aktiviti berlesen mereka masing-masing atau apa-apa yang material
bagi penjalanan oleh Suruhanjaya mana-mana kuasanya di bawah Akta ini.

85. Bab 5 mengandungi _fasal 75 dan_ _76 dan memperkatakan tambang dan_
tambang muatan.

86. _Fasal 75 memperkatakan tambang bagi membuat perjalanan dengan_
kenderaan perkhidmatan awam, kecuali kereta sewa dan pandu bagi pelancong
atau mana-mana kenderaan perkhidmatan awam yang lain yang digunakan bagi
pembawaan penumpang tanpa sewa atau upah.

87. _Fasal 76 memperkatakan tambang muatan yang berkaitan dengan_
perkhidmatan kenderaan barangan.

88. Bab 6 mengandungi _fasal 77 hingga_ _82 dan memperkatakan peruntukan_
pelbagai yang berhubungan dengan penguatkuasaan bagi maksud Bahagian ini.

89. _Fasal 77 bertujuan untuk memberi kuasa kepada pegawai polis berpakaian_
seragam, pegawai pengangkutan jalan berpakaian seragam atau pegawai dilantik
berpakaian seragam untuk memberhentikan, menahan dan memeriksa kenderaan
yang berkaitan jika dia mempunyai sebab munasabah untuk mempercayai
bahawa peruntukan Akta atau mana-mana syarat lesen atau lesen pengendali
telah tidak dipatuhi, yang penahanan kenderaan itu tidak boleh melebihi empat
puluh lapan jam.

90. _Fasal 78 bertujuan untuk memberi kuasa kepada pegawai polis berpakaian_
seragam, pegawai pengangkutan jalan berpakaian seragam atau pegawai
dilantik berpakaian seragam yang diberi kuasa sewajarnya secara bertulis
oleh orang atasan mereka yang berkaitan untuk mengadakan sekatan jalan
dan mengambil segala langkah yang munasabah untuk menghalang manamana kenderaan perkhidmatan awam, kenderaan pelancongan atau kenderaan
barangan daripada memandu melepasi galangan jika difikirkannya perlu bagi
maksud penguatkuasaan Akta.

91. _Fasal 79 bertujuan untuk memberi kuasa kepada pegawai polis, pegawai_
pengangkutan jalan atau pegawai dilantik untuk menyita suatu dokumen, lesen,
lesen pengendali atau rekod yang dikemukakan kepadanya menurut Akta, yang
dia mempunyai sebab yang munasabah untuk mempercayai bahawa ia adalah
dokumen, lesen, lesen pengendali atau rekod yang berhubung dengannya suatu
kesalahan di bawah Akta telah dilakukan.

92. _Fasal 80 bertujuan untuk memberi kuasa kepada pegawai polis, pegawai_
pengangkutan jalan atau pegawai dilantik untuk menyita suatu kenderaan yang
berkaitan yang berkenaan dengannya ada atau terdapat sebab yang munasabah
untuk mengesyaki bahawa telah berlakunya kesalahan tertentu di bawah
Akta.

93. _Fasal 81 bertujuan untuk memberi kuasa kepada pegawai polis, pegawai_
pengangkutan jalan atau pegawai dilantik untuk menyita suatu kenderaan yang


-----

_Pengangkutan Awam Darat_ 227

berkaitan yang didapati atau dipercayai dengan munasabahnya digunakan
berlanggaran dengan Akta, atau mana-mana perintah, larangan atau sekatan
yang dibuat di bawahnya, atau berlanggaran dengan syarat lesen atau lesen
pengendali bagi kenderaan yang berkaitan itu.

94. _Fasal 82 bertujuan untuk memberi kuasa kepada pegawai polis, pegawai_
pengangkutan jalan atau pegawai dilantik untuk menghendaki orang yang
menjaga mana-mana kenderaan yang berkaitan untuk membenarkan kenderaan
yang berkaitan itu ditimbang oleh pegawai itu, sama ada dengan muatan atau
tanpa muatan, dan bagi berat yang dipindahkan ke jalan oleh mana-mana
bahagian kenderaan yang berkaitan itu yang bersentuhan dengan jalan untuk
diuji.

BAHAGIAN IV

95. Bahagian IV Akta memperkatakan kereta api dan dibahagikan kepada
sembilan Bab.

96. Bab 1 mengandungi _fasal 83 dan_ _84 dan memperkatakan skim kereta_
api.

97. _Fasal 83 melarang pembinaan sesuatu kereta api tanpa kelulusan_
Menteri, yang bertindak atas syor Suruhanjaya. Seseorang yang bercadang
untuk membina suatu kereta api mestilah mendeposit dengan Suruhanjaya
suatu skim kereta api yang mengandungi _inter alia, jenis dan sistem kereta_
api yang dicadangkan, laluan am dan tempat terminal, struktur tambang yang
dicadangkan dan aspek keselamatan dan kebolehaksesan terminal dan kereta
api kepada orang kurang upaya.

98. _Fasal 84_ memperuntukkan bahawa Menteri boleh menolak atau
memberikan kelulusan bersyarat kepada suatu skim kereta api. _Fasal ini_
selanjutnya memperuntukkan bahawa jika kelulusan bersyarat itu diberikan,
pemohon dikehendaki untuk mendepositkan pelan dan keratan kereta api yang
dicadangkan dan suatu buku rujukan yang mengandungi nama tuan punya dan
penerima pajak tanah yang mungkin dikehendaki bagi maksud kereta api itu.
Menteri boleh, selepas menimbangkan pelan dan keratan serta buku rujukan
dan apa-apa bantahan dan dengan mengambil kira dengan sewajarnya syor
Suruhanjaya, memberikan kelulusan muktamad atau menolak skim kereta api
itu.

99. Bab 2 mengandungi fasal 85 dan 86 dan memperkatakan pengubahsuaian
perubahan atau peluasan yang ditetapkan bagi skim kereta api yang
diluluskan.

100. _Fasal 85 melarang mana-mana orang daripada mengusahakan mana-_
mana ubah suaian, perubahan atau peluasan yang ditetapkan bagi suatu skim
kereta api yang diluluskan mengikut _fasal 84 tanpa kelulusan Menteri, yang_
bertindak atas syor Suruhanjaya, dan mengikut kehendak dan tatacara yang
dinyatakan dalam _fasal ini dan apa-apa peraturan-peraturan yang dibuat di_
bawah Akta.


-----

228 _Rang Undang-Undang_

101. _Fasal 86 memperkatakan permohonan dan tatacara kelulusan berkenaan_
dengan mana-mana orang yang mengusahakan suatu ubah suaian, perubahan
atau peluasan yang ditetapkan bagi suatu skim kereta api yang diluluskan.

102. Bab 3 mengandungi fasal 87 hingga 100 dan memperkatakan pembinaan
dan kerja-kerja berhubungan dengan kereta api.

103. _Fasal 87 memperuntukkan bahawa kereta api hendaklah dibina dan_
disenggarakan mengikut jalan dan aras yang ditunjukkan pada pelan yang
didepositkan.

104. _Fasal 88_ menyifatkan tanah yang dikehendaki bagi maksud membina
kereta api sebagai tanah yang dikehendaki bagi maksud awam mengikut
pengertian Akta Pengambilan Tanah 1960.

105. _Fasal 89_ memperuntukkan bahawa suatu syarikat kereta api boleh,
bagi maksud membina suatu kereta api atau kemudahan atau kerja-kerja lain
yang berkaitan dengannya, membuat atau membina struktur atau kerja-kerja
sementara atau mengubah secara sementara haluan mana-mana jalan, lebuh
atau jalan lalu. Sesuatu syarikat kereta api hendaklah, sebelum menjalankan
apa-apa kuasa ini, memberikan notis kepada tuan punya atau penduduk tanah
itu, dan pada masa yang sama, memberi Suruhanjaya satu salinan notis itu,
mengenai niatnya untuk memasuki tanah itu.

106. _Fasal 90 memperkatakan kuasa Suruhanjaya untuk membenarkan suatu_
syarikat kereta api memasuki mana-mana tanah yang berdampingan dengan kereta
apinya bagi maksud menjalankan pembaikan atau mencegah kemalangan.

107. _Fasal 91 memperuntukkan bagi pembayaran pampasan sekiranya berlaku_
kerosakan pada mana-mana tanah akibat suatu syarikat kereta api menjalankan
kuasanya di bawah _fasal 89_ dan _90._

108. _Fasal 92_ mewujudkan suatu obligasi terhadap suatu syarikat kereta
api untuk membina dan menyenggarakan struktur seperti lintasan, jambatan,
parit dan alur air bagi kemudahan tuan punya dan penduduk tanah yang
berdampingan dengan suatu kereta api bagi maksud mengatasi apa-apa gangguan
pada penggunaan tanah yang disebabkan oleh pembinaan kereta api.

109. _Fasal 93_ memperuntukkan mengenai kerja-kerja kemudahan tambahan
apabila kerja-kerja kemudahan yang dijalankan menurut fasal 92 tidak mencukupi
untuk kegunaan lega tanah itu atau jika difikirkan perlu.

110. _Fasal 94 memberi Suruhanjaya kuasa untuk menghendaki suatu syarikat_
kereta api untuk menyediakan atau memperbaharui dalam masa yang dinyatakan
pagar atau tanda sempadan bagi kereta apinya atau mana-mana jalan yang dibina
berkaitan dengan kereta api itu, atau adangan berdekatan atau berdampingan
dengan sisi jalan itu.

111. _Fasal 95, 96, 97_ dan 98 memperkatakan lintasan rata bergred, lintasan
rata jalan, lintasan rata suwa dan lintasan rata kerja, masing-masing.


-----

_Pengangkutan Awam Darat_ 229

112. _Fasal 99 mengadakan peruntukan bagi pembuangan pokok yang berbahaya_
kepada atau yang menghalang pengerjaan suatu kereta api.

113. _Fasal 100_ menghendaki tuan punya atau penduduk mana-mana tanah
untuk memberikan notis kepada syarikat kereta api itu sebelum menebang
atau menebas mana-mana pokok atau hutan yang bersempadanan dengan suatu
kereta api atau mana-mana tiang telegraf atau telefon yang didirikan atas jalan
bersempadanan dengan kereta api itu.

114. Bab 4 mengandungi fasal 101 hingga 109 dan merangkumi peruntukan
berkenaan dengan lesen untuk mengendalikan suatu kereta api dan pembukaan
kereta api.

115. _Fasal 101 memperuntukkan bahawa sesorang tidak boleh mengendalikan_
mana-mana kereta api melainkan jika dia memegang suatu lesen pengendali
yang dikeluarkan oleh Menteri, atas syor Suruhanjaya. Walau bagaimanapun,
seorang yang skim kereta apinya telah diluluskan di bawah Bab 1 Bahagian
ini dianggap sebagai pemohon yang layak dan sesuai untuk mendapatkan lesen
pengendali di bawah Bab ini.

116. _Fasal 102 memperuntukkan bahawa suatu syarikat kereta api hendaklah_
sekurang-kurangnya tiga bulan sebelum tarikh yang dicadangkan bagi pembukaan
suatu kereta api, memberi Suruhanjaya suatu notis bertulis mengenai niatnya
untuk membuka kereta api itu.

117. _Fasal 103 memperuntukkan bahawa Menteri boleh, atas syor Suruhanjaya,_
meluluskan pembukaan suatu kereta api. _Fasal ini selanjutnya menyatakan_
bahawa Menteri hanya boleh memberikan kelulusannya untuk membuka kereta
api selepas dia menerima suatu laporan bertulis daripada seorang jurutera
yang dilantik oleh Suruhanjaya bahawa, _inter alia, dia telah membuat suatu_
pemeriksaan cermat ke atas kereta api itu dan pada pendapatnya pembukaan
kereta api itu tidak akan menyebabkan apa-apa bahaya kepada penumpang
atau apa-apa kerosakan kepada barangan yang dibawa di atasnya.

118. _Fasal 104 memperuntukkan mengenai pembatalan atau penggantungan_
suatu lesen pengendali.

119. _Fasal 105_ memperkatakan pemeriksaan suatu kereta api, selepas ia
dibuka, oleh seorang jurutera yang dilantik oleh Suruhanjaya.

120. _Fasal 106 memperkatakan kuasa Suruhanjaya untuk menutup suatu kereta_
api selepas ia dibuka di bawah hal keadaan yang dinyatakan, manakala _fasal_
_107 dan_ _108_ memperkatakan perkara yang berhubungan dengan pembukaan
semula kereta api selepas penutupan, dan pembukaan semula landasan kereta
api selepas penggantungan sementara, masing-masing.

121. _Fasal 109 mengadakan peruntukan bagi penalti am bagi kesalahan yang_
berkenaan dengan kegagalan untuk mematuhi Bab 4 Bahagian ini.

122. Bab 5 mengandungi fasal 110 hingga 114 dan memperkatakan kewajipan
pengendali berlesen.


-----

230 _Rang Undang-Undang_

123. _Fasal 110_ mengenakan kewajipan ke atas pengendali berlesen untuk
mengadakan kemudahan dan perkhidmatan kereta api yang memenuhi standard
prestasi ditetapkan dan untuk membangunkan dan menyenggarakan suatu sistem
kereta api yang cekap.

124. _Fasal 111_ memberi Suruhanjaya kuasa untuk membuat kaedah-kaedah
mengenai standard prestasi yang sepatutnya dicapai oleh pengendali berlesen
di bawah Bahagian ini.

125. _Fasal 112 memperkatakan perkara yang berhubungan dengan pengemukaan_
kepada Suruhanjaya maklumat mengenai aktiviti berlesennya, laporan operasinya,
kunci kira-kira tahunan terauditnya, akaun untung dan rugi, suatu laporan yang
menjadualkan kesalahan-kesalahan yang dilakukan oleh pengendali berlesen
dan pekerjanya dan orang awam berkaitan dengan atau berhubungan dengan
operasi kereta api itu dan juga maklumat yang dinyatakan yang lain.

126. _Fasal 113 mengenakan kewajipan ke atas pengendali berlesen untuk_
memberitahu Suruhanjaya mengenai perkara yang dinyatakan, seperti apa-apa
perubahan dalam kawalan pengendali berlesen itu dan apa-apa celaan atau
denda yang dikenakan terhadap pengendali berlesen itu oleh mana-mana Entiti
Kerajaan.

127. _Fasal 114 menghendaki seseorang pengendali berlesen untuk menyediakan_
kemudahan lalu lintas yang munasabah.

128. Bab 6 mengandungi _fasal 115 dan_ _116 dan memperkatakan lesen_
vokasional.

129. _Fasal 115 memperuntukkan bahawa tiada seorang boleh memandu suatu_
tren kereta api melainkan jika dia memegang suatu lesen vokasional yang
dikeluarkan di bawah _fasal ini._

130. _Fasal 116 menghendaki sesuatu pengendali berlesen di bawah Bahagian_
ini untuk mengambil kerja pemandu tren kereta api yang mempunyai lesen
vokasional.

131. Bab 7 mengandungi fasal 117 hingga 120 dan memperkatakan tambang
dan tambang muatan.

132. _Fasal 117_ bertujuan untuk memperuntukkan bahawa tiada seorang pun
boleh menuntut, mengutip dan memegang simpan tambang yang melebihi
kadar tambang yang diluluskan oleh Menteri di bawah _fasal 84, 86, 101_ atau
_120, mengikut mana-mana yang berkenaan, bagi membuat perjalanan di atas_
suatu kereta api. Seseorang yang membuat perjalanan di atas suatu kereta api
dikehendaki untuk membayar tambang yang ditetapkan, dan sekiranya dia
tidak berbuat demikian dia adalah bertanggungan untuk membayar tambang
bagi jarak yang dilaluinya dan suatu caj khas.

133. _Fasal 118_ bertujuan untuk memperuntukkan bahawa tiada seorang pun
boleh menuntut tambang muatan yang melebihi kadar tambang muatan yang
diluluskan oleh Menteri di bawah fasal 84, 86, 101 atau 120, mengikut manamana yang berkenaan, berkaitan dengan pembawaan barangan di atas kereta
api.


-----

_Pengangkutan Awam Darat_ 231

134. _Fasal 119 bertujuan untuk mengenakan suatu kewajipan ke atas pengendali_
berlesen untuk menyimpan suatu salinan jadual waktu dan senarai tambang
am di stesen keretapinya, dan orang ramai boleh memeriksa jadual waktu dan
senarai tambang am itu.

135. _Fasal 120 menghendaki seseorang pengendali berlesen untuk mengemukakan_
suatu memorandum kepada Suruhanjaya, untuk kelulusan Menteri, apabila
struktur sedia ada tambang, tambang muatan atau caj dibuat untuk diubah.

136. Bab 8 mengandungi fasal 121 hingga 132 dan memperkatakan kesalahan
tertentu yang berhubungan dengan kereta api.

137. _Fasal 121 memperkatakan kesalahan seorang pegawai kereta api yang_
berada dalam keadaan mabuk semasa menunaikan apa-apa kewajipan atau
keengganan, keabaian atau melaksanakan kewajipannya dengan cara yang tidak
wajar yang berkemungkinan akan membahayakan keselamatan mana-mana
orang atau barangan yang dibawa di atas kereta api.

138. _Fasal 122 memperkatakan kesalahan penggunaan tidak wajar alat isyarat_
kecemasan yang disediakan oleh sesuatu pengendali berlesen dalam mana-mana
koc kereta api atau tren kereta api.

139. _Fasal 123 memperkatakan kesalahan mengalihkan, mencacatkan atau_
dengan apa jua cara mengganggu mana-mana tonggak, pancang atau tanda
lain yang diletakkan oleh atau bagi maksud sesuatu pengendali berlesen di
sepanjang landasan kereta api atau berdampingan dengannya.

140. _Fasal 124 menjadikannya suatu kesalahan bagi mana-mana orang_
untuk memasuki atau meninggalkan koc kereta api selain melalui pintu yang
disediakan, atau untuk membuka mana-mana pintu luar bagi suatu koc kereta
api semasa ia sedang bergerak.

141. _Fasal 125 menjadikannya suatu kesalahan bagi mana-mana penumpang_
untuk menahan kemasukan sah penumpang lain ke dalam suatu koc kereta api,
berkeras untuk memasuki tren selepas tidak dibenarkan masuk ke dalamnya
dan tidak mematuhi permintaan untuk meninggalkan tren kereta api oleh sebab
ia penuh.

142. _Fasal 126_ menjadikannya suatu kesalahan untuk menceroboh kereta
api atau premis kereta api.

143. _Fasal 127 menjadikannya suatu kesalahan bagi mana-mana orang untuk_
memandu apa-apa kenderaan atau menghalau apa-apa haiwan ke atas atau
melintasi landasan kereta api.

144. _Fasal 128 memperkatakan kesalahan termasuk menyebabkan kerosakan,_
sama ada dengan sengaja atau cuai, kepada mana-mana kereta api, premis
kereta api atau mana-mana harta yang dimiliki oleh pengendali berlesen.

145. _Fasal 129 memperkatakan kesalahan yang berhubungan dengan membuka_
atau menutup get yang diletakkan di mana-mana belah mana-mana landasan
kereta api yang merintangi suatu jalan.


-----

232 _Rang Undang-Undang_

146. _Fasal 130 berhubungan dengan kesalahan menghalang atau cuba menghalang_
pengerjaan suatu kereta api dengan niat jahat atau untuk membahayakan
keselamatan mana-mana orang yang membuat perjalanan dengan atau berada
di atas kereta api atau barangan yang dibawa di atas kereta api itu.

147. _Fasal 131 menjadikannya suatu kesalahan bagi mana orang yang bukan_
seorang pegawai kereta api, tanpa alasan yang munasabah, untuk membuat
apa-apa gerak isyarat atau menunjukkan apa-apa isyarat yang menyebabkan
kereta api berhenti.

148. _Fasal 132 berhubungan dengan suatu kesalahan mencederakan atau_
cuba membahayakan keselamatan mana-mana orang yang membuat perjalanan
dengan atau barangan yang dibawa di dalam atau di atas kereta api itu.

149. Bab 9 mengandungi _fasal 133 hingga_ _143_ dan menyatakan peruntukan
pelbagai yang memperkatakan penguatkuasaan bagi maksud Bahagian ini.

150. _Fasal 133 mengadakan peruntukan untuk penalti am bagi pelanggaran_
peruntukan Bahagian IV, kecuali Bab 4, dan perundangan subsidiari yang
dibuat berkenaan peruntukan itu yang penalti khasnya tidak diperuntukkan.

151. _Fasal 134 menyatakan hak pengendali berlesen untuk menahan keseluruhan_
mana-mana bahagian barangan dalam milikannya sebagai lien bagi tambang,
tambang muatan dan caj lain yang kena dibayar kepada pengendali berlesen
itu.

152. _Fasal 135_ bertujuan untuk memberi pengendali berlesen kuasa untuk
berurusan dengan dan melupuskan barangan yang tidak dituntut.

153. _Fasal 136_ bertujuan untuk menghendaki pemunya atau mana-mana
orang yang mempunyai jagaan terhadap apa-apa barangan, atau konsaini
mana-mana barangan, yang akan diangkut atau telah diangkut di atas kereta
api, untuk menghantarserahkan kepada mana-mana pegawai kereta api suatu
akuan bertulis mengenai perihalan barangan bagi maksud menentukan kadar
yang boleh dikenakan oleh pengendali berlesen bagi pengangkutannya.

154. _Fasal 137 memberi Suruhanjaya atau mana-mana pegawai dilantik_
kuasa untuk memasuki mana-mana kereta api atau premis kereta api untuk
memeriksa dan meneliti keadaan kereta api atau premis kereta api itu.

155. _Fasal 138_ memperkatakan penyelesaian perselisihan antara dua atau
lebih pengendali berlesen yang kereta api masing-masing mempunyai suatu
terminal yang sama atau suatu bahagian daripada jalan perhubungan kereta
api yang sama, dan tidak dapat bersetuju tentang perkiraan bagi menjalankan
keselamatan lalu lintas bersama mereka.

156. _Fasal 139 memperkatakan kuasa Yang di-Pertuan Agong apabila berlaku_
apa-apa kejadian yang menimbulkan darurat atau demi kepentingan ketenteraman
atau keselamatan awam.


-----

_Pengangkutan Awam Darat_ 233

157. _Fasal 140 melarang pelaksanaan apa-apa dekri atau perintah mana-mana_
mahkamah atau pihak berkuasa tempatan terhadap apa-apa stok kereta, jentera,
loji, alat, kelengkapan, bahan atau harta benda yang digunakan atau diadakan
oleh seorang pengendali berlesen bagi maksud lalu lintas atas kereta apinya,
melainkan jika melalui perintah atau arahan mahkamah menurut _fasal 194(1)_
_(b)._

158. _Fasal 141 menyatakan kewajipan undang-undang seseorang pegawai_
kereta api.

159. _Fasal 142 memperkatakan tentang penangkapan tanpa waran mana-mana_
orang yang melakukan atau cuba melakukan suatu kesalahan terhadap Akta ini
yang berhubungan dengan kereta api, oleh mana-mana pegawai polis, pegawai
kereta api atau pegawai dilantik.

160. _Fasal 143 memperuntukkan bahawa sesuatu pengendali berlesen tidak_
boleh disifatkan sebagai pengangkut awam atau tertakluk kepada mana-mana
undang-undang yang berhubungan dengan pengangkut awam.

BAHAGIAN V

161. Bahagian V Akta mengandungi fasal 144 yang memperkatakan
penyepaduan pengangkutan awam darat. Suruhanjaya boleh mengenakan syarat
terhadap pemegang lesen, pengendali berlesen dan pemegang lesen terminal
untuk memudahkan penyepaduan pengangkutan awam darat.

BAHAGIAN VI

162. Bahagian VI Akta memperkatakan tentang kemalangan, siasatan dan
penyiasatan dan mengandungi tiga Bab, yang mana Bab 1, yang merangkumi
_fasal 145 hingga_ _153, memperkatakan kemalangan yang melibatkan kereta_
api.

163. _Fasal 145_ menghendaki suatu notis mengenai kemalangan yang
melibatkan suatu kereta api diberikan, _inter alia, oleh pengendali berlesen_
kepada Suruhanjaya.

164. _Fasal 146_ memperkatakan perkara yang berhubungan dengan siasatan
berkenaan dengan kemalangan kereta api. Apabila berlaku suatu kemalangan,
pengendali berlesen hendaklah menjalankan suatu siasatan dalaman untuk
menentukan sebab kemalangan itu dan mengemukakan kepada Suruhanjaya
suatu laporan tentang dapatannya. Walau bagaimanapun, jika Suruhanjaya
tidak berpuas hati dengan laporan itu, ia boleh membentuk suatu jawatankuasa
penyiasatan untuk menyiasat tentang kemalangan itu.

165. _Fasal 147_ memperuntukkan bahawa Menteri boleh memerintahkan
suatu siasatan tentang apa-apa kemalangan kereta api. Fasal 148 mengadakan
peruntukan bagi tafsiran “kemalangan” bagi maksud _fasal 145, 146 dan_
_147._


-----

234 _Rang Undang-Undang_

166. _Fasal 149_ memberi Suruhanjaya kuasa untuk membuat kaedah-kaedah
yang berhubungan dengan kemalangan yang dirangkumi oleh Bahagian ini,
contohnya, bentuk notis mengenai kemalangan dan tatacara bagi siasatan
tentang kemalangan.

167. _Fasal 150 memperkatakan obligasi pengendali berlesen untuk mengemukakan_
suatu penyata kemalangan dalam apa-apa bentuk dan mengikut apa-apa cara
dan pada apa-apa lat tempoh sebagaimana yang diarahkan oleh Suruhanjaya.

168. _Fasal 151_ mengadakan peruntukan mengenai penalti kerana tidak
mematuhi _fasal 145._

169. _Fasal 152_ mengadakan peruntukan mengenai penalti kerana tidak
mematuhi _fasal 150._

170. _Fasal 153 memperuntukkan bagi pemeriksaan perubatan yang wajib_
bagi orang yang tercedera dalam suatu kemalangan kereta api yang menuntut
pampasan oleh sebab kecederaan itu.

171. Bab 2 mengandungi _fasal 154 hingga_ _160 dan memperkatakan kuasa_
Suruhanjaya untuk mengadakan siasatan.

172. _Fasal 154_ memperuntukkan bahawa Suruhanjaya boleh mengadakan
suatu siasatan berkenaan dengan apa-apa perkara yang berhubungan dengan
pentadbiran Akta, selain siasatan di bawah _fasal 146 atau_ _147. Suatu siasatan_
boleh diadakan oleh Suruhanjaya sebagai respons kepada permintaan bertulis
daripada seseorang atau atas inisiatifnya sendiri.

173. _Fasal 155 memperkatakan perjalanan siasatan di bawah_ _fasal 154,_
sementara _fasal 156 memperuntukkan mengenai penyiaran notis siasatan._

174. _Fasal 157_ memperkatakan hal keadaan bagi sesuatu siasatan atau
sebahagian daripada suatu siasatan dijalankan secara tertutup, sementara fasal
_158 mengadakan peruntukan berkenaan dengan penyiaran laporan dapatan_
Suruhanjaya berkenaan dengan mana-mana siasatan awam yang dijalankan
olehnya.

175. _Fasal 159 memperuntukkan bahawa tiada prosiding sivil boleh diambil_
terhadap seseorang berkenaan dengan apa-apa kerugian, kerosakan atau kecederaan
yang dialami oleh seorang lain disebabkan oleh mana-mana perbuatan yang
dinyatakan dalam _fasal ini._

176. _Fasal 160 memperuntukkan bagi penyenggaraan oleh Suruhanjaya suatu_
daftar mengenai semua laporan yang dibuat menurut suatu siasatan di bawah
Bab ini.

177. Bab 3 mengandungi _fasal 161 hingga_ _165 dan memperkatakan kuasa_
penyiasatan Suruhanjaya.

178. _Fasal 161 bertujuan untuk memberi Suruhanjaya kuasa untuk menjalankan_
penyiasatan mengenai apa-apa perkara yang berkaitan dengan pentadbiran Akta
jika diarahkan oleh Menteri atau atas kehendaknya sendiri berhubung dengan
mana-mana kesalahan yang telah atau akan dilakukan.


-----

_Pengangkutan Awam Darat_ 235

179. _Fasal 162 bertujuan untuk memberi Suruhanjaya kuasa untuk menjalankan_
suatu penyiasatan mengenai perkara yang disebut dalam _fasal 161_ apabila
suatu aduan bertulis diterima daripada seseorang.

180. _Fasal 163 mengawal selia penjalanan sesuatu penyiasatan yang dijalankan_
oleh Suruhanjaya.

181. _Fasal 164_ menyatakan kehendak bagi laporan siasatan yang mesti
disediakan oleh Suruhanjaya bagi Menteri.

182. _Fasal 165 memberi kuasa kepada Menteri untuk mengarahkan Suruhanjaya_
untuk menyiarkan suatu laporan mengenai suatu siasatan.

BAHAGIAN VII

183. Bahagian VII Akta memperkatakan perlindungan pelanggan dan
penyelesaian pertikaian dan mengandungi dua Bab.

184. Bab 1 mengandungi fasal 166 hingga 170 bertujuan untuk menubuhkan
suatu rangka kerja bagi perlindungan pelanggan.

185. _Fasal 166_ menetapkan suatu kewajipan pada pemegang lesen dan
pengendali berlesen bagi perkhidmatan pengangkutan awam darat untuk
berurusan dengan pelanggan secara munasabah.

186. _Fasal 167_ memperuntukkan bagi Suruhanjaya, atas inisiatifnya sendiri
atau atas syor Forum Pengangkutan Awam Darat, untuk menyediakan atau
menyebabkan supaya diadakan piawaian pelanggan untuk menangani perkara
yang berkenaan dengan pelanggan dan kualiti perkhidmatan yang hendak
diberikan kepada pelanggan. Bagi memastikan supaya tahap perkhidmatan
yang diberikan kepada pelanggan boleh diterima, standard pelanggan akan
disediakan selepas mendapat maklum balas daripada Forum Pengangkutan Awam
Darat dan orang awam, untuk menetapkan perkhidmatan yang dikehendaki
daripada pemegang lesen, pengendali berlesen dan pemegang lesen terminal,
contohnya, penubuhan suatu pusat panggilan dan isu keselamatan.

187. _Fasal 168 membenarkan Suruhanjaya untuk menamakan suatu badan_
yang dikenali sebagai Forum Pengangkutan Awam Darat.

188. _Fasal 169_ menyatakan fungsi Forum Pengangkutan Awam Darat, yang
termasuklah membuat syor dan memberikan maklum balas kepada Suruhanjaya
mengenai perkara yang melibatkan kepentingan pelanggan berkenaan dengan
pengangkutan awam darat.

189. _Fasal 170_ memperuntukkan bahawa mana-mana kontrak, setakat yang
ia berupa sebagai menidakkan atau membatalkan tanggungan mana-mana orang
berkenaan dengan mana-mana tuntutan yang mungkin boleh dibuat dengan
sah terhadap orang itu berkenaan dengan kematian atau kecederaan badan
penumpang dalam suatu kenderaan perkhidmatan awam, kenderaan pelancongan
atau kereta api, adalah tidak sah.


-----

236 _Rang Undang-Undang_

190. Bab 2 mengandungi fasal 171 hingga 176 dan memperkatakan penyelesaian
pertikaian.

191. _Fasal 171 memperuntukkan bahawa pertikaian dua pemegang lesen,_
pengendali berlesen dan pemegang lesen terminal atau lebih berkenaan dengan
apa-apa perkara di bawah Akta hendaklah mula-mula cuba diselesaikan melalui
rundingan antara pihak-pihak kepada pertikaian itu. Walau bagaimanapun, jika
pihak-pihak kepada pertikaian itu tidak dapat menyelesaikan pertikaian itu,
mana-mana pihak itu boleh merujuk pertikaian itu kepada Suruhanjaya, yang
hendaklah menubuhkan jawatankuasa untuk mendengar dan menyelesaikan
pertikaian itu. _Fasal 172 dan_ _173 mengandungi tatacara berhubungan_
dengan mekanisme penyelesaian pertikaian oleh jawatankuasa. _Fasal 174_
memperuntukkan bahawa keputusan jawatankuasa itu hendaklah disifatkan
sebagai keputusan Suruhanjaya. Suruhanjaya hendaklah menyenggarakan suatu
daftar mengenai semua keputusan jawatankuasa di bawah fasal 175, dan fasal
_176 memperuntukkan bahawa keputusan Suruhanjaya boleh, dengan kebenaran_
Mahkamah Sesyen, dikuatkuasakan mengikut cara yang sama seperti suatu
penghakiman atau perintah yang sama kesannya.

BAHAGIAN VIII

192. Bahagian VIII Akta memperkatakan tentang Tribunal Rayuan.

193. _Fasal 177 hingga_ _193_ bertujuan untuk menubuhkan suatu Tribunal
Rayuan dan mengadakan peruntukan mengenai perkara yang berkaitan
dengan Tribunal Rayuan. Perkara yang boleh dirayu kepada Tribunal Rayuan
dinyatakan dalam _fasal 177._ _Fasal 191_ memperuntukkan bahawa keputusan
Tribunal Rayuan adalah muktamad dan mengikat pihak-pihak kepada rayuan
itu dan tidak boleh dirayukan selanjutnya. Keputusan Tribunal Rayuan boleh,
dengan kebenaran Mahkamah Sesyen, dikuatkuasakan dalam cara yang sama
seperti suatu penghakiman atau perintah yang mempunyai kesan yang sama.
Rasional bagi penubuhan ialah—

_(a)_ untuk memberikan suatu badan kajian semula pakar, yang memberikan
industri suatu pilihan yang mungkin tidak terdapat dalam prosiding
mahkamah;

_(b) untuk menggalakkan ketelusan dan menghapuskan tekanan ke atas_
Menteri untuk mengkaji semula keputusan pentadbiran yang terperinci;
dan

_(c) untuk menggalakkan suatu pilihan rayuan yang cepat dan rendah_
kosnya.

BAHAGIAN IX

194. Bahagian IX Akta mengandungi fasal 194 hingga 197 dan memperkatakan
pengambilalihan kawalan.

195. _Fasal 194 bertujuan memperuntukkan bahawa Menteri boleh, jika lesen_
atau lesen pengendali yang dikeluarkan kepada pemegang lesen, pengendali
berlesen atau pemegang lesen terminal telah dibatalkan atau digantung dan


-----

_Pengangkutan Awam Darat_ 237

bahawa adalah demi kepentingan awam supaya perkhidmatan atau kemudahan
yang disediakan oleh pemegang lesen, pengendali berlesen atau pemegang lesen
terminal itu diteruskan, menghendaki Suruhanjaya atau mana-mana orang lain
yang dilantik oleh Suruhanjaya untuk mengambil alih kawalan ke atas harta,
perniagaan dan hal-ehwal pemegang lesen, pengendali berlesen atau pemegang
lesen terminal itu, atau membenarkan suatu permohonan kepada Mahkamah
Tinggi untuk pelantikan seorang penerima atau pengurus. Menteri boleh
mengecualikan seorang yang dilantik di bawah _fasal ini daripada peruntukan_
Akta ini yang dinyatakan.

196. _Fasal 195 bertujuan untuk memberi Menteri kuasa untuk menentukan,_
dengan kelulusan terdahulu Kerajaan Persekutuan, bahawa adalah demi
kepentingan negara bagi Suruhanjaya mengambil alih kawalan ke atas harta,
perniagaan dan hal-ehwal pemegang lesen, pengendali berlesen atau pemegang
lesen terminal. Menteri boleh mengecualikan seorang yang dilantik di bawah
_fasal ini daripada peruntukan Akta ini yang dinyatakan._

197. _Fasal 196 memperkatakan perkara yang berhubungan dengan terma_
dan syarat pelantikan seorang yang dilantik di bawah _fasal 194(1)(a) atau_
_195(1)(c)._

198. _Fasal 197 memperkatakan pengambilalihan kawalan oleh Suruhanjaya_
atau mana-mana orang yang dilantik oleh Suruhanjaya di bawah _fasal 194_
atau _195 ke atas harta, perniagaan dan hal-ehwal pemegang lesen, pengendali_
berlesen atau pemegang lesen terminal itu.

BAHAGIAN X

199. Bahagian X Akta mengandungi fasal 198 hingga 206 dan memperkatakan
kesalahan umum dan penalti yang melibatkan kenderaan yang berkaitan dan
kereta api.

200. _Fasal 198 menjadikannya suatu kesalahan bagi mana-mana orang untuk_
membawa atau menyebabkan supaya dibawa di atas suatu kereta api atau
kenderaan yang berkaitan apa-apa barangan atau bagasi yang berbahaya atau
memudaratkan daripada kelas atau jenis yang ditetapkan dan kecuali mengikut
peraturan-peraturan yang dibuat di bawah Akta ini.

201. _Fasal 199_ menjadikannya suatu kesalahan bagi seseorang penumpang
untuk memasuk ke dalam atau ke atas, atau keluar dari mana-mana koc kereta
api, kenderaan perkhidmatan awam atau kenderaan pelancongan semasa koc
atau kenderaan itu sedang bergerak atau untuk membuat perjalanan di atas atau
di dalam mana-mana bahagian koc atau kenderaan yang bukan dimaksudkan
bagi kegunaan penumpang.

202. _Fasal 200 menjadikannya suatu kesalahan bagi mana-mana orang untuk_
berkelakuan tidak senonoh atau sumbang, atau melakukan apa-apa kacau
ganggu di atas koc kereta api, premis kereta api, kenderaan perkhidmatan awam
atau kenderaan pelancongan, atau mengamang, menggalang atau menghalang
pemegang lesen atau pengendali berlesen atau pekerja pemegang lesen atau
pengendali berlesen itu dalam melaksanakan kewajipannya.


-----

238 _Rang Undang-Undang_

203. _Fasal 201 menjadikannya suatu kesalahan bagi mana-mana orang yang_
dengan sengaja melakukan apa-apa perbuatan atau dengan sengaja meninggalkan
apa-apa perbuatan yang dia terikat di sisi undang-undang untuk melakukannya,
dengan mengetahui bahawa perbuatan atau peninggalan itu akan menyebabkan
atau berkemungkinan akan menyebabkan keselamatan mana-mana orang yang
membuat perjalanan atau yang berada di atas kereta api, kenderaan perkhidmatan
awam atau kenderaan pelancongan dibahayakan.

204. _Fasal 202 menjadikannya suatu kesalahan bagi mana-mana orang_
untuk melakukan suatu perbuatan yang cuai yang membahayakan keselamatan
dirinya dan mana-mana orang yang membuat perjalanan atau yang berada di
atas kereta api, kenderaan perkhidmatan awam atau kenderaan pelancongan.

205. _Fasal 203 bertujuan untuk melarang mana-mana orang daripada merokok_
dalam mana-mana kereta api, premis kereta api, kenderaan perkhidmatan awam
atau kenderaan pelancongan.

206. _Fasal 204 memperuntukkan berkenaan dengan kesalahan yang termasuk_
seorang yang memberikan pernyataan atau maklumat palsu kepada Suruhanjaya
yang pada pengetahuannya adalah palsu atau dalam apa-apa aspek material
mengelirukan.

207. _Fasal 205_ mengadakan peruntukan bagi kesalahan memujuk atau
mendesak bagi perkhidmatan yang ditetapkan di tempat awam.

208. _Fasal 206 mengadakan peruntukan bagi penalti sekiranya terdapat fraud_
berkenaan dengan tambang yang kena dibayar bagi perkhidmatan kenderaan
perkhidmatan awam atau perkhidmatan kereta api.

BAHAGIAN XI

209. Bahagian XI Akta memperkatakan kuasa mengumpulkan maklumat
Suruhanjaya dan peruntukan penguatkuasaan, dan mengandungi empat Bab.

210. Bab 1 mengandungi fasal 207 hingga 214 dan bertujuan untuk mengadakan
peruntukan bagi kuasa mengumpulkan maklumat Suruhanjaya. _Fasal 207_
memperuntukkan bahawa Suruhanjaya boleh mengarahkan seseorang untuk
memberikan apa-apa maklumat atau dokumen yang berkaitan, atau keterangan
yang Suruhanjaya mempunyai alasan yang munasabah untuk mempercayai adalah
berkaitan, bagi maksud menjalankan kuasa dan fungsinya di bawah undangundang pengangkutan awam darat. Maklumat atau dokumen itu hendaklah
dikemukakan dalam bentuk fizikal atau dalam media elektronik. _Fasal 210_
memperuntukkan bahawa Suruhanjaya atau pegawai dilantiknya hendaklah
diberi akses kepada rekod mana-mana pemegang lesen, pengendali berlesen
atau pemegang lesen terminal bagi maksud melaksanakan mana-mana fungsi
dan kuasa Suruhanjaya di bawah undang-undang pengangkutan awam darat.
_Fasal 213 memperuntukkan bahawa Suruhanjaya boleh, atas budi bicaranya, dan_
menimbangkan kepentingan komersial pihak-pihak yang kepadanya maklumat
itu berkaitan, menyiarkan maklumat yang diterima semasa menjalankan kuasa
dan fungsinya.


-----

_Pengangkutan Awam Darat_ 239

211. Bab 2 mengandungi _fasal 215 hingga_ _230_ dan memperkatakan kuasa
penguatkuasaan pegawai yang dilantik.

212. _Fasal 215 memperuntukkan bahawa Suruhanjaya boleh melantik apa-apa_
bilangan pegawainya atau pegawai awam, selain pegawai polis dan pegawai
pengangkutan jalan, untuk menjalankan kuasa penguatkuasaan di bawah
undang-undang pengangkutan awam darat.

213. _Fasal 216 memperuntukkan bahawa seorang pegawai dilantik boleh_
menyiasat pelakuan suatu kesalahan di bawah Akta.

214. _Fasal 217 memberikan kuasa kepada seorang pegawai dilantik untuk_
menangkap tanpa waran mana-mana orang yang didapati melakukan atau cuba
melakukan atau bersubahat dalam pelakuan sesuatu kesalahan di bawah Akta
atau yang dengan semunasabahnya disyaki olehnya melakukan, atau cuba
melakukan atau bersubahat melakukan kesalahan itu.

215. _Fasal 218 dan_ _219 memperkatakan peruntukan yang berhubungan_
dengan kuasa penggeledahan dan penyitaan dengan waran dan penggeledahan
dan penyitaan tanpa waran, masing-masing.

216. _Fasal 220 memperkatakan akses kepada data berkomputer._

217. _Fasal 221 memperuntukkan bahawa suatu waran geledah yang dikeluarkan_
di bawah Akta adalah sah dan boleh dikuatkuasakan walau apa pun kecacatan,
kesilapan atau peninggalan dalamnya.

218. _Fasal 222 mengenakan kewajipan ke atas seorang pegawai dilantik_
untuk menyediakan suatu senarai mana-mana buku, akaun, dokumen, data
berkomputer, papan tanda, kad, surat, risalah, lembaran, notis, kelengkapan,
kenderaan motor, peralatan atau bahan yang disita menurut Akta ini, dan suatu
notis bertulis mengenai penyitaan itu yang mengandungi alasan bagi penyitaan
itu.

219. _Fasal 223 memperkatakan pelepasan apa-apa benda yang disita di bawah_
Akta menurut _fasal 222._

220. _Fasal 224 membolehkan seorang pegawai dilantik untuk mengarahkan_
kehadiran mana-mana orang yang mengetahui kes.

221. _Fasal 225 memberikan kuasa kepada pegawai dilantik yang menyiasat_
kes di bawah Akta untuk memeriksa secara lisan mana-mana orang yang
dijangkakan mengetahui fakta dan hal keadaan kes itu, manakala _fasal 226_
memperkatakan peruntukan yang berhubungan dengan kebolehterimaan pernyataan
sebagai keterangan.

222. _Fasal 227 memperkatakan peruntukan yang berhubungan dengan_
pelucuthakan apa-apa benda yang disita di bawah Akta.

223. _Fasal 228 memperkatakan kos bagi memegang apa-apa benda yang telah_
disita, manakala fasal 229 memperkatakan kos dan ganti rugi yang berbangkit
daripada penyitaan itu.


-----

240 _Rang Undang-Undang_

224. _Fasal 230 memperuntukkan kuasa tambahan kepada seorang pegawai_
dilantik bagi maksud pelaksanaan Akta.

225. Bab 3 mengandungi _fasal 231 hingga_ _233 dan memperkatakan kuasa_
penguatkuasaan pegawai polis, pegawai pengangkutan jalan dan pegawai
dilantik berkenaan dengan penyiasatan di bawah Akta. Fasal 233 menghendaki
mana-mana pegawai polis, pegawai pengangkutan jalan dan pegawai dilantik
yang tidak berpakaian seragam untuk mengemukakan dokumen pengenalannya
apabila bertindak terhadap seseorang di bawah Akta.

226. Bab 4 mengandungi _fasal 234 hingga_ _246 dan memperkatakan perkara_
pelbagai.

227. _Fasal 234 bertujuan untuk menjadikan suatu kesalahan untuk menghalang_
mana-mana pegawai polis, pegawai pengangkutan jalan atau pegawai dilantik
yang menjalankan penggeledahan dengan keengganan untuk memberikan akses
kepada premis, mengamang, menghalang, menggalang atau melengahkan pegawai
polis, pegawai pengangkutan jalan atau pegawai dilantik dalam pelaksanaan
fungsinya di bawah Akta, atau enggan untuk memberikan apa-apa maklumat
berhubungan dengan suatu kesalahan di bawah Akta.

228. _Fasal 235 memperuntukkan berkenaan dengan pengkompaunan mana-_
mana kesalahan di bawah Akta.

229. _Fasal 236 mengenakan suatu obligasi ke atas orang yang ditetapkan_
untuk memaklumkan Suruhanjaya mengenai sabitan dan kompaun.

230. _Fasal 237 memperkatakan mendapatkan kembali tambang, tambang_
muatan, caj khas atau jumlah wang yang lain yang kena dibayar kepada
pemegang lesen, pengendali berlesen atau pemegang lesen terminal.

231. _Fasal 238 memperkatakan peruntukan yang berhubungan dengan dokumen_
yang boleh diterima sebagai keterangan, manakala _fasal 239 memperkatakan_
anggapan bagi maksud Akta.

232. _Fasal 240 memperuntukkan bahawa suatu perbuatan atau peninggalan_
pekhidmat, ejen atau pekongsi pemunya kenderaan yang berkaitan hendaklah
disifatkan sebagai perbuatan atau peninggalan pemunya, melainkan jika
diperuntukkan selainnya dalam _fasal ini._

233. _Fasal 241_ memperuntukkan bahawa pendakwaan bagi suatu kesalahan
hendaklah dimulakan dengan keizinan Pendakwa Raya.

234. _Fasal 242 memperuntukkan berkenaan dengan kesalahan yang dilakukan_
di bawah Akta oleh pertubuhan perbadanan.

235. _Fasal 243 memperuntukkan bahawa seseorang yang bersubahat dalam_
pelakuan suatu kesalahan di bawah Akta melakukan suatu kesalahan. Fasal ini
juga memperuntukkan bahawa seseorang yang cuba melakukan suatu kesalahan
yang boleh dihukum di bawah Akta melakukan suatu kesalahan.


-----

_Pengangkutan Awam Darat_ 241

236. _Fasal 244_ menyatakan peruntukan yang menghalang penzahiran butirbutir berkenaan dengan seorang pemberi maklumat dalam mana-mana prosiding
sivil atau jenayah, melainkan jika diperuntukkan selainnya dalam _fasal ini._

237. _Fasal 245 menyatakan tatacara bagi penyampaian mana-mana dokumen_
di bawah Akta.

238. _Fasal 246 memperkatakan ketidaktepatan dalam dokumen berkenaan_
dengan kesilapan nama atau ketidaktepatan perihalan mana-mana orang, premis,
pegangan, jalan atau tempat.

BAHAGIAN XII

239. Bahagian XII Akta mengandungi fasal 247 hingga 258 dan memperkatakan
peruntukan am.

240. _Fasal 247 bertujuan menubuhkan Kumpulan Wang Pengangkutan Awam_
Darat yang akan dikawal dan dikendalikan oleh Suruhanjaya.

241. _Fasal 248 memperkatakan kewajipan Suruhanjaya untuk membuat_
laporan kepada Menteri mengenai perkara yang ketara yang berhubungan
dengan pengangkutan awam darat. Tujuan _fasal ini adalah untuk memastikan_
pemantauan yang sedang dilaksanakan terhadap prestasi industri berbanding
dengan matlamat dasar. Suatu laporan oleh Suruhanjaya di bawah _fasal ini_
mesti disiarkan untuk memastikan ketelusan dengan mengadakan maklumat
mengenai industri tersedia bagi orang awam.

242. _Fasal 249 memperuntukkan bahawa Suruhanjaya mestilah menyenggarakan_
suatu daftar dalam kedua-dua bentuk fizikal dan elektronik mengenai semua
perkara yang dikehendaki untuk didaftarkan di bawah Akta.

243. _Fasal 250 memperkatakan kuasa Suruhanjaya untuk mengeluarkan_
arahan mengenai pematuhan atau ketidakpatuhan mana-mana syarat lesen atau
lesen pengendali, atau mana-mana peruntukan Akta. Sebelum mengeluarkan
suatu arahan, Suruhanjaya hendaklah pertamanya memberi suatu amaran rasmi
kepada orang itu dan membenarkan orang itu peluang untuk didengar atau
mengemukakan suatu penghujahan bertulis bagi membela pelakuannya.

244. _Fasal 251_ memperuntukkan berkenaan dengan pengecualian am dan
memberikan kuasa kepada Menteri, atas syor Suruhanjaya, untuk mengecualikan
pemegang lesen, pengendali berlesen, pemegang lesen terminal atau kenderaan
yang berkaitan atau kereta api atau suatu kelas kenderaan yang berkaitan atau
kereta api daripada semua atau mana-mana peruntukan Akta.

245. _Fasal 252_ memperkatakan kuasa Menteri untuk membuat peraturanperaturan. Dalam menjalankan kuasanya untuk membuat peraturan-peraturan,
Menteri boleh membuat peraturan-peraturan yang berlainan bagi kelas, perihalan
atau penggunaan yang berlainan kenderaan yang berkaitan atau kereta api yang
berada dalam cara pengangkutan awam darat yang tertentu.


-----

242 _Rang Undang-Undang_

246. _Fasal 253_ memberi Suruhanjaya kuasa untuk membuat kaedahkaedah.

247. _Fasal 254 memperuntukkan bahawa peraturan-peraturan, kaedah-_
kaedah dan perundangan subsidiari yang lain yang dibuat di bawah Akta
boleh menetapkan penalti denda tidak melebihi lima ratus ribu ringgit atau
pemenjaraan selama tempoh tidak melebihi lima tahun atau kedua-duanya.

248. _Fasal 255 memberikan kuasa kepada Menteri untuk meminda Jadual._

249. _Fasal 256 memperkatakan kuasa Suruhanjaya untuk mengeluarkan garis_
panduan atau pekeliling bagi maksud undang-undang pengangkutan awam
darat.

250. _Fasal 257 memperuntukkan bahawa Akta Perlindungan Pihak Berkuasa_
Awam 1948 terpakai bagi Suruhanjaya, mana-mana anggota Suruhanjaya, manamana anggota suatu jawatankuasa penyiasatan atau mana-mana jawatankuasa
lain, mana-mana anggota atau pegawai Tribunal Rayuan, mana-mana pekerja
Suruhanjaya dan mana-mana pegawai dilantik.

251. _Fasal 258 mengadakan peruntukan bagi perlindungan Suruhanjaya,_
mana-mana anggota Suruhanjaya, mana-mana pekerja Suruhanjaya, mana-mana
anggota suatu jawatankuasa penyiasatan atau mana-mana jawatankuasa lain
dan mana-mana pegawai dilantik yang menjalankan apa-apa kuasa di bawah
Akta daripada guaman undang-undang berkenaan dengan apa-apa perbuatan
atau perkara yang dilakukan atau ditinggalkan dengan suci hati.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2736]


-----

