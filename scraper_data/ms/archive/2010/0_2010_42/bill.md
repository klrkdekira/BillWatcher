---
Year: 2010
Bill: D.R.43/2010 - Rang Undang-Undang Pihak Berkuasa Pembangunan Tenaga Lestari 2010 (Lulus)
Title: D.R.43/2010 - Rang Undang-Undang Pihak Berkuasa Pembangunan Tenaga Lestari 2010 (Lulus)
Download URL: https://www.parlimen.gov.my/files/billindex/pdf/2010/DR432010.pdf
URL: https://www.parlimen.gov.my/files/billindex/pdf/2010/DR432010.pdf
---
---
Reading:
D.R.43/2010
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:04/04/2011
Dibentang Oleh:Y.B. Dato Sri Peter Chin Fah Kui, Menteri Tenaga, Teknologi Hijau dan Air
---

_Pihak Berkuasa Pembangunan Tenaga Lestari_

**D.R. 43/2010**

RANG UNDANG-UNDANG PIHAK BERKUASA PEMBANGUNAN
TENAGA LESTARI 2010

SUSUNAN FASAL

BAHAGIAN I

PERMULAAN

Fasal

1. Tajuk ringkas dan permulaan kuat kuasa

2. Tafsiran

BAHAGIAN II

PIHAK BERKUASA

3. Penubuhan Pihak Berkuasa

4. Meterai perbadanan

5. Keanggotaan Pihak Berkuasa

6. Penjalanan sementara fungsi Pengerusi

7. Jadual

8. Kelulusan untuk memegang jawatan lain

9. Tempoh jawatan

10. Saraan dan elaun

11. Pembatalan pelantikan dan peletakan jawatan

12. Pengosongan jawatan

13. Jawatankuasa

14. Penzahiran kepentingan

BAHAGIAN III

FUNGSI DAN KUASA PIHAK BERKUASA

15. Fungsi Pihak Berkuasa

16. Kuasa Pihak Berkuasa

17. Fungsi tambahan Pihak Berkuasa


-----

_Rang Undang-Undang_

Fasal

18. Pewakilan fungsi dan kuasa Pihak Berkuasa

19. Arahan oleh Menteri

20. Penyata, laporan, akaun dan maklumat

21. Pihak Berkuasa boleh menubuhkan dan terlibat dalam pertubuhan
perbadanan

BAHAGIAN IV

PEKERJA PIHAK BERKUASA

22. Ketua Pegawai Eksekutif

23. Penjalanan sementara fungsi Ketua Pegawai Eksekutif

24. Pelantikan pekerja Pihak Berkuasa

25. Syarat perkhidmatan

26. Pembayaran faedah persaraan, dsb.

27. Pinjaman, biasiswa dan wang pendahuluan

28. Pihak Berkuasa boleh menerima pakai peraturan-peraturan, dsb.

BAHAGIAN V

KEWANGAN

29. Kumpulan Wang Pihak Berkuasa Pembangunan Tenaga Lestari

30. Perbelanjaan yang hendaklah dipertanggungkan pada Kumpulan Wang

31. Pemeliharaan Kumpulan Wang

32. Akaun bank

33. Kuasa untuk meminjam

34. Pelaburan

35. Batasan kontrak

36. Tatacara kewangan

37. Tahun kewangan

38. Akaun dan laporan

BAHAGIAN VI

AM

39. Sekatan ke atas penggunaan simbol atau lambang Pihak Berkuasa

40. Kesalahan bagi pengubahsuaian tanpa kuasa maklumat dalam jagaan
Pihak Berkuasa


-----

_Pihak Berkuasa Pembangunan Tenaga Lestari_

Fasal

41. Pendakwaan

42. Pekhidmat awam

43. Perlindungan terhadap guaman dan prosiding undang-undang

44. Akta Perlindungan Pihak Berkuasa Awam 1948

45. Obligasi kerahsiaan

46. Pewakilan dalam prosiding sivil

47. Kuasa untuk membuat peraturan-peraturan

48. Kuasa untuk mengambil kerja

49. Benda yang dilakukan pada menjangkakan Akta ini diperbuat

JADUAL


-----

_Rang Undang-Undang_


-----

_Pihak Berkuasa Pembangunan Tenaga Lestari_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penubuhan Pihak
Berkuasa Pembangunan Tenaga Lestari Malaysia dan untuk
mengadakan peruntukan bagi fungsi dan kuasanya dan bagi perkara
yang berkaitan dengannya.

[ ]

**DIPERBUAT oleh Parlimen Malaysia seperti yang berikut:**

BAHAGIAN I

PERMULAAN

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Pihak Berkuasa**
Pembangunan Tenaga Lestari 2010.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta,_ dan Menteri
boleh menetapkan tarikh-tarikh yang berlainan—

_(a)_ bagi permulaan kuat kuasa Akta ini di bahagian-bahagian
yang berlainan di Malaysia;

_(b)_ bagi permulaan kuat kuasa peruntukan-peruntukan atau
Bahagian-Bahagian yang berlainan dalam Akta ini; dan


-----

6 _Rang Undang-Undang_

_(c) bagi permulaan kuat kuasa peruntukan-peruntukan yang_
berlainan dalam Akta ini di bahagian-bahagian yang
berlainan di Malaysia.

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“Entiti Kerajaan” termasuklah mana-mana kementerian, jabatan,
pejabat, agensi, pihak berkuasa, suruhanjaya, jawatankuasa, lembaga,
majlis atau badan lain, diperbadankan atau tidak diperbadankan,
bagi Kerajaan Persekutuan, atau mana-mana Kerajaan Negeri atau
kerajaan tempatan, sama ada ditubuhkan di bawah undang-undang
bertulis atau selainnya;

“jawatankuasa” ertinya mana-mana jawatankuasa yang ditubuhkan
oleh Pihak Berkuasa di bawah seksyen 13;

“Ketua Pegawai Eksekutif” ertinya Ketua Pegawai Eksekutif yang
dilantik di bawah subseksyen 22(1) dan termasuklah seseorang
pekerja Pihak Berkuasa yang dilantik di bawah seksyen 23 untuk
bertindak sebagai Ketua Pegawai Eksekutif;

“Kumpulan Wang” ertinya kumpulan wang yang ditubuhkan di
bawah seksyen 29;

“Kumpulan Wang Tenaga Boleh Baharu” mempunyai erti yang
diberikan kepadanya dalam Akta Tenaga Boleh Baharu 2010

[Akta ];

“Menteri” ertinya Menteri yang dipertanggungkan dengan
tanggungjawab bagi perkara yang berhubungan dengan pembekalan
elektrik;

“Menteri Kewangan” ertinya Menteri yang dipertanggungkan
dengan tanggungjawab bagi kewangan;

“Pengerusi” ertinya Pengerusi Pihak Berkuasa yang dilantik
di bawah seksyen 5;

“Pihak Berkuasa” ertinya Pihak Berkuasa Pembangunan Tenaga
Lestari Malaysia yang ditubuhkan di bawah seksyen 3;


-----

_Pihak Berkuasa Pembangunan Tenaga Lestari_ 7

“sistem tarif galakan” mempunyai erti yang diberikan kepadanya
dalam Akta Tenaga Boleh Baharu 2010;

“tenaga boleh baharu” mempunyai erti yang diberikan kepadanya
dalam Akta Tenaga Boleh Baharu 2010;

“tenaga lestari” ertinya tenaga yang, dalam penjanaan, pembekalan
dan penggunaannya adalah sedemikian rupa sehingga dapat
memenuhi keperluan masa kini tanpa menjejaskan keupayaan
generasi akan datang untuk memenuhi keperluan mereka, dan
termasuklah tenaga boleh baharu;

“undang-undang tenaga lestari” ertinya—

_(a) Akta ini dan mana-mana perundangan subsidiari yang_
dibuat di bawah Akta ini;

_(b) Akta Tenaga Boleh Baharu 2010 dan mana-mana_
perundangan subsidiari yang dibuat di bawah Akta Tenaga
Boleh Baharu 2010; dan

_(c) mana-mana perundangan lain yang di bawahnya Pihak_
Berkuasa hendaklah menjalankan mana-mana fungsi,
termasuklah mana-mana perundangan subsidiari yang
dibuat di bawah perundangan itu.

BAHAGIAN II

PIHAK BERKUASA

**Penubuhan Pihak Berkuasa**

**3. (1) Suatu pertubuhan perbadanan yang dikenali sebagai Pihak**
Berkuasa Pembangunan Tenaga Lestari Malaysia ditubuhkan.

(2) Pihak Berkuasa hendaklah kekal turun-temurun dan mempunyai
meterai perbadanan.

(3) Pihak Berkuasa boleh membawa guaman dan dibawa guaman
terhadapnya atas nama perbadanannya.

(4) Tertakluk kepada dan bagi maksud Akta ini, Pihak Berkuasa
boleh, atas apa-apa terma yang difikirnya patut—

_(a)_ membuat kontrak;

_(b)_ memperoleh, membeli, mengambil, memegang dan
menikmati apa-apa jenis harta alih atau harta tak alih;
dan


-----

8 _Rang Undang-Undang_

_(c) memindahkan, menyerahhakkan, menyerahkan balik,_
memulangkan, menggadaikan, menggadaijanjikan,
mendemiskan, menyerahhakkan semula, memindahkan
hakmilik atau dengan apa-apa cara lain melupuskan, atau
membuat apa-apa urusan mengenai, apa-apa harta alih
atau harta tak alih atau apa-apa kepentingan mengenainya
yang terletak hak pada Pihak Berkuasa.

**Meterai perbadanan**

**4. (1) Pihak Berkuasa hendaklah mempunyai suatu meterai**
perbadanan yang mengandungi suatu peranti yang diluluskan oleh
Pihak Berkuasa dan meterai itu boleh dari semasa ke semasa
dipecahkan, ditukar, diubah dan dibuat baharu sebagaimana yang
difikirkan patut oleh Pihak Berkuasa.

(2) Sehingga suatu meterai diadakan oleh Pihak Berkuasa, suatu
cap yang mengandungi perkataan “Pihak Berkuasa Pembangunan
Tenaga Lestari Malaysia” bolehlah digunakan dan hendaklah
disifatkan sebagai meterai perbadanan Pihak Berkuasa.

(3) Meterai perbadanan itu hendaklah disimpan dalam jagaan
Pengerusi atau mana-mana orang lain yang diberi kuasa oleh Pihak
Berkuasa, dan hendaklah ditentusahkan sama ada oleh Pengerusi
atau mana-mana orang lain yang diberi kuasa oleh Pengerusi
secara bertulis.

(4) Semua surat ikatan, dokumen dan surat cara lain yang
berupa sebagai dimeteraikan dengan meterai itu dan ditentusahkan
dengan sewajarnya hendaklah, sehingga dibuktikan sebaliknya,
disifatkan telah disempurnakan dengan sah.

(5) Apa-apa surat ikatan, dokumen atau surat cara lain yang,
jika disempurnakan oleh seseorang yang bukan suatu pertubuhan
perbadanan, tidak dikehendaki supaya dimeteraikan boleh
disempurnakan mengikut cara yang serupa oleh seorang anggota
Pihak Berkuasa atau seorang pekerja Pihak Berkuasa yang diberi
kuasa oleh Pihak Berkuasa bagi bagi maksud itu.

(6) Meterai perbadanan Pihak Berkuasa hendaklah diberi
pengiktirafan rasmi dan kehakiman.


-----

_Pihak Berkuasa Pembangunan Tenaga Lestari_ 9

**Keanggotaan Pihak Berkuasa**

**5. (1) Pihak Berkuasa hendaklah terdiri daripada—**

_(a) anggota yang berikut yang hendaklah dilantik oleh_
Menteri:

(i) Pengerusi;

(ii) tidak kurang daripada dua tetapi tidak lebih daripada
empat wakil Kerajaan Persekutuan; dan

(iii) tidak kurang daripada tiga tetapi tidak lebih daripada
lima orang anggota lain; dan

_(b) Ketua Pegawai Eksekutif._

(2) Orang yang dilantik di bawah perenggan (1)(a) hendaklah
seorang yang mempunyai pengalaman dan menunjukkan keupayaan
dan profesionalisme dalam perkara yang berhubungan dengan
tenaga lestari, kewangan, kejuruteraan, perniagaan atau pentadbiran,
atau yang selainnya sesuai untuk pelantikan kerana pengetahuan,
pengalaman atau kelayakan akademik mereka yang khas.

**Penjalanan sementara fungsi Pengerusi**

**6. Menteri boleh melantik buat sementara mana-mana anggota**
Pihak Berkuasa, selain Ketua Pegawai Eksekutif, untuk bertindak
sebagai Pengerusi semasa tempoh apabila—

_(a)_ jawatan Pengerusi kosong;

_(b)_ Pengerusi tidak hadir bertugas atau tidak ada di Malaysia;
atau

_(c)_ Pengerusi, kerana apa-apa sebab lain, tidak dapat
melaksanakan kewajipan jawatannya.

**Jadual**

**7. (1) Peruntukan Jadual hendaklah terpakai bagi anggota Pihak**
Berkuasa.

(2) Menteri boleh meminda Jadual melalui perintah yang
disiarkan dalam _Warta._


-----

10 _Rang Undang-Undang_

**Kelulusan untuk memegang jawatan lain**

**8. Seseorang anggota Pihak Berkuasa tidak boleh, semasa**
memegang jawatan itu, memegang apa-apa jawatan atau pekerjaan
lain, sama ada yang dibayar saraan atau tidak, tanpa terlebih
dahulu mendapat kelulusan bertulis Menteri.

**Tempoh jawatan**

**9. (1) Tertakluk kepada apa-apa syarat yang dinyatakan dalam surat**
cara pelantikannya, seseorang anggota Pihak Berkuasa hendaklah,
melainkan jika dia terlebih dahulu meletakkan jawatannya atau
mengosongkan jawatannya atau pelantikannya dibatalkan terlebih
dahulu, memegang jawatan selama tempoh tidak melebihi dua
tahun dan layak untuk dilantik semula bagi tempoh maksimum
tiga penggal berturut-turut.

(2) Seksyen ini tidak terpakai bagi Ketua Pegawai Eksekutif.

**Saraan dan elaun**

**10. (1) Pengerusi hendaklah dibayar apa-apa saraan dan elaun**
sebagaimana yang ditentukan oleh Menteri.

(2) Semua anggota lain Pihak Berkuasa hendaklah dibayar
elaun pada apa-apa kadar yang ditentukan oleh Menteri.

(3) Seksyen ini tidak terpakai bagi Ketua Pegawai Eksekutif.

**Pembatalan pelantikan dan peletakan jawatan**

**11. (1) Menteri boleh, pada bila-bila masa, membatalkan**
pelantikan mana-mana anggota Pihak Berkuasa, selain Ketua
Pegawai Eksekutif.

(2) Seseorang anggota Pihak Berkuasa, selain daripada Ketua
Pegawai Eksekutif, boleh pada bila-bila masa meletakkan jawatannya
dengan memberikan notis secara bertulis kepada Menteri.


-----

_Pihak Berkuasa Pembangunan Tenaga Lestari_ 11

**Pengosongan jawatan**

**12. (1) Jawatan seseorang anggota Pihak Berkuasa hendaklah**
menjadi kosong—

_(a)_ jika dia mati;

_(b)_ jika telah dibuktikan terhadapnya, atau jika dia telah
disabitkan atas, suatu pertuduhan berkenaan dengan—

(i) kesalahan yang melibatkan fraud, kecurangan atau
keburukan akhlak;

(ii) kesalahan di bawah mana-mana undang-undang
yang berhubungan dengan rasuah atau di bawah
seksyen 45; atau

(iii) apa-apa kesalahan lain yang boleh dihukum dengan
pemenjaraan (sama ada pemenjaraan sahaja atau
sebagai tambahan kepada denda atau sebagai ganti
denda) selama lebih daripada dua tahun;

_(c)_ jika dia menjadi bankrap;

_(d)_ jika dia tidak sempurna akal atau selainnya tidak berupaya
untuk menunaikan kewajipannya;

_(e)_ dalam hal Pengerusi, jika dia tidak menghadiri mesyuarat
Pihak Berkuasa tiga kali berturut-turut tanpa kebenaran
Menteri;

_(f)_ dalam hal seseorang anggota Pihak Berkuasa selain
Pengerusi, jika dia tidak menghadiri mesyuarat Pihak
Berkuasa tiga kali berturut-turut tanpa kebenaran
Pengerusi;

_(g) jika peletakan jawatannya diterima oleh Menteri; atau_

_(h) jika pelantikannya dibatalkan oleh Menteri._

(2) Jika mana-mana orang terhenti menjadi anggota Pihak
Berkuasa oleh sebab mana-mana peruntukan Akta ini, seorang
yang lain hendaklah dilantik untuk menggantikannya mengikut
peruntukan yang terpakai.


-----

12 _Rang Undang-Undang_

**Jawatankuasa**

**13. (1) Pihak Berkuasa boleh menubuhkan apa-apa jawatankuasa**
yang difikirkannya perlu atau suai manfaat untuk membantunya
dalam melaksanakan fungsinya.

(2) Pihak Berkuasa boleh melantik mana-mana anggotanya
untuk menjadi pengerusi sesuatu jawatankuasa.

(3) Pihak Berkuasa boleh melantik mana-mana orang untuk
menjadi anggota mana-mana jawatankuasa.

(4) Seseorang anggota jawatankuasa hendaklah memegang
jawatan atas apa-apa syarat dan selama apa-apa tempoh yang
dinyatakan dalam surat pelantikannya dan layak untuk dilantik
semula.

(5) Pihak Berkuasa boleh membatalkan pelantikan mana-mana
anggota sesuatu jawatankuasa.

(6) Seseorang anggota jawatankuasa boleh pada bila-bila masa
meletakkan jawatan dengan memberikan notis secara bertulis
kepada pengerusi jawatankuasa.

(7) Sesuatu jawatankuasa boleh mengawal selia tatacaranya
sendiri.

(8) Sesuatu jawatankuasa hendaklah tertakluk kepada, dan
bertindak mengikut, apa-apa arahan yang diberikan kepada
jawatankuasa itu oleh Pihak Berkuasa.

(9) Pihak Berkuasa boleh pada bila-bila masa memberhentikan
atau mengubah keanggotaan sesuatu jawatankuasa.

(10) Mesyuarat sesuatu jawatankuasa hendaklah diadakan pada
bila-bila masa dan di mana-mana tempat yang ditentukan oleh
pengerusi jawatankuasa itu.

(11) Sesuatu jawatankuasa hendaklah menyebabkan
supaya—

_(a)_ minit semua mesyuaratnya ditandatangani, disenggarakan
dan disimpan dalam bentuk yang sepatutnya; dan

_(b)_ salinan minit semua mesyuaratnya dikemukakan kepada Pihak
Berkuasa dengan secepat yang dapat dilaksanakan.


-----

_Pihak Berkuasa Pembangunan Tenaga Lestari_ 13

(12) Apa-apa minit yang dibuat mengenai mesyuarat jawatankuasa
hendaklah, jika ditandatangani dengan sewajarnya, diterima
sebagai keterangan dalam segala prosiding undang-undang tanpa
dibuktikan selanjutnya.

(13) Tiap-tiap mesyuarat jawatankuasa berkenaan dengan
prosiding yang minitnya telah dibuat mengikut subseksyen (11)
dan (12) hendaklah disifatkan telah dipanggil dan diadakan dengan
sewajarnya dan kesemua anggota itu layak dengan sewajarnya
untuk bertindak.

(14) Sesuatu jawatankuasa boleh mengundang mana-mana
orang untuk menghadiri mana-mana mesyuaratnya, bagi maksud
menasihatinya tentang apa-apa perkara yang sedang dibincangkan,
tetapi orang itu tidak berhak untuk mengundi pada mesyuarat
itu.

(15) Anggota sesuatu jawatankuasa atau mana-mana orang
yang diundang untuk menghadiri mana-mana mesyuarat sesuatu
jawatankuasa boleh dibayar apa-apa elaun dan perbelanjaan lain
yang ditentukan oleh Pihak Berkuasa.

(16) Tiada perbuatan yang dilakukan atau prosiding yang diambil
di bawah Akta ini boleh dipersoalkan atas alasan bahawa—

_(a)_ terdapat apa-apa kekosongan dalam keanggotaan, atau apaapa kecacatan dalam penubuhan, jawatankuasa; atau

_(b)_ terdapat apa-apa peninggalan, kecacatan atau ketidakteraturan
yang tidak menyentuh merit hal itu.

**Penzahiran kepentingan**

**14. (1) Mana-mana anggota Pihak Berkuasa atau mana-mana**
jawatankuasa yang ditubuhkan di bawah seksyen 13 yang mempunyai
atau memperoleh suatu kepentingan langsung atau tidak langsung
sama ada dengan sendiri, menerusi anggota keluarganya atau
menerusi sekutunya berhubung dengan apa-apa perkara yang
sedang dibincangkan oleh Pihak Berkuasa atau jawatankuasa itu
hendaklah menzahirkan kepada Pihak Berkuasa, atau jawatankuasa
itu, mengikut mana-mana yang berkenaan, hakikat kepentingannya
dan jenis kepentingan itu.

(2) Penzahiran di bawah subseksyen (1) hendaklah direkodkan
dalam minit mesyuarat Pihak Berkuasa atau jawatankuasa itu,


-----

14 _Rang Undang-Undang_

mengikut mana-mana yang berkenaan, yang dalamnya perkara
itu dibincangkan dan, selepas penzahiran itu, anggota itu—

_(a)_ tidak boleh hadir atau mengambil bahagian dalam manamana perbincangan atau keputusan Pihak Berkuasa atau
jawatankuasa itu, mengikut mana-mana yang berkenaan,
mengenai perkara itu; dan

_(b)_ tidak boleh dikira bagi maksud membentuk kuorum Pihak
Berkuasa atau jawatankuasa itu, mengikut mana-mana
yang berkenaan,

apabila perkara itu dibincangkan atau diputuskan.

(3) Seseorang anggota Pihak Berkuasa atau jawatankuasa yang
tidak menzahirkan kepentingannya sebagaimana yang dikehendaki
di bawah subseksyen (1) melakukan suatu kesalahan dan boleh,
apabila disabitkan, didenda tidak melebihi satu ratus ribu ringgit
atau dipenjarakan selama tempoh tidak melebihi dua tahun atau
kedua-duanya.

(4) Tiada tindakan atau prosiding Pihak Berkuasa atau jawatankuasa
boleh ditidaksahkan atas alasan bahawa mana-mana anggota Pihak
Berkuasa atau jawatankuasa telah melanggar seksyen ini.

(5) Bagi maksud seksyen ini—

“anggota keluarganya”, berhubungan dengan seseorang anggota
Pihak Berkuasa atau jawatankuasa, termasuklah—

_(a)_ suami atau isterinya;

_(b)_ ibu atau bapanya, termasuk ibu atau bapa suami atau
isterinya;

_(c)_ anaknya, termasuk anak angkat atau anak tiri;

_(d)_ adik-beradiknya, termasuk adik-beradik suami atau isterinya;
dan

_(e)_ suami atau isteri anaknya, atau adik-beradiknya; dan

“sekutu”, berhubungan dengan seseorang anggota Pihak Berkuasa
atau jawatankuasa, ertinya—

_(a)_ orang yang merupakan penama atau pekerja anggota
itu;


-----

_Pihak Berkuasa Pembangunan Tenaga Lestari_ 15

_(b)_ firma yang anggota itu atau mana-mana penamanya
merupakan seorang pekongsinya;

_(c)_ pekongsi anggota itu;

_(d)_ pemegang amanah sesuatu amanah yang di bawahnya
anggota itu atau seorang anggota keluarganya ialah
seorang benefisiari; atau

_(e)_ mana-mana perbadanan mengikut pengertian Akta Syarikat
1965 [Akta 125] yang anggota itu atau mana-mana
penamanya atau seseorang anggota keluarganya ialah
seorang pengarah atau mempunyai pemegangan syer
yang substansial dalam perbadanan itu.

BAHAGIAN III

FUNGSI DAN KUASA PIHAK BERKUASA

**Fungsi Pihak Berkuasa**

**15. Pihak Berkuasa hendaklah mempunyai segala fungsi yang**
diberikan kepadanya di bawah undang-undang tenaga lestari dan
hendaklah juga mempunyai fungsi yang berikut:

_(a) menasihati Menteri dan Entiti Kerajaan yang berkaitan_
tentang segala perkara yang berhubungan dengan tenaga
lestari, termasuklah syor tentang dasar, undang-undang
dan tindakan yang hendaklah dipakai untuk menggalakkan
tenaga lestari;

_(b) menggalakkan dan melaksanakan objektif dasar negara_
bagi tenaga boleh baharu;

_(c) menggalakkan, merangsang, memudahkan dan membangunkan_
tenaga lestari;

_(d) melaksanakan, menguruskan, memantau dan mengkaji semula_
sistem tarif galakan, termasuklah menjalankan penyiasatan,
mengumpulkan, merekodkan dan menyenggarakan data,
maklumat dan statistik berkenaan dengan sistem tarif
galakan dan memberikan data, maklumat dan statistik
itu kepada Menteri sebagaimana yang dikehendakinya
dari semasa ke semasa;

_(e) melaksanakan undang-undang tenaga lestari dan_
mengesyorkan pembaharuan kepada undang-undang itu
kepada Kerajaan Persekutuan;


-----

16 _Rang Undang-Undang_

_(f) menggalakkan pelaburan sektor swasta dalam sektor_
tenaga lestari, termasuklah mengesyorkan kepada Entiti
Kerajaan yang berkaitan insentif berhubungan dengan
cukai, duti kastam dan eksais dan insentif fiskal yang
lain yang terpakai bagi pelaburan itu;

_(g) menjalankan atau mengatur penjalanan penyelidikan,_
penilaian, kajian dan perkhidmatan nasihat, mengumpul,
menganalisis dan menyiarkan maklumat, statistik dan
faktor yang mempengaruhi atau yang berkaitan dengan
pembangunan tenaga lestari, dan menyebarkan maklumat,
statistik dan faktor yang berkaitan itu kepada Entiti
Kerajaan, orang awam dan pelabur atau pelabur berpotensi
yang melabur dalam tenaga lestari;

_(h)_ mengendalikan, menggalakkan dan menyokong, mengikut
cara yang difikirkan patut oleh Pihak Berkuasa aktiviti
penyelidikan dan inovasi yang berhubungan dengan
tenaga lestari;

_(i)_ menjalankan, menggalakkan dan menyokong, mengikut cara
yang difikirkan patut oleh Pihak Berkuasa, latihan atau
program lain yang berhubungan dengan pembangunan
sumber manusia dan pembinaan keupayaan dalam sektor
tenaga lestari;

_(j) melaksanakan langkah-langkah bagi menggalakkan_
penyertaan orang awam dan menambah baik kesedaran
mengenai perkara yang berhubungan dengan tenaga
lestari;

_(k) bertindak sebagai tumpuan utama untuk membantu Menteri_
tentang—

(i) perkara yang berhubungan dengan tenaga lestari;
dan

(ii) perkara pemanasan sejagat yang berhubungan
dengan tenaga; dan

_(l) menjalankan apa-apa fungsi lain yang diberikan oleh_
atau di bawah mana-mana undang-undang tenaga lestari
dan melaksanakan apa-apa fungsi lain yang merupakan
tambahan kepada, bersampingan dengan, atau berbangkit
daripada mana-mana fungsi yang dinyatakan dalam
seksyen ini.


-----

_Pihak Berkuasa Pembangunan Tenaga Lestari_ 17

**Kuasa Pihak Berkuasa**

**16. (1) Pihak Berkuasa hendaklah mempunyai kuasa untuk**
melakukan segala benda yang perlu atau suai manfaat bagi atau
yang berkaitan dengan pelaksanaan fungsinya di bawah undangundang tenaga lestari.

(2) Tanpa menjejaskan keluasan subseksyen (1), kuasa Pihak
Berkuasa hendaklah termasuk kuasa—

_(a) untuk menjalankan segala aktiviti yang penjalanannya_
didapati oleh Pihak Berkuasa adalah perlu, berfaedah
atau sesuai bagi atau berkaitan dengan pelaksanaan
fungsinya;

_(b) untuk bekerjasama atau bertindak bersama dengan mana-_
mana Entiti Kerajaan, mana-mana syarikat atau perbadanan,
atau mana-mana badan atau orang, sama ada tempatan
atau asing;

_(c) untuk mendekati secara langsung atau tidak langsung,_
menjadi perantara dengan, dan menyebarkan maklumat
yang berkaitan kepada, mana-mana pelabur atau pelabur
berpotensi atau mana-mana pembiaya atau pembiaya
berpotensi, sama ada tempatan atau asing, dengan tujuan
untuk menggalakkan pelaburan dan pembangunan inisiatif
pembiayaan dalam sektor tenaga lestari di Malaysia;

_(d) untuk melantik ejen, pakar atau perunding yang difikirkannya_
patut bagi maksud melaksanakan fungsinya;

_(e) untuk mengenakan fi, kos, atau apa-apa caj lain yang_
difikirkannya patut bagi perkhidmatan yang diberikan
olehnya;

_(f) untuk merumuskan dan melaksanakan pembangunan sumber_
manusia dan program pembiayaan dan kerjasama bagi
pelaksanaan fungsinya yang sepatutnya dan berkesan;

_(g) untuk memberikan pinjaman dan biasiswa kepada pekerja_
Pihak Berkuasa bagi apa-apa maksud yang diluluskan
oleh Menteri; dan

_(h) untuk melakukan apa-apa jua yang bersampingan dengan_
mana-mana fungsinya dan kuasanya.


-----

18 _Rang Undang-Undang_

**Fungsi tambahan Pihak Berkuasa**

**17. (1) `Sebagai tambahan kepada kewajipan yang dikenakan ke**
atas dan kuasa yang terletak hak pada Pihak Berkuasa oleh Akta
ini, Pihak Berkuasa boleh mengusahakan apa-apa fungsi lain,
menjalankan apa-apa kuasa lain dan membelanjakan apa-apa wang
lain bagi apa-apa maksud yang diserahkan atau diberikan kepadanya
oleh Kerajaan Persekutuan, dan dalam melakukan sedemikian
Pihak Berkuasa hendaklah disifatkan sebagai memenuhi maksud
Akta ini dan peruntukan Akta ini hendaklah terpakai bagi Pihak
Berkuasa berkenaan dengan pengusahaan fungsi itu, penjalanan
kuasa itu dan pembelanjaan wang itu.

(2) Wang yang dibelanjakan bagi maksud di bawah
subseksyen (1) hendaklah disimpan berasingan dan terpisah daripada
akaun-akaun Kumpulan Wang dan Kumpulan Wang Tenaga Boleh
Baharu menurut Akta Tenaga Boleh Baharu 2010.

**Pewakilan fungsi dan kuasa Pihak Berkuasa**

**18. (1) Pihak Berkuasa boleh, secara bertulis, mewakilkan mana-**
mana fungsinya dan kuasanya, kecuali kuasa untuk meminjam
wang, untuk mendapatkan pinjaman atau membuat perundangan
subsidiari, kepada—

_(a)_ Pengerusi;

_(b)_ seorang anggota Pihak Berkuasa;

_(c)_ suatu jawatankuasa; atau

_(d)_ seorang pekerja Pihak Berkuasa.

(2) Tanpa menjejaskan subseksyen (1) dan peruntukan lain Akta
ini, Pihak Berkuasa boleh mewakilkan kepada seorang anggota
Pihak Berkuasa atau suatu jawatankuasa atau seorang pekerja
Pihak Berkuasa, kuasa untuk membenarkan perbelanjaan daripada
Kumpulan Wang atau atau apa-apa wang lain yang terletak hak
pada dan di bawah kawalan Pihak Berkuasa hingga ke apa-apa
takat yang hendaklah dinyatakan oleh Pihak Berkuasa.

(3) Seseorang anggota Pihak Berkuasa atau suatu jawatankuasa
atau seorang pekerja, mengikut mana-mana yang berkenaan, yang
diwakilkan dengan fungsi atau kuasa sedemikian adalah terikat
untuk mematuhi dan mengambil kira segala syarat dan sekatan
yang dikenakan oleh Pihak Berkuasa dan segala kehendak, tatacara
dan perkara yang dinyatakan oleh Pihak Berkuasa.


-----

_Pihak Berkuasa Pembangunan Tenaga Lestari_ 19

(4) Mana-mana fungsi atau kuasa yang diwakilkan di bawah
seksyen ini hendaklah dilaksanakan dan dijalankan atas nama dan
bagi pihak Pihak Berkuasa.

(5) Pewakilan di bawah seksyen ini tidak menghalang Pihak
Berkuasa daripada melaksanakan atau menjalankan sendiri manamana fungsi atau kuasa yang telah diwakilkan itu pada bila-bila
masa.

**Arahan oleh Menteri**

**19.** (1) Pihak Berkuasa adalah bertanggungjawab kepada
Menteri.

(2) Menteri boleh memberi Pihak Berkuasa arahan yang bersifat
am, yang selaras dengan peruntukan undang-undang tenaga lestari,
yang berhubungan dengan pelaksanaan fungsi dan kuasa Pihak
Berkuasa dan Pihak Berkuasa hendaklah melaksanakan arahan
itu.

**Penyata, laporan, akaun dan maklumat**

**20. (1) Pihak Berkuasa hendaklah memberi Menteri, dan mana-**
mana pihak berkuasa awam yang dinyatakan oleh Menteri, apa-apa
penyata, laporan, akaun dan maklumat berkenaan dengan aktiviti
dan kewangannya sebagaimana yang dikehendaki atau diarahkan
oleh Menteri dari semasa ke semasa.

(2) Tanpa menjejaskan keluasan subseksyen (1), Pihak Berkuasa
hendaklah, secepat yang dapat dilaksanakan selepas berakhirnya
setiap tahun kewangan, menyebabkan dibuat dan dihantar kepada
Menteri dan, jika diarahkan sedemikian oleh Menteri, kepada
mana-mana pihak berkuasa awam yang lain suatu laporan yang
memperkatakan aktiviti-aktiviti Pihak Berkuasa sepanjang tahun
kewangan yang sebelumnya.

(3) Penyata, laporan, akaun dan maklumat itu hendaklah dalam
apa-apa bentuk dan hendaklah mengandungi apa-apa maklumat
yang berhubungan dengan prosiding dan dasar Pihak Berkuasa dan
apa-apa perkara lain sebagaimana yang dinyatakan oleh Menteri
dari semasa ke semasa.


-----

20 _Rang Undang-Undang_

**Pihak Berkuasa boleh menubuhkan dan terlibat dalam**
**pertubuhan perbadanan**

**21. Pihak Berkuasa boleh, dari semasa ke semasa, dengan kelulusan**
Menteri dan persetujuan Menteri Kewangan, menubuhkan dan
terlibat dalam mana-mana pertubuhan perbadanan dengan apa-apa
nama yang ditentukan oleh Pihak Berkuasa untuk menjalankan
dan menjaga, mengelolakan dan menguruskan bagi pihak Pihak
Berkuasa apa-apa projek, skim atau perusahaan sebagaimana yang
ditentukan oleh Pihak Berkuasa dalam melaksanakan fungsinya
atau menjalankan kuasanya.

BAHAGIAN IV

PEKERJA PIHAK BERKUASA

**Ketua Pegawai Eksekutif**

**22. (1) Menteri hendaklah melantik seorang Ketua Pegawai**
Eksekutif atas apa-apa terma dan syarat, dan yang hendaklah
dibayar apa-apa saraan dan elaun, yang difikirkannya wajar.

(2) Orang yang dilantik sebagai Ketua Pegawai Eksekutif di
bawah subseksyen (1) hendaklah seorang yang, pada pendapat
Menteri, mempunyai pengalaman dan menunjukkan keupayaan dan
profesionalisme dalam perkara yang berhubungan dengan tenaga
lestari, kewangan, kejuruteraan, perniagaan atau pentadbiran,
atau yang selainnya sesuai untuk pelantikan kerana pengetahuan,
pengalaman atau kelayakan akademik mereka yang khas.

(3) Ketua Pegawai Eksekutif hendaklah bertanggungjawab bagi
pentadbiran dan pengurusan fungsi dan hal ehwal hari ke hari
Pihak Berkuasa pada keseluruhannya.

(4) Ketua Pegawai Eksekutif hendaklah mempunyai kawalan
am ke atas pekerja Pihak Berkuasa.

(5) Ketua Pegawai Eksekutif hendaklah melaksanakan apa-apa
kewajipan lain yang diarahkan oleh Pihak Berkuasa dari semasa
ke semasa.

(6) Dalam menunaikan kewajipannya, Ketua Pegawai Eksekutif
hendaklah bertindak di bawah kuasa dan arahan am Pihak
Berkuasa.


-----

_Pihak Berkuasa Pembangunan Tenaga Lestari_ 21

(7) Ketua Pegawai Eksekutif hendaklah menjadi seorang pekerja
Pihak Berkuasa.

**Penjalanan sementara fungsi Ketua Pegawai Eksekutif**

**23. Menteri boleh melantik mana-mana pekerja Pihak Berkuasa**
untuk bertindak sebagai Ketua Pegawai Eksekutif semasa apa-apa
tempoh apabila—

_(a)_ jawatan Ketua Pegawai Eksekutif kosong;

_(b)_ Ketua Pegawai Eksekutif tidak hadir bertugas atau tidak
ada di Malaysia; atau

_(c)_ Ketua Pegawai Eksekutif, kerana apa-apa sebab lain, tidak
dapat melaksanakan kewajipan jawatannya.

**Pelantikan pekerja Pihak Berkuasa**

**24. Pihak Berkuasa boleh, dari semasa ke semasa, mengambil**
kerja apa-apa bilangan pekerja yang difikirkan wajar dan perlu
oleh Pihak Berkuasa dan atas apa-apa terma dan syarat yang
difikirkannya sesuai.

**Syarat perkhidmatan**

**25. Pihak Berkuasa boleh, dengan kelulusan Menteri, menentukan**
syarat perkhidmatan pekerjanya.

**Pembayaran faedah persaraan, dsb.**

**26. Pihak Berkuasa boleh membuat apa-apa perkiraan bagi**
pembayaran kepada pekerjanya dan orang tanggungan mereka
apa-apa faedah persaraan, faedah perubatan, pencen, ganjaran
dan elaun lain yang ditentukan oleh Pihak Berkuasa.

**Pinjaman, biasiswa dan wang pendahuluan**

**27.** Pihak Berkuasa boleh memberikan pinjaman, biasiswa dan
wang pendahuluan kepada pekerjanya bagi apa-apa maksud dan
atas apa-apa terma yang ditentukan oleh Pihak Berkuasa.


-----

22 _Rang Undang-Undang_

**Pihak Berkuasa boleh menerima pakai peraturan-peraturan,**
**dsb.**

**28. Pihak Berkuasa boleh, dengan kelulusan Menteri, menerima**
pakai dengan apa-apa ubah suaian yang difikirkannya patut apaapa peraturan, kaedah, dasar, surat pekeliling dan arahan yang
diperbuat atau dikeluarkan oleh Kerajaan Persekutuan berhubung
dengan apa-apa perkara di bawah Bahagian ini.

BAHAGIAN V

KEWANGAN

**Kumpulan Wang Pihak Berkuasa Pembangunan Tenaga**
**Lestari**

**29. (1) Suatu kumpulan wang yang dikenali sebagai “Kumpulan**
Wang Pihak Berkuasa Pembangunan Tenaga Lestari” ditubuhkan
dan hendaklah ditadbirkan dan dikawal oleh Pihak Berkuasa.

(2) Kumpulan Wang hendaklah terdiri daripada—

_(a)_ apa-apa wang yang diperuntukkan oleh Parlimen bagi
maksud Akta ini dari semasa ke semasa;

_(b)_ semua atau mana-mana bahagian fi, kos, levi, sumbangan
dan caj lain yang dikenakan oleh atau yang kena dibayar
kepada Pihak Berkuasa di bawah undang-undang tenaga
lestari;

_(c)_ semua wang yang diperoleh sebagai pendapatan daripada
pelaburan yang dibuat oleh Pihak Berkuasa;

_(d)_ semua wang yang diperoleh daripada penjualan, pelupusan,
pemajakan atau penyewaan, atau apa-apa urus niaga
lain mengenai, apa-apa harta, gadai janji, gadaian atau
debentur yang terletak hak pada atau yang diperoleh
oleh Pihak Berkuasa;

_(e)_ semua wang yang didapati daripada perkhidmatan
perundingan dan nasihat dan apa-apa perkhidmatan lain
yang diberikan oleh Pihak Berkuasa;

_(f)_ wang yang dipinjam oleh Pihak Berkuasa di bawah seksyen 33;


-----

_Pihak Berkuasa Pembangunan Tenaga Lestari_ 23

_(g)_ apa-apa jumlah wang yang dibayar kepada Pihak Berkuasa
dari semasa ke semasa bagi pinjaman yang dibuat oleh
Pihak Berkuasa;

_(h) semua wang yang didapati daripada pengendalian apa-apa_
projek, skim atau perusahaan yang dibiayai daripada
Kumpulan Wang;

_(i)_ semua derma dan sumbangan yang diterima dalam atau
di luar Malaysia;

_(j)_ semua jumlah wang atau harta lain yang dengan apa-apa
cara menjadi kena dibayar kepada atau terletak hak
pada Pihak Berkuasa berkenaan dengan apa-apa perkara
yang bersampingan dengan fungsinya, kuasanya dan
kewajipannya; dan

_(k)_ semua wang lain yang diterima dengan sah oleh Pihak
Berkuasa.

(3) Walau apa pun perenggan (2)(b), wang yang disebut dalam
perenggan itu yang melebihi kehendak kewangan Pihak Berkuasa
bagi pelaksanaan fungsinya boleh dibayar ke dalam Kumpulan
Wang Disatukan Persekutuan.

**Perbelanjaan yang hendaklah dipertanggungkan pada Kumpulan**
**Wang**

**30. Kumpulan Wang hendaklah dibelanjakan bagi maksud—**

_(a)_ membayar apa-apa perbelanjaan yang dilakukan secara sah
oleh Pihak Berkuasa tetapi tidak termasuk perbelanjaan
yang hendaklah dibayar daripada Kumpulan Wang Tenaga
Boleh Baharu menurut Akta Tenaga Boleh Baharu
2010;

_(b)_ membayar saraan, elaun dan perbelanjaan lain anggota
Pihak Berkuasa, anggota jawatankuasa dan pekerja Pihak
Berkuasa, termasuk pemberian pinjaman, biasiswa dan
wang pendahuluan, faedah persaraan, faedah perubatan,
pencen, ganjaran dan elaun lain;

_(c)_ membayar apa-apa belanja, kos atau perbelanjaan
lain berhubung dengan pemerolehan barangan dan
perkhidmatan, termasuk pengambilan khidmat perunding,
fi dan kos guaman dan fi serta kos lain, yang dilakukan


-----

24 _Rang Undang-Undang_

atau diterima dengan sepatutnya oleh Pihak Berkuasa
dalam pelaksanaan fungsinya atau penjalanan kuasanya
di bawah undang-undang tenaga lestari, tetapi tidak
termasuk perbelanjaan yang hendaklah dibayar daripada
Kumpulan Wang Tenaga Boleh Baharu menurut Akta
Tenaga Boleh Baharu 2010;

_(d)_ membeli atau menyewa loji, peralatan, jentera dan bahan,
memperoleh tanah dan aset lain, dan membina bangunan,
dan menjalankan apa-apa kerja dan usaha lain dalam
pelaksanaan fungsinya atau penjalanan kuasanya di
bawah undang-undang tenaga lestari;

_(e)_ membayar balik apa-apa wang yang dipinjam di bawah
seksyen 33 dan bunga yang kena dibayar atas wang
yang dipinjam itu;

_(f)_ pelaburan di bawah seksyen 34; dan

_(g)_ secara amnya, membayar apa-apa belanja bagi melaksanakan
peruntukan Akta ini.

**Pemeliharaan Kumpulan Wang**

**31. Menjadi kewajipan Pihak Berkuasa untuk memelihara**
Kumpulan Wang dengan melaksanakan fungsinya dan menjalankan
kuasanya di bawah Akta ini dengan sedemikian cara supaya dapat
dipastikan bahawa jumlah hasil Pihak Berkuasa mencukupi untuk
membayar semua jumlah wang yang boleh dipertanggungkan
dengan sepatutnya kepada akaun hasilnya, termasuk susut nilai
dan bunga atas modal, dari setahun ke setahun.

**Akaun bank**

**32.** Pihak berkuasa hendaklah membuka dan menyenggarakan akaun
atau akaun-akaun dengan apa-apa bank di Malaysia sebagaimana
yang difikirkan patut oleh Pihak Berkuasa, dan tiap-tiap akaun itu
hendaklah dikendalikan mengikut apa-apa cara yang dibenarkan
oleh Pihak Berkuasa bagi maksud itu dari semasa ke semasa.


-----

_Pihak Berkuasa Pembangunan Tenaga Lestari_ 25

**Kuasa untuk meminjam**

**33. Pihak Berkuasa boleh, dari semasa ke semasa, meminjam**
dalam apa-apa bentuk dan atas apa-apa terma sebagaimana yang
diluluskan oleh Menteri dengan persetujuan Menteri Kewangan,
apa-apa wang yang diperlukan oleh Pihak Berkuasa bagi memenuhi
mana-mana obligasinya atau bagi menunaikan mana-mana
kewajipannya.

**Pelaburan**

**34. Wang Pihak Berkuasa hendaklah, setakat yang tidak diperlukan**
untuk dibelanjakan oleh Pihak Berkuasa di bawah Akta ini,
dilaburkan mengikut apa-apa cara yang diluluskan oleh Menteri
dengan persetujuan Menteri Kewangan.

**Batasan kontrak**

**35. Pihak Berkuasa tidak boleh, tanpa kelulusan Menteri dan**
persetujuan Menteri Kewangan, membuat apa-apa kontrak yang
di bawahnya Pihak Berkuasa dikehendaki untuk membayar atau
menerima suatu amaun yang melebihi sepuluh juta ringgit.

**Tatacara kewangan**

**36. Tertakluk kepada Akta ini dan kelulusan Menteri, Pihak**
Berkuasa hendaklah menentukan tatacara kewangannya sendiri.

**Tahun kewangan**

**37. Tahun kewangan Pihak Berkuasa hendaklah bermula pada**
1 Januari dan berakhir pada 31 Disember setiap tahun.

**Akaun dan laporan**

**38. (1) Pihak Berkuasa hendaklah menyebabkan supaya akaun**
yang sepatutnya bagi Kumpulan Wang dan laporan aktivitinya
yang sepatutnya disimpan dan hendaklah, dengan secepat yang


-----

26 _Rang Undang-Undang_

dapat dilaksanakan selepas berakhirnya setiap tahun kewangan,
menyebabkan supaya disediakan bagi tahun kewangan itu—

_(a)_ suatu penyata akaun Pihak Berkuasa yang hendaklah
mengandungi kunci kira-kira dan akaun pendapatan dan
perbelanjaan; dan

_(b)_ suatu laporan aktivitinya.

(2) Pihak Berkuasa hendaklah, dengan seberapa segera yang
mungkin, menghantar suatu salinan penyata akaun yang diperakui
oleh juruaudit, suatu salinan laporan juruaudit dan suatu salinan
laporan aktivitinya kepada Menteri dan Menteri hendaklah
menyebabkan supaya penyata dan laporan itu dibentangkan di
hadapan kedua-dua Majlis Parlimen.

(3) Akta Badan Berkanun (Akaun dan Laporan Tahunan)
1980 [Akta 240] hendaklah terpakai bagi Pihak Berkuasa.

BAHAGIAN VI

AM

**Sekatan ke atas penggunaan simbol atau lambang Pihak**
**Berkuasa**

**39. (1) Pihak Berkuasa hendaklah mempunyai hak eksklusif untuk**
menggunakan apa-apa simbol atau lambang yang dipilih atau dicipta
oleh Pihak Berkuasa dan selepas itu untuk mempamerkan atau
menunjukkan simbol atau lambang itu berkaitan dengan aktiviti
atau hal ehwalnya.

(2) Simbol atau lambang yang dipilih atau dicipta oleh Pihak
Berkuasa hendaklah disiarkan dalam _Warta._

(3) Mana-mana orang yang menggunakan sesuatu simbol atau
lambang Pihak Berkuasa atau apa-apa yang menyerupainya, atau
mencipta apa-apa simbol atau lambang yang merujuk kepada Pihak
Berkuasa sehingga memperdayakan atau menyebabkan kekeliruan,
atau berkemungkinan memperdayakan atau menyebabkan kekeliruan,
melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi dua tahun atau kedua-duanya.


-----

_Pihak Berkuasa Pembangunan Tenaga Lestari_ 27

**Kesalahan bagi pengubahsuaian tanpa kuasa maklumat dalam**
**jagaan Pihak Berkuasa**

**40. (1) Seseorang yang melakukan apa-apa perbuatan yang**
dia tahu akan menyebabkan pengubahsuaian tanpa kuasa apaapa maklumat, statistik atau data lain, sama ada dalam bentuk
elektronik atau selainnya, dalam milikan, jagaan atau kawalan
Pihak Berkuasa, melakukan suatu kesalahan dan boleh, apabila
disabitkan, didenda tidak melebihi tiga ratus ribu ringgit.

(2) Seseorang yang, dengan niat untuk mengakibatkan kecederaan
seperti yang ditakrifkan dalam Kanun Keseksaan [Akta 574],
melakukan apa-apa perbuatan yang dia tahu akan menyebabkan
pengubahsuaian tanpa kuasa apa-apa maklumat, statistik atau data
lain, sama ada dalam bentuk elektronik atau selainnya, dalam
milikan, jagaan atau kawalan Pihak Berkuasa, melakukan suatu
kesalahan dan boleh, apabila disabitkan, didenda tidak melebihi
lima ratus ribu ringgit atau dipenjarakan selama tempoh yang
tidak melebihi tiga tahun atau kedua-duanya.

(3) Bagi maksud seksyen ini—

_(a)_ adalah tidak material bahawa perbuatan yang berkenaan
itu tidak ditujukan kepada—

(i) apa-apa maklumat, statistik atau data yang
tertentu;

(ii) apa-apa jenis maklumat, statistik atau data; atau

(iii) apa-apa maklumat, statistik atau data yang disimpan
di mana-mana lokasi yang tertentu;

_(b)_ adalah tidak material sama ada sesuatu pengubahsuaian
tanpa kuasa adalah, atau diniatkan menjadi, kekal atau
hanya sementara; dan

_(c)_ sesuatu pengubahsuaian apa-apa maklumat, statistik atau
data berlaku jika—

(i) maklumat, statistik atau data itu diubah atau
dipadamkan;

(ii) apa-apa maklumat, statistik atau data baru dimasukkan
atau ditambahkan kepada maklumat, statistik atau
data itu; atau


-----

28 _Rang Undang-Undang_

(iii) apa-apa kejadian berlaku yang mengurangkan
keupayaan Pihak Berkuasa untuk mendapatkan
capaian kepada maklumat, statistik atau data
itu, dan termasuklah apa-apa perbuatan yang
menyumbang kepada berlakunya pengubahsuaian
itu.

**Pendakwaan**

**41. Tiada pendakwaan boleh dimulakan bagi mana-mana kesalahan**
di bawah Akta ini tanpa keizinan secara bertulis daripada Pendakwa
Raya.

**Pekhidmat awam**

**42. Semua anggota Pihak Berkuasa dan anggota mana-mana**
jawatankuasa, dan pekerja atau ejen Pihak Berkuasa, semasa
menunaikan kewajipan mereka di bawah Akta ini sebagai anggota,
pekerja atau ejen sedemikian, hendaklah disifatkan sebagai
pekhidmat awam mengikut pengertian Kanun Keseksaan.

**Perlindungan terhadap guaman dan prosiding undang-**
**undang**

**43. Tiada tindakan, guaman, pendakwaan atau prosiding lain boleh**
diambil atau dibawa, dimulakan atau dibuat dalam mana-mana
mahkamah terhadap—

_(a)_ Menteri;

_(b)_ Pihak Berkuasa;

_(c)_ mana-mana anggota Pihak Berkuasa, mana-mana anggota
jawatankuasa, atau mana-mana pekerja atau ejen Pihak
Berkuasa; atau

_(d)_ mana-mana orang lain yang bertindak dengan sah bagi
pihak Pihak Berkuasa,

berkenaan dengan apa-apa perbuatan, keabaian atau keingkaran
yang dibuat atau dilakukan olehnya dengan suci hati atau apaapa peninggalan yang ditinggalkan olehnya dengan suci hati atas
sifat yang sedemikian.


-----

_Pihak Berkuasa Pembangunan Tenaga Lestari_ 29

**Akta Perlindungan Pihak Berkuasa Awam 1948**

**44. Akta Perlindungan Pihak Berkuasa Awam 1948 [Akta 198]**
hendaklah terpakai bagi apa-apa tindakan, guaman, pendakwaan
atau prosiding terhadap Pihak Berkuasa atau terhadap anggota
Pihak Berkuasa, anggota jawatankuasa, dan pekerja atau ejen
Pihak Berkuasa berkenaan dengan apa-apa perbuatan, keabaian
atau keingkaran yang dibuat atau dilakukan olehnya dengan suci
hati atau apa-apa peninggalan yang ditinggalkan olehnya dengan
suci hati, atas sifat yang sedemikian.

**Obligasi kerahsiaan**

**45. (1) Kecuali bagi apa-apa maksud Akta ini atau bagi maksud**
apa-apa prosiding sivil atau jenayah di bawah mana-mana
undang-undang bertulis atau jika selainnya dibenarkan oleh Pihak
Berkuasa—

_(a)_ tiada anggota Pihak Berkuasa atau mana-mana
jawatankuasanya atau mana-mana pekerja atau ejen
Pihak Berkuasa atau mana-mana orang yang menghadiri
mana-mana mesyuarat Pihak Berkuasa atau mana-mana
jawatankuasanya, sama ada dalam atau selepas tempoh
jawatan atau pekerjaannya, boleh menzahirkan apa-apa
maklumat yang didapatinya dalam penjalanan tugasnya
dan yang tidak disiarkan menurut undang-undang tenaga
lestari; dan

_(b)_ tiada seorang lain pun yang, melalui apa-apa cara,
mempunyai akses kepada apa-apa maklumat atau dokumen
yang berhubungan dengan hal ehwal Pihak Berkuasa
boleh menzahirkan maklumat atau dokumen itu.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, dipenjarakan selama
tempoh tidak melebihi enam bulan atau didenda tidak melebihi
lima puluh ribu ringgit atau kedua-duanya.

**Pewakilan dalam prosiding sivil**

**46. Walau apa pun mana-mana undang-undang bertulis yang**
lain—

_(a)_ dalam mana-mana prosiding sivil oleh atau terhadap Pihak
Berkuasa; atau


-----

30 _Rang Undang-Undang_

_(b)_ dalam mana-mana prosiding sivil yang lain yang dalamnya
Pihak Berkuasa dikehendaki atau dibenarkan oleh
mahkamah untuk diwakili, atau didengar, atau selainnya
berhak untuk diwakili atau didengar,

mana-mana orang yang diberi kuasa oleh Pihak Berkuasa bagi
maksud itu boleh, bagi pihak Pihak Berkuasa, memulakan prosiding
sedemikian atau hadir dalam prosiding itu dan boleh membuat
semua kehadiran dan permohonan dan melakukan segala perbuatan
berkenaan dengan prosiding itu bagi pihak Pihak Berkuasa.

**Kuasa untuk membuat peraturan-peraturan**

**47.** Menteri boleh membuat peraturan-peraturan yang suai manfaat
atau perlu untuk melaksanakan sepenuhnya Akta ini atau untuk
melaksanakan peruntukan Akta ini dengan lebih baik.

**Kuasa untuk mengambil kerja**

**48. Pihak Berkuasa boleh mengambil kerja dan membayar ejen,**
penasihat teknikal dan kewangan, termasuk peguam bela dan peguam
cara, jurubank, perunding dan orang lain, untuk menguruskan
apa-apa urusan atau untuk melakukan apa-apa perbuatan yang
dikehendaki untuk diuruskan atau dilakukan pada melaksanakan
fungsinya, menjalankan kuasanya atau menunaikan kewajipannya
atau bagi menjalankan maksud Akta ini dengan lebih baik.

**Benda yang dilakukan pada menjangkakan Akta ini**
**diperbuat**

**49. Segala perbuatan dan benda yang dilakukan bagi pihak**
Pihak Berkuasa sebagai persediaan bagi atau pada menjangkakan
pembuatan Akta ini dan apa-apa perbelanjaan yang dilakukan
berhubungan dengannya hendaklah disifatkan telah dibenarkan
di bawah Akta ini, dengan syarat bahawa perbuatan dan benda
yang dilakukan itu adalah selaras dengan niat dan maksud am Akta
ini, dan segala hak dan obligasi yang diperoleh atau ditanggung
akibat pelakuan perbuatan atau benda itu termasuk apa-apa
perbelanjaan yang dilakukan berhubungan dengannya hendaklah
apabila Akta ini mula berkuat kuasa disifatkan sebagai hak dan
obligasi Pihak Berkuasa.


-----

_Pihak Berkuasa Pembangunan Tenaga Lestari_ 31

JADUAL

[Subseksyen 7(1)]

**Mesyuarat**

1. (1) Pihak Berkuasa hendaklah mengadakan seberapa banyak mesyuarat yang
perlu bagi melaksanakan fungsinya dengan cekap dan mesyuarat itu hendaklah
diadakan pada bila-bila masa dan di mana-mana tempat yang ditentukan oleh
Pengerusi, dengan syarat bahawa Pengerusi tidak boleh membenarkan lebih
daripada dua bulan berlalu antara mesyuarat.

(2) Pengerusi hendaklah memanggil mesyuarat jika diminta untuk berbuat
demikian secara bertulis oleh Menteri atau oleh sekurang-kurangnya empat
orang anggota Pihak Berkuasa.

(3) Pengerusi hendaklah mempengerusikan sesuatu mesyuarat Pihak
Berkuasa.

(4) Pengerusi dan empat orang anggota lain Pihak Berkuasa hendaklah
membentuk kuorum pada mana-mana mesyuarat Pihak Berkuasa.

(5) Tiap-tiap anggota yang hadir pada mesyuarat Pihak Berkuasa layak
kepada satu undi.

(6) Jika tentang apa-apa persoalan yang hendak ditentukan oleh Pihak
Berkuasa terdapat bilangan undi yang sama banyak, Pengerusi hendaklah
mempunyai undi pemutus sebagai tambahan kepada undi biasanya.

(7) Mana-mana anggota boleh meminta supaya diadakan atau untuk
menyertai mana-mana mesyuarat Pihak Berkuasa melalui peranti telekomunikasi
serta-merta seperti telefon, sidang video atau kaedah elektronik lain untuk
komunikasi audio atau audio visual. Penyambungan bersama dengan serentak
beberapa bilangan anggota melalui peranti telekomunikasi serta-merta itu cukup
untuk membentuk suatu kuorum, walaupun pada hakikatnya anggota-anggota
itu tidak hadir bersama di satu tempat pada masa mesyuarat itu bersidang,
hendaklah menjadi mesyuarat Pihak Berkuasa yang diadakan dan dibentuk
dengan sewajarnya, dengan syarat bahawa—

_(a) Pengerusi telah meluluskan pengadaan atau penyertaan dalam mesyuarat_
itu melalui peranti telekomunikasi serta-merta;

_(b)_ semua anggota telah menerima notis mengenai mesyuarat itu dan
kaedah yang melaluinya mesyuarat itu akan diadakan;

_(c) setiap anggota yang mengambil bahagian dalam mesyuarat itu melalui_
peranti telekomunikasi serta-merta mestilah boleh mendengar setiap
anggota lain yang mengambil bahagian pada masa permulaan dan
selama tempoh mesyuarat itu; dan

_(d) pada permulaan mesyuarat dan sebelum pengundian tentang apa-apa_
ketetapan, setiap anggota mestilah mengesahkan kehadirannya bagi
maksud mesyuarat itu kepada semua anggota lain yang mengambil
bahagian.


-----

32 _Rang Undang-Undang_

**Pihak Berkuasa boleh mengundang orang lain untuk menghadiri**
**mesyuarat**

2. (1) Pihak Berkuasa boleh mengundang mana-mana orang lain untuk
menghadiri mana-mana mesyuarat atau perbincangan Pihak Berkuasa bagi
maksud menasihatinya tentang apa-apa perkara yang sedang dibincangkan,
tetapi mana-mana orang yang hadir sedemikian tidak berhak untuk mengundi
pada mesyuarat atau perbincangan itu.

(2) Mana-mana orang yang diundang untuk menghadiri apa-apa mesyuarat
atau perbincangan Pihak Berkuasa di bawah subperenggan (1) boleh dibayar
apa-apa elaun dan perbelanjaan lain sebagaimana yang ditentukan oleh Pihak
Berkuasa.

**Ketetapan tanpa bermesyuarat**

3. (1) Sesuatu ketetapan dikira telah diluluskan dalam sesuatu mesyuarat Pihak
Berkuasa jika—

_(a)_ semua anggota Pihak Berkuasa telah dimaklumkan tentang ketetapan
yang dicadangkan itu, atau usaha yang munasabah telah dibuat untuk
memaklumkan semua anggota Pihak Berkuasa mengenai ketetapan
yang dicadangkan itu; dan

_(b) tanpa bermesyuarat, semua anggota Pihak Berkuasa menandakan_
persetujuan tentang ketetapan itu mengikut kaedah yang ditentukan
oleh Pihak Berkuasa di bawah subperenggan (2).

(2) Subperenggan (1) terpakai hanya jika Pihak Berkuasa—

_(a)_ memutuskan bahawa subperenggan itu terpakai; dan

_(b) memutuskan kaedah yang dengannya anggota Pihak Berkuasa hendaklah_
menandakan persetujuan tentang ketetapan itu.

**Minit**

4. (1) Pihak Berkuasa dan tiap-tiap jawatankuasa hendaklah menyebabkan
supaya minit kesemua mesyuaratnya disenggarakan dan disimpan dalam bentuk
yang sepatutnya.

(2) Sesuatu jawatankuasa hendaklah menyebabkan salinan minit semua
mesyuaratnya ditandatangani dan dikemukakan kepada Pihak Berkuasa secepat
yang dapat dilaksanakan.

(3) Apa-apa minit mesyuarat Pihak Berkuasa atau jawatankuasa, jika
ditandatangani dengan sewajarnya, hendaklah diterima sebagai keterangan
dalam segala prosiding undang-undang tanpa bukti selanjutnya.

(4) Tiap-tiap mesyuarat Pihak Berkuasa atau jawatankuasa yang berkenaan
dengan prosiding yang minitnya telah dibuat mengikut subperenggan (1) dan (2)
hendaklah disifatkan telah dipanggil dan diadakan dengan sewajarnya dan semua
anggota dalam mesyuarat itu layak dengan sewajarnya untuk bertindak.


-----

_Pihak Berkuasa Pembangunan Tenaga Lestari_ 33

**Tatacara**

5. Tertakluk kepada Akta ini, Pihak Berkuasa boleh mengawal selia tatacaranya
sendiri.

**Kesahan perbuatan dan prosiding**

6. Tiada perbuatan yang dilakukan atau prosiding yang diambil di bawah
Akta ini boleh dipersoalkan atas alasan bahawa—

_(a)_ terdapat apa-apa kekosongan dalam keanggotaan, atau terdapat apa-apa
kecacatan dalam penubuhan, Pihak Berkuasa; atau

_(b) terdapat apa-apa peninggalan, kecacatan atau ketidakteraturan yang_
tidak menyentuh merit kes itu.

**Anggota Pihak Berkuasa hendaklah menumpukan masa kepada urusan**
**Pihak Berkuasa**

7. Tiap-tiap anggota Pihak Berkuasa hendaklah menumpukan masa kepada
urusan Pihak Berkuasa sebagaimana yang perlu untuk menunaikan kewajipan
mereka dengan berkesan.

HURAIAN

Akta Pihak Berkuasa Pembangunan Tenaga Lestari 2010 yang dicadangkan
(“Akta yang dicadangkan”) bertujuan untuk menubuhkan suatu pertubuhan
perbadanan dengan nama “Pihak Berkuasa Pembangunan Tenaga Lestari
Malaysia” (“Pihak Berkuasa”) dan untuk mengadakan peruntukan bagi fungsi
dan kuasanya, yang termasuk melaksanakan undang-undang tenaga lestari, dan
bagi perkara lain yang berkaitan dengannya.

BAHAGIAN I

2. Bahagian I memperkatakan perkara permulaan.

3. _Fasal 1 mengandungi tajuk ringkas Akta yang dicadangkan dan peruntukan_
mengenai permulaan kuat kuasa Akta yang dicadangkan. Akta yang dicadangkan
terpakai bagi seluruh Malaysia. Walau bagaimanapun, Menteri diberi kuasa
untuk menetapkan tarikh yang berlainan bagi permulaan kuat kuasa peruntukan
yang berlainan dalam Akta di bahagian yang berlainan di Malaysia.

4. _Fasal 2_ mengandungi takrif beberapa perkataan dan ungkapan yang
digunakan dalam Akta yang dicadangkan.

BAHAGIAN II

5. Bahagian II mengandungi peruntukan yang berhubungan dengan penubuhan
Pihak Berkuasa.


-----

34 _Rang Undang-Undang_

6. _Fasal 3_ bertujuan untuk mengadakan peruntukan bagi penubuhan Pihak
Berkuasa.

7. _Fasal 4_ membenarkan Pihak Berkuasa untuk mempunyai meterai
perbadanan.

8. Fasal 5 mengandungi peruntukan mengenai keanggotaan Pihak
Berkuasa.

9. Fasal 6 memberi Menteri kuasa untuk melantik buat sementara mana-mana
anggota Pihak Berkuasa, selain Ketua Pegawai Eksekutif, untuk menjalankan
fungsi Pengerusi jika jawatan Pengerusi kosong atau apabila Pengerusi tidak
hadir atau tidak dapat melaksanakan fungsinya.

10. _Fasal 7_ mengadakan peruntukan bagi tatacara yang hendaklah dipatuhi
oleh anggota Pihak Berkuasa yang dinyatakan dalam Jadual.

11. _Fasal 8 menghendaki seseorang anggota Pihak Berkuasa untuk mendapatkan_
kelulusan terlebih dahulu daripada Menteri sebelum memegang apa-apa jawatan
lain.

12. _Fasal 9_ memperkatakan tempoh jawatan anggota Pihak Berkuasa.

13. _Fasal 10_ mengadakan peruntukan bagi pembayaran saraan dan elaun
kepada anggota Pihak Berkuasa.

14. _Fasal 11_ mengadakan peruntukan bagi pembatalan pelantikan anggota
Pihak Berkuasa dan peletakan jawatan mereka.

15. _Fasal 12_ menyatakan keadaan apabila jawatan seseorang anggota Pihak
Berkuasa menjadi kosong.

16. _Fasal 13 memberi Pihak Berkuasa kuasa untuk menubuhkan jawatankuasa_
bagi membantunya.

17. _Fasal 14 menghendaki anggota Pihak Berkuasa atau mana-mana jawatankuasa_
yang ditubuhkan oleh Pihak Berkuasa supaya menzahirkan kepentingannya
dalam apa-apa perkara yang sedang dibincangkan oleh Pihak Berkuasa atau
jawatankuasa itu. Ketidakzahiran merupakan suatu kesalahan dan tertakluk
kepada penalti.

BAHAGIAN III

18. Bahagian III memperkatakan fungsi dan kuasa Pihak Berkuasa.

19. _Fasal 15_ dan _16_ menyatakan fungsi dan kuasa Pihak Berkuasa.

20. _Fasal 17 mengadakan peruntukan bagi fungsi tambahan Pihak Berkuasa_
bagi maksud yang diserahkan atau diberikan oleh Kerajaan Persekutuan.

21. _Fasal 18 membenarkan Pihak Berkuasa untuk mewakilkan apa-apa fungsi_
dan kuasa kepada Pengerusi, anggota Pihak Berkuasa, jawatankuasa Pihak
Berkuasa atau pekerja Pihak Berkuasa.


-----

_Pihak Berkuasa Pembangunan Tenaga Lestari_ 35

22. _Fasal 19 memberikan kepada Menteri kuasa untuk mengeluarkan arahan_
kepada Pihak Berkuasa.

23. _Fasal 20 meletakkan kewajipan ke atas Pihak Berkuasa untuk memberikan_
penyata, laporan, akaun dan maklumat tertentu kepada Menteri atau mana-mana
pihak berkuasa awam.

24. _Fasal 21_ membenarkan Pihak Berkuasa, dengan kelulusan Menteri
dan persetujuan Menteri Kewangan, menubuhkan dan terlibat dalam manamana pertubuhan perbadanan untuk menjalankan apa-apa projek, skim atau
perusahaan sebagaimana yang ditentukannya dalam melaksanakan fungsinya
atau menjalankan kuasanya.

BAHAGIAN IV

25. Bahagian IV memperkatakan pekerja Pihak Berkuasa.

26. _Fasal 22_ menyatakan kewajipan Ketua Pegawai Eksekutif Pihak
Berkuasa.

27. _Fasal 23 memberi Menteri kuasa untuk melantik secara sementara mana-_
mana pekerja Pihak Berkuasa untuk menjalankan kewajipan Ketua Pegawai
Eksekutif jika jawatan Ketua Pegawai Eksekutif kosong atau apabila Ketua
Pegawai Eksekutif tiada atau tidak dapat menjalankan kewajipannya.

28. _Fasal 24_ mengadakan peruntukan bagi pelantikan pekerja Pihak
Berkuasa.

29. _Fasal 25 membenarkan Pihak Berkuasa menentukan syarat perkhidmatan_
pekerjanya tertakluk kepada kelulusan Menteri.

30. _Fasal 26_ dan 27 memperkatakan kuasa Pihak Berkuasa untuk membuat
perkiraan bagi pembayaran faedah persaraan, faedah perubatan, pencen, ganjaran
dan elaun lain kepada pekerjanya dan orang tanggungan mereka dan untuk
memberikan pinjaman, biasiswa dan wang pendahuluan kepada pekerjanya.

31. _Fasal 28 membenarkan Pihak Berkuasa menerima pakai peraturan-peraturan,_
dsb., yang dikeluarkan oleh Kerajaan Persekutuan berhubung dengan apa-apa
perkara berkenaan dengan pekerja Pihak Berkuasa.

BAHAGIAN V

32. Bahagian V mengandungi peruntukan kewangan.

33. _Fasal 29_ mengadakan peruntukan bagi penubuhan “Kumpulan Wang
Pihak Berkuasa Pembangunan Tenaga Lestari” (“Kumpulan Wang”).

34. _Fasal 30_ menyatakan perbelanjaan yang boleh dipertanggungkan pada
Kumpulan Wang.


-----

36 _Rang Undang-Undang_

35. _Fasal 31 meletakkan kewajipan ke atas Pihak Berkuasa untuk memelihara_
Kumpulan Wang.

36. _Fasal 32 membenarkan Pihak Berkuasa untuk membuka dan menyenggarakan_
akaun bank.

37. _Fasal 33_ membolehkan Pihak Berkuasa meminjam wang.

38. _Fasal 34_ membenarkan Pihak Berkuasa melaburkan wang Pihak
Berkuasa.

39. _Fasal 35_ menghendaki Pihak Berkuasa mendapatkan kelulusan daripada
Menteri dan Menteri Kewangan sebelum ia membuat kontrak yang di bawahnya
Pihak Berkuasa akan membayar atau menerima amaun tidak melebihi sepuluh
juta ringgit.

40. _Fasal 36 membenarkan Pihak Berkuasa menentukan tatacara kewangannya_
sendiri.

41. _Fasal 37 menyatakan bahawa tahun kewangan Pihak Berkuasa hendaklah_
bermula pada 1 Januari dan berakhir pada 31 Disember setiap tahun.

42. _Fasal 38 menghendaki Pihak Berkuasa menyimpan akaun yang sewajarnya_
bagi Kumpulan Wang dan laporan yang sewajarnya bagi aktivitinya. Pihak
Berkuasa dikehendaki untuk menghantar penyata akaun, laporan juruaudit
dan laporan aktivitinya bagi tahun kewangan itu kepada Menteri yang akan
menyebabkan penyata dan laporan itu dibentangkan di hadapan kedua-dua Majlis
Parlimen. Fasal ini juga memperuntukkan bahawa Akta Badan Berkanun (Akaun
dan Laporan Tahunan) 1980 hendaklah terpakai bagi Pihak Berkuasa.

BAHAGIAN VI

43. Bahagian VI mengandungi peruntukan am.

44. _Fasal 39 bertujuan untuk memberikan hak eksklusif kepada Pihak_
Berkuasa bagi menggunakan simbol atau lambang yang dipilih atau dicipta
oleh Pihak Berkuasa. Ia juga bertujuan untuk melarang penyalahgunaan simbol
atau lambang itu.

45. _Fasal 40 mewujudkan suatu kesalahan bagi pengubahsuaian tanpa kuasa_
maklumat yang berada dalam milikan Pihak Berkuasa, sama ada dalam bentuk
elektronik atau selainnya.

46. _Fasal 41_ memperkatakan pendakwaan kesalahan di bawah Akta yang
dicadangkan.

47. _Fasal 42 menyatakan bahawa anggota Pihak Berkuasa, anggota jawatankuasa,_
pekerja atau ejen Pihak Berkuasa adalah disifatkan sebagai pekhidmat awam
mengikut pengertian Kanun Keseksaan.


-----

_Pihak Berkuasa Pembangunan Tenaga Lestari_ 37

48. _Fasal 43 bertujuan untuk mengadakan peruntukan bagi perlindungan_
Menteri, Pihak Berkuasa, mana-mana anggota Pihak Berkuasa, mana-mana
anggota jawatankuasa, mana-mana pekerja atau ejen Pihak Berkuasa dan
mana-mana orang lain yang bertindak dengan sah bagi pihak Pihak Berkuasa
berkenaan dengan apa-apa perbuatan, keabaian, keingkaran atau peninggalan
yang dilakukan atau ditinggalkan olehnya dengan suci hati atas sifatnya itu.

49. _Fasal 44 memberikan perlindungan yang diberikan dalam Akta Perlindungan_
Pihak Berkuasa Awam 1948 kepada apa-apa tindakan, guaman, pendakwaan
atau prosiding terhadap anggota Pihak Berkuasa dan jawatankuasa, dan pekerja
atau ejen Pihak Berkuasa.

50. _Fasal 45 memperkatakan peruntukan yang berhubungan dengan kewajipan_
untuk mengekalkan kerahsiaan.

51. _Fasal 46_ memperkatakan representasi dalam prosiding sivil.

52. _Fasal 47 bertujuan untuk memberi Menteri kuasa untuk membuat_
peraturan-peraturan di bawah Akta yang dicadangkan.

53. _Fasal 48_ memberi Pihak Berkuasa kuasa untuk mengambil kerja ejen,
penasihat teknikal dan perunding lain.

54. _Fasal 49_ mengadakan peruntukan bagi kesahan perbuatan dan perkara
yang dilakukan pada menjangkakan pembuatan Akta yang dicadangkan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U[2])2744]


-----

