---
Year: 2010
Bill: D.R.26/2010 - Rang Undang-Undang Perbadanan Stadium Malaysia 2010 (Lulus)
Title: D.R.26/2010 - Rang Undang-Undang Perbadanan Stadium Malaysia 2010 (Lulus)
Download URL: https://www.parlimen.gov.my/files/billindex/pdf/2010/DR262010.pdf
URL: https://www.parlimen.gov.my/files/billindex/pdf/2010/DR262010.pdf
---
---
Reading:
D.R.26/2010
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:11/10/2010
Dibentang Oleh:Y.B. Datuk Razali bin Ibrahim, Timbalan Menteri Belia dan Sukan
---

_Perbadanan Stadium Malaysia_

**D.R. 26/2010**

RANG UNDANG-UNDANG PERBADANAN STADIUM
MALAYSIA 2010

SUSUNAN FASAL

BAHAGIAN I

PERMULAAN

Fasal

1. Tajuk ringkas dan permulaan kuat kuasa

2. Tafsiran

BAHAGIAN II

PERBADANAN

3. Perbadanan dan objektifnya

4. Fungsi Perbadanan

5. Kuasa Perbadanan

6. Keanggotaan Perbadanan

7. Tempoh jawatan

8. Penjalanan sementara fungsi Pengerusi

9. Pembatalan pelantikan dan peletakan jawatan

10. Pengosongan jawatan dan pengisian kekosongan

11. Elaun

12. Kuasa Menteri untuk memberikan arahan

13. Penyata, laporan, akaun dan maklumat

14. Pewakilan fungsi dan kuasa Perbadanan

15. Perbadanan boleh menubuhkan jawatankuasa


-----

_Rang Undang-Undang_

BAHAGIAN III

KETUA PEGAWAI EKSEKUTIF, PEGAWAI DAN PEKHIDMAT PERBADANAN

Fasal

16. Ketua Pegawai Eksekutif

17. Pengambilan khidmat pegawai dan pekhidmat lain Perbadanan

18. Bantuan kewangan kepada pegawai, pekhidmat dan orang lain

BAHAGIAN IV

KEWANGAN

19. Kumpulan Wang

20. Perbelanjaan yang hendaklah dipertanggungkan pada Kumpulan Wang

21. Pemeliharaan Kumpulan Wang

22. Kumpulan wang rizab

23. Perbelanjan dan penyediaan anggaran

24. Tahun kewangan

25. Akaun dan laporan

26. Akaun bank

27. Akta Badan Berkanun (Akaun dan Laporan Tahunan) 1980

BAHAGIAN V

KUASA LAIN PERBADANAN

28. Kuasa untuk meminjam

29. Pelaburan

30. Kuasa untuk mengambil khidmat ejen, dsb.

31. Pengkomersialan dapatan penyelidikan

32. Kuasa untuk menubuhkan syarikat

BAHAGIAN VI

AM

33. Kesalahan kerana memberikan maklumat palsu atau mengelirukan

34. Kewajipan untuk mengekalkan kerahsiaan


-----

_Perbadanan Stadium Malaysia_ 3

Fasal

35. Perlindungan terhadap tindakan guaman dan prosiding undang-undang

36. Akta Perlindungan Pihak Berkuasa Awam 1948

37. Pekhidmat awam

38. Kuasa untuk membuat peraturan-peraturan

39. Tindakan yang dilakukan pada menjangkakan pembuatan Akta ini

BAHAGIAN VII

PEMANSUHAN, PENGECUALIAN DAN PERALIHAN

40. Pemansuhan dan pembubaran

41. Pemindahan kuasa, dsb.

42. Pemindahan harta

43. Kontrak sedia ada

44. Pemindahan wang dalam kumpulan wang

45. Keanggotaan Perbadanan dibubarkan

46. Penerusan pegawai dan pekhidmat

47. Penerusan prosiding sivil dan jenayah

48. Sebutan dalam undang-undang atau dokumen mengenai Perbadanan
dibubarkan

49. Penerusan penggunaan nama

JADUAL


-----

_Rang Undang-Undang_


-----

_Perbadanan Stadium Malaysia_ 5

RANG UNDANG-UNDANG

_b e r n a m a_

Suatu Akta untuk menubuhkan Perbadanan Stadium Malaysia,
untuk mengadakan peruntukan berkenaan dengan pembangunan,
pengendalian dan pengurusan stadium, kompleks sukan dan
kemudahan sukan, dan untuk mengadakan peruntukan mengenai
perkara-perkara yang bersampingan dan berkaitan dengannya.

[ ]

**DIPERBUAT** oleh Parlimen Malaysia seperti yang berikut:

BAHAGIAN I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Perbadanan Stadium
Malaysia 2010.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“ditetapkan” ertinya ditetapkan melalui kaedah-kaedah, peraturanperaturan atau perintah yang disiarkan dalam _Warta;_


-----

6 _Rang Undang-Undang_

“jawatankuasa” ertinya suatu jawatankuasa yang ditubuhkan
oleh Perbadanan di bawah seksyen 15;

“Ketua Pegawai Eksekutif” ertinya Ketua Pegawai Eksekutif
yang dilantik di bawah subseksyen 16(1) dan termasuklah manamana pegawai yang diarahkan di bawah subseksyen 16(6) untuk
melaksanakan tugas Ketua Pegawai Eksekutif;

“Kumpulan Wang” ertinya Kumpulan Wang Perbadanan Stadium
Malaysia yang ditubuhkan di bawah seksyen 19;

“Menteri” ertinya Menteri yang dipertanggungkan dengan
tanggungjawab bagi sukan;

“Pengerusi” ertinya Pengerusi Perbadanan yang dilantik di
bawah seksyen 6;

“Perbadanan” ertinya Perbadanan Stadium Malaysia yang
ditubuhkan di bawah seksyen 3;

“stadium” ertinya mana-mana stadium, kompleks sukan dan
kemudahan sukan yang diwujudkan oleh Perbadanan atau di
bawah skop Perbadanan;

“tarikh yang ditetapkan” ertinya tarikh Akta ini mula berkuat
kuasa.

BAHAGIAN II

PERBADANAN

**Perbadanan dan objektifnya**

**3. (1) Suatu pertubuhan perbadanan dengan nama “Perbadanan**
Stadium Malaysia” ditubuhkan.

(2) Perbadanan adalah kekal turun-temurun dan mempunyai
suatu meterai perbadanan dan boleh membawa guaman dan dibawa
guaman terhadapnya atas nama perbadanannya.

(3) Tertakluk kepada dan bagi maksud Akta ini, Perbadanan
boleh, atas apa-apa terma yang disifatkannya patut—

_(a) membuat kontrak;_


-----

_Perbadanan Stadium Malaysia_ 7

_(b) memperoleh, membeli, mengambil, memegang dan_
menikmati apa-apa jenis harta alih dan harta tak alih;
dan

_(c) memindahhakkan, menyerahhakkan, menyerahkan,_
memulangkan, menggadai, menggadai janji, mendemis,
memajakkan, menyerahhak semula, memindahkan atau
selainnya melupuskan, atau memperlakukan, mana-mana
harta alih atau harta tak alih atau apa-apa kepentingan
yang terletak hak pada Perbadanan.

(4) Objektif Perbadanan adalah untuk membangunkan,
mengendalikan dan menguruskan stadium mengikut standard yang
ditentukan oleh Perbadanan.

**Fungsi Perbadanan**

**4. Fungsi Perbadanan adalah seperti yang berikut:**

_(a) untuk menubuhkan, menguruskan, mengendalikan dan_
menyenggarakan stadium;

_(b) untuk melaksanakan dasar dan program pembangunan_
bagi menjamin daya maju stadium;

_(c) untuk memajukan dan menambah baik stadium dan untuk_
menyediakan dan melengkapkan stadium dengan loji,
jentera, kelengkapan dan perkakasan sebagaimana yang
difikirkan sesuai oleh Perbadanan;

_(d) untuk mempromosikan stadium, di peringkat kebangsaan_
dan antarabangsa, sebagai suatu tempat serbaguna untuk
acara sukan, rekreasi, kebudayaan, pendidikan, komersial
dan hiburan dan apa-apa acara lain yang difikirkan patut
oleh Perbadanan;

_(e) untuk membangunkan dan menyediakan di stadium apa-apa_
kemudahan dan perkhidmatan bersifat komersial yang
melengkapi stadium, termasuklah tempat penginapan;

_(f)_ untuk menggalakkan dan mempromosikan penggunaan
stadium oleh mana-mana orang, sama ada tempatan atau
asing, atas apa-apa terma dan syarat yang difikirkan
patut oleh Perbadanan;


-----

8 _Rang Undang-Undang_

_(g) untuk menyediakan perkhidmatan teknikal, nasihat,_
perundingan dan perkhidmatan lain yang berkaitan dengan
sukan dan stadium;

_(h) untuk bekerjasama dan membuat perkiraan dengan_
mana-mana orang yang berminat dalam pembangunan
kemudahan pendidikan, perubatan dan penyelidikan bagi
sukan di stadium, dan jika sesuai, di tempat lain untuk
pembangunan kemudahan sedemikian;

_(i) untuk memajukan sistem dan proses yang akan menjadikan_
stadium mudah, mampu dan menarik kepada orang awam;
dan

_(j) untuk menjalankan apa-apa fungsi lain sebagaimana yang_
difikirkannya patut untuk membolehkannya melaksanakan
fungsinya secara berkesan atau yang bersampingan dengan
pelaksanaan fungsinya.

**Kuasa Perbadanan**

**5. (1) Perbadanan hendaklah mempunyai kuasa untuk melakukan**
segala perkara yang suai manfaat atau yang secara munasabahnya
perlu bagi atau bersampingan dengan penjalanan fungsinya.

(2) Tanpa menjejaskan keluasan subseksyen (1), kuasa Perbadanan
hendaklah termasuk kuasa—

_(a) untuk menjalankan segala aktiviti, khususnya aktiviti_
bersifat komersial, yang didapati olehnya adalah perlu,
berfaedah atau sesuai bagi atau berkaitan dengan
pelaksanaan fungsinya;

_(b) untuk mengambil inisiatif dan membuat kajian mengenai_
kemungkinan pembangunan dan pembangunan semula
stadium dan untuk mencadangkan pelan yang menggariskan
aktiviti pembangunan atau pembangunan semula serta
kaji selidik untuk menentukan sama ada pengusahaan
dan pelaksanaan pembangunan atau pembangunan semula
stadium itu boleh dilaksanakan;

_(c) untuk membina apa-apa bangunan atas apa-apa harta tak_
alih Perbadanan dan menyediakan serta menyiapkan
harta itu bagi apa-apa sukan, permainan, rekreasi,
kegiatan masa lapang, pameran dan perarakan yang


-----

_Perbadanan Stadium Malaysia_ 9

mungkin sesuai atau mudah untuk diadakan di situ, untuk
menyediakan astaka, gimnasium, ruang hidangan ringan,
kedai, gerai, tandas dan apa-apa kemudahan lain yang
berkaitan yang difikirkan patut oleh Perbadanan dan
untuk menyenggarakan atau membina semula apa-apa
bangunan yang terdapat di atas tanah Perbadanan;

_(d) untuk mengadakan atau menggalakkan apa-apa sukan,_
permainan, rekreasi, kegiatan masa lapang, pameran
dan perarakan, dan untuk memberikan dan menyumbang
hadiah, anugerah dan kepujian;

_(e) untuk mengusahakan aktiviti yang berhubungan dengan_
penyelidikan dan pembangunan aktiviti, perkhidmatan
dan perkara lain yang berkaitan dengan sukan dan
stadium, dan untuk menugaskan mana-mana orang atau
badan untuk menjalankan penyelidikan dan pembangunan
itu;

_(f) untuk bekerjasama dengan atau bertindak sebagai ejen yang_
diberi kuasa bagi, atau selainnya bertindak bersama dengan
atau bagi pihak, mana-mana syarikat atau perbadanan,
atau mana-mana badan atau orang, sama ada tempatan
atau asing bagi maksud pembangunan kemudahan dan
perkhidmatan stadium;

_(g) untuk menghubungi mana-mana pelabur atau pelabur_
berpotensi, sama ada tempatan atau asing secara langsung
atau tidak langsung, bagi menggalakkan pelaburan dalam
pembangunan, pengendalian dan pengurusan stadium;

_(h) untuk berhubung dan bekerjasama dengan pihak berkuasa_
Negeri berkenaan dengan aktiviti yang berhubungan
dengan stadium;

_(i) untuk memohon bagi dan menerima pemberimilikan_
atau pemindahan hakmilik tanah untuk pembangunan,
pengendalian dan pengurusan stadium;

_(j) untuk melantik mana-mana ejen sebagaimana yang_
difikirkannya patut bagi maksud melaksanakan
fungsinya;


-----

10 _Rang Undang-Undang_

_(k) untuk mengenakan fi, kos, levi, caruman atau apa-apa caj_
lain yang disifatkannya patut bagi memberi kuat kuasa
kepada mana-mana fungsi atau kuasanya; dan

_(l) untuk membuat segala perkara yang suai manfaat atau perlu_
bagi atau bersampingan dengan pelaksanaan fungsinya
di bawah Akta ini.

**Keanggotaan Perbadanan**

**6. (1) Perbadanan hendaklah terdiri daripada anggota yang**
berikut:

_(a) Pengerusi, yang hendaklah dilantik oleh Menteri daripada_
kalangan anggota;

_(b) Ketua Pegawai Eksekutif;_

_(c) lima orang wakil Kerajaan Persekutuan yang terdiri_
daripada—

(i) seorang wakil daripada Kementerian yang
bertanggungjawab bagi belia dan sukan;

(ii) seorang wakil daripada Jabatan Perdana Menteri;

(iii) seorang wakil daripada Kementerian Kewangan;
dan

(iv) dua orang wakil daripada agensi lain Kerajaan
Persekutuan;

_(d) lima orang untuk mewakili organisasi sukan yang hendaklah_
dilantik oleh Menteri; dan

_(e) lima orang lain yang hendaklah dilantik oleh Menteri_
yang, pada pendapat Menteri, mempunyai pengalaman,
menunjukkan keupayaan dan profesionalisme dalam perkara
yang berhubungan dengan pembangunan, pengendalian
dan pengurusan stadium, kompleks sukan dan kemudahan
sukan.


-----

_Perbadanan Stadium Malaysia_ 11

(2) Menteri boleh, atas budi bicaranya, melantik seorang
Timbalan Pengerusi daripada kalangan anggota Perbadanan.

(3) Peruntukan Jadual hendaklah terpakai bagi Perbadanan.

**Tempoh jawatan**

**7. (1) Tertakluk kepada apa-apa syarat yang dinyatakan dalam**
surat cara pelantikannya, seorang anggota Perbadanan yang dilantik
dibawah perenggan 6(1)(a), (d) atau (e) hendaklah, melainkan jika
dia terlebih dahulu meletakkan atau mengosongkan jawatannya
atau pelantikannya terlebih dahulu dibatalkan, memegang jawatan
bagi suatu tempoh yang tidak melebihi dua tahun.

(2) Seseorang anggota Perbadanan yang dilantik di bawah
perenggan 6(1)(a), (d) atau (e) adalah layak untuk dilantik semula
tetapi tiada anggota boleh memegang jawatan itu bagi tempoh
lebih daripada dua penggal sama ada secara berterusan atau
selainnya.

**Penjalanan sementara fungsi Pengerusi**

**8.** (1) Apabila jawatan Pengerusi kosong atau Pengerusi tidak
hadir bertugas di Malaysia atau Pengerusi, atas apa-apa sebab lain,
tidak dapat menjalankan kewajipan jawatannya, anggota yang
dilantik di bawah subseksyen 6(2) hendaklah secara sementara
bertindak sebagai Pengerusi, dan jika anggota itu atas apa-apa
sebab tidak dapat bertindak di bawah subseksyen ini, anggota
di bawah subperenggan 6(1)(c)(i) hendaklah bertindak sebagai
Pengerusi.

(2) Seseorang anggota yang bertindak sebagai Pengerusi di
bawah subseksyen (1) hendaklah disifatkan sebagai Pengerusi.

**Pembatalan pelantikan dan peletakan jawatan**

**9. (1) Pelantikan mana-mana anggota di bawah perenggan 6(1)(a),**
_(d) atau_ _(e)_ boleh pada bila-bila masa dibatalkan oleh Menteri.

(2) Seseorang anggota boleh pada bila-bila masa meletakkan
jawatannya melalui suatu notis bertulis yang dialamatkan kepada
Menteri.


-----

12 _Rang Undang-Undang_

**Pengosongan jawatan dan pengisian kekosongan**

**10. (1) Jawatan seseorang anggota Perbadanan yang dilantik**
di bawah perenggan 6(1)(a), _(d) atau_ _(e) hendaklah menjadi_
kosong—

_(a) jika dia mati;_

_(b) jika telah dibuktikan terhadapnya, atau dia telah disabitkan_
atas, suatu pertuduhan berkenaan dengan —

(i) suatu kesalahan yang melibatkan fraud, kecurangan
atau keburukan akhlak;

(ii) suatu kesalahan di bawah mana-mana undangundang yang berhubungan dengan rasuah; atau

(iii) apa-apa kesalahan lain yang boleh dihukum dengan
pemenjaraan (sama ada pemenjaraan sahaja atau
sebagai tambahan kepada atau sebagai ganti denda)
selama tempoh yang melebihi dua tahun;

_(c) jika dia menjadi bankrap;_

_(d) jika dia tidak sempurna akal atau selainnya tidak berupaya_
menunaikan kewajipannya;

_(e) jika dia tidak menghadiri mesyuarat Perbadanan tiga kali_
berturut-turut tanpa kebenaran Pengerusi atau dalam hal
Pengerusi, tanpa kebenaran Menteri;

_(f) jika peletakan jawatannya diterima oleh Menteri; atau_

_(g) jika pelantikannya dibatalkan oleh Menteri._

(2) Jika seseorang anggota yang dilantik di bawah perenggan
6(1)(a), (d) atau (e) terhenti menjadi anggota Perbadanan, Menteri
boleh melantik seorang lain untuk mengisi kekosongan itu bagi
baki tempoh yang anggota yang mengosongkan jawatan itu dilantik
mengikut peruntukan yang terpakai.


-----

_Perbadanan Stadium Malaysia_ 13

**Elaun**

**11. Anggota Perbadanan hendaklah dibayar elaun pada apa-apa**
kadar yang ditentukan oleh Menteri setelah berunding dengan
Menteri Kewangan.

**Kuasa Menteri untuk memberikan arahan**

**12. Perbadanan hendaklah bertanggungjawab kepada Menteri, dan**
Menteri boleh, dari semasa ke semasa, memberikan arahan yang
tidak bercanggah dengan peruntukan Akta ini dan Perbadanan
hendaklah, dengan secepat mungkin, melaksanakan segala arahan
yang diberi itu.

**Penyata, laporan, akaun dan maklumat**

**13.** (1) Perbadanan hendaklah memberi Menteri, dan mana-mana
pihak berkuasa awam sebagaimana yang dinyatakan oleh Menteri,
apa-apa penyata, laporan, akaun dan maklumat berkenaan dengan
harta dan aktivitinya sebagaimana yang dikehendaki atau diarahkan
oleh Menteri dari semasa ke semasa.

(2) Tanpa menjejaskan keluasan subseksyen (1), Perbadanan
hendaklah, secepat yang dapat dilaksanakan selepas berakhirnya
setiap tahun kewangan, menyebabkan dibuat dan dihantar kepada
Menteri dan, jika diarahkan sedemikian oleh Menteri, kepada manamana pihak berkuasa awam lain suatu laporan yang memperkatakan
tentang aktiviti Perbadanan sepanjang tahun kewangan yang
sebelumnya.

(3) Laporan di bawah subseksyen (2) hendaklah dalam apaapa bentuk dan hendaklah mengandungi apa-apa maklumat yang
berhubungan dengan prosiding dan dasar Perbadanan sebagaimana
yang dinyatakan oleh Menteri dari semasa ke semasa.

**Pewakilan fungsi dan kuasa Perbadanan**

**14. (1) Perbadanan boleh, tertakluk kepada subseksyen (2) dan**
apa-apa syarat, batasan dan sekatan sebagaimana yang difikirkan


-----

14 _Rang Undang-Undang_

patut untuk dikenakan, mewakilkan secara bertulis mana-mana
fungsi atau kuasanya, kecuali kuasa untuk meminjamkan wang,
memberikan pinjaman, menubuhkan syarikat dan membuat
peraturan-peraturan, kepada—

_(a) mana-mana anggota;_

_(b) mana-mana jawatankuasa yang ditubuhkan oleh Perbadanan;_
atau

_(c) mana-mana pegawai atau pekhidmat Perbadanan,_

dan mana-mana fungsi atau kuasa yang diwakilkan sedemikian
boleh dilaksanakan atau dijalankan oleh anggota, jawatankuasa
pegawai atau pekhidmat itu, mengikut mana-mana yang berkenaan,
atas nama dan bagi pihak Perbadanan.

(2) Mana-mana anggota, jawatankuasa, pegawai atau pekhidmat
yang diwakilkan dengan fungsi dan kuasa sedemikian hendaklah
terikat untuk mematuhi dan mengambil perhatian semua syarat,
batasan dan sekatan yang dikenakan oleh Perbadanan.

(3) Perbadanan boleh mewakilkan kepada Pengerusi kuasa untuk
membenarkan perbelanjaan daripada Kumpulan Wang atau manamana wang lain yang terletak hak pada atau di bawah kawalan
Perbadanan ke takat yang dinyatakan oleh Perbadanan.

(4) Suatu pewakilan di bawah seksyen ini tidak menghalang
Perbadanan sendiri daripada melaksanakan atau menjalankan pada
bila-bila masa mana-mana fungsi atau kuasa yang diwakilkan
itu.

**Perbadanan boleh menubuhkan jawatankuasa**

**15. (1) Perbadanan boleh menubuhkan apa-apa jawatankuasa**
sebagaimana yang difikirkan perlu atau suai manfaat untuk
membantunya dalam melaksanakan fungsinya di bawah Akta
ini.

(2) Perbadanan boleh memilih mana-mana anggotanya untuk
menjadi pengerusi sesuatu jawatankuasa yang ditubuhkan di bawah
subseksyen (1).


-----

_Perbadanan Stadium Malaysia_ 15

(3) Perbadanan boleh melantik mana-mana orang untuk menjadi
anggota sesuatu jawatankuasa.

(4) Sesuatu jawatankuasa boleh mengawal selia tatacaranya
sendiri dan, dalam menjalankan kuasanya di bawah subseksyen
ini, jawatankuasa itu hendaklah tertakluk kepada dan bertindak
mengikut apa-apa arahan yang diberikan kepada jawatankuasa itu
oleh Perbadanan.

(5) Mesyuarat sesuatu jawatankuasa hendaklah diadakan pada
bila-bila masa dan di mana-mana tempat sebagaimana yang
ditentukan oleh pengerusi jawatankuasa itu.

(6) Sesuatu jawatankuasa boleh mengundang mana-mana orang
yang bukan anggota jawatankuasa itu untuk menghadiri manamana mesyuarat jawatankuasa itu, bagi maksud menasihatinya
mengenai apa-apa perkara yang dibincangkan tetapi orang itu
tidak berhak untuk mengundi dalam mesyuarat itu.

(7) Anggota sesuatu jawatankuasa atau mana-mana orang
yang diundang di bawah subseksyen (6) untuk menghadiri manamana mesyuarat sesuatu jawatankuasa boleh dibayar apa-apa
elaun dan perbelanjaan lain sebagaimana yang ditentukan oleh
Perbadanan.

(8) Seseorang anggota jawatankuasa hendaklah memegang
jawatan bagi apa-apa tempoh sebagaimana yang dinyatakan dalam
surat cara pelantikannya dan layak untuk dilantik semula.

(9) Perbadanan boleh, pada bila-bila masa membatalkan
pelantikan mana-mana anggota sesuatu jawatankuasa.

(10) Seseorang anggota jawatankuasa boleh pada bila-bila
masa meletakkan jawatannya melalui suatu notis bertulis yang
dialamatkan kepada Pengerusi Perbadanan.

(11) Jawatankuasa hendaklah menyebabkan—

_(a) minit semua mesyuaratnya disenggara dan disimpan dalam_
bentuk yang sepatutnya; dan

_(b) salinan minit semua mesyuaratnya diserahkan kepada_
Perbadanan seberapa segera yang boleh dilaksanakan.


-----

16 _Rang Undang-Undang_

(12) Mana-mana minit yang dibuat mengenai mesyuarat
jawatankuasa hendaklah, jika ditandatangani dengan sewajarnya,
boleh diterima sebagai keterangan dalam semua prosiding undangundang tanpa bukti selanjutnya.

(13) Tiap-tiap mesyuarat jawatankuasa yang berkenaan dengan
prosidingnya minit telah dibuat menurut subseksyen (11) dan
(12) hendaklah disifatkan telah dipanggil dan diadakan dengan
sewajarnya dan semua anggota dalam mesyuarat itu layak dengan
sewajarnya untuk bertindak.

BAHAGIAN III

KETUA PEGAWAI EKSEKUTIF, PEGAWAI DAN PEKHIDMAT
PERBADANAN

**Ketua Pegawai Eksekutif**

**16. (1) Menteri hendaklah melantik seorang Ketua Pegawai**
Eksekutif atas apa-apa terma dan syarat yang ditentukan oleh
Perbadanan.

(2) Ketua Pegawai Eksekutif hendaklah bertanggungjawab
bagi—

_(a) keseluruhan penjalanan, pentadbiran dan pengurusan_
fungsi, aktiviti dan hal ehwal hari ke hari Perbadanan;

_(b) penyediaan—_

(i) program, skim, projek dan aktiviti;

(ii) anggaran perbelanjaan bagi pelaksanaan program
tahunan; dan

(iii) semua anggaran pendapatan,

untuk kelulusan Perbadanan;

_(c) pelaksanaan semua program, skim dan projek Perbadanan;_
dan

_(d) pelaksanaan keputusan dan arahan Perbadanan._


-----

_Perbadanan Stadium Malaysia_ 17

(3) Ketua Pegawai Eksekutif hendaklah menjadi Setiausaha
kepada Perbadanan.

(4) Ketua Pegawai Eksekutif hendaklah melaksanakan apa-apa
kewajipan lain yang diarahkan oleh Perbadanan.

(5) Dalam menunaikan kewajipannya, Ketua Pegawai
Eksekutif hendaklah bertindak di bawah kuasa dan arahan am
Perbadanan.

(6) Jika Ketua Pegawai Eksekutif tidak ada buat sementara di
Malaysia atau tidak berupaya untuk sementara oleh sebab sakit
atau apa-apa sebab lain untuk melaksanakan kewajipannya, atau
jika jawatan Ketua Pegawai Eksekutif adalah kosong pada masa
itu, Perbadanan boleh mengarahkan mana-mana pegawai lain
untuk melaksanakan kewajipan Ketua Pegawai Eksekutif semasa
ketiadaan atau ketidakupayaan sementara itu.

**Pengambilan khidmat pegawai dan pekhidmat lain**
**Perbadanan**

**17.** (1) Tertakluk kepada mana-mana peraturan-peraturan yang
dibuat di bawah subseksyen (4), Perbadanan boleh mengambil
khidmat apa-apa bilangan pegawai dan pekhidmat sebagaimana
yang difikirkan wajar dan perlu oleh Perbadanan dan atas apaapa terma dan syarat sebagaimana yang difikirkan sesuai oleh
Perbadanan.

(2) Ketua Pegawai Eksekutif hendaklah mempunyai kawalan
am ke atas pegawai dan perkhidmat Perbadanan.

(3) Tiada seorang pun layak untuk diambil berkhidmat sebagai
pegawai atau pekhidmat Perbadanan jika dia mempunyai, secara
langsung atau tidak langsung, dengan sendirinya atau menerusi
pekongsinya, apa-apa syer atau kepentingan dalam mana-mana
kontrak atau kontrak yang dicadangkan dengan, untuk atau bagi
pihak Perbadanan.

(4) Perbadanan boleh, dengan kelulusan Menteri, membuat
peraturan-peraturan berkenaan dengan syarat-syarat perkhidmatan
pegawai dan pekhidmatnya.


-----

18 _Rang Undang-Undang_

(5) Perbadanan boleh mengguna pakai dengan apa-apa gubah
suaian yang difikirkannya patut, apa-apa peraturan, kaedah,
dasar, pekeliling atau arahan yang diperbuat atau dikeluarkan
oleh Kerajaan Persekutuan berhubung dengan apa-apa perkara di
bawah Bahagian ini.

**Bantuan kewangan kepada pegawai, pekhidmat dan orang**
**lain**

**18.** Perbadanan boleh menyediakan—

_(a) bayaran faedah persaraan, gratuiti, dan elaun lain yang_
ditentukan oleh Perbadanan kepada pegawai dan pekhidmat
Perbadanan;

_(b) subsidi, pemberian, kemudahan pembiayaan atau_
kredit, dengan atau tanpa bunga, dan pembiayaan atau
pinjaman ihsan lainnya, kepada pegawai dan pekhidmat
Perbadanan;

_(c) subsidi, pemberian, kemudahan pembiayaan atau kredit,_
dengan atau tanpa bunga, bagi maksud perubatan kepada
pegawai dan pekhidmat Perbadanan, dan tanggungan
mereka;

_(d) kemudahan pembiayaan atau kredit, dengan atau tanpa_
bunga, bagi maksud pendidikan atau biasiswa kepada
pegawai dan pekhidmat Perbadanan atau mana-mana
orang lain; dan

_(e) derma kepada mana-mana orang,_

atas apa-apa terma dan syarat yang ditentukan oleh Perbadanan.

BAHAGIAN IV

KEWANGAN

**Kumpulan Wang**

**19.** (1) Bagi maksud Akta ini, suatu kumpulan wang yang
dikenali sebagai “Kumpulan Wang Perbadanan Stadium Malaysia”
ditubuhkan.

(2) Kumpulan Wang hendaklah dikawal, disenggara dan
dikendalikan oleh Perbadanan.


-----

_Perbadanan Stadium Malaysia_ 19

(3) Kumpulan Wang hendaklah terdiri daripada—

_(a) apa-apa jumlah wang yang diperuntukkan oleh Parlimen_
bagi maksud Akta ini;

_(b) wang yang diperoleh melalui pengendalian projek, skim_
atau perusahaan yang dibiayai daripada Kumpulan
Wang;

_(c) wang yang diperoleh atau didapati daripada apa-apa harta,_
pelaburan, gadai janji, pajakan, penyewaan, gadaian atau
debentur yang diperoleh oleh atau yang terletak hak
pada Perbadanan;

_(d) apa-apa harta, pelaburan, gadai janji, gadaian atau_
debentur yang diperoleh oleh atau terletak hak pada
Perbadanan;

_(e) fi, kos, levi, caruman dan caj lain yang dikenakan oleh_
Perbadanan di bawah Akta ini;

_(f) semua wang yang diperoleh daripada perkhidmatan_
perundingan dan nasihat dan apa-apa perkhidmatan lain
yang diberikan oleh Perbadanan;

_(g) derma atau sumbangan yang diterima daripada mana-mana_
organisasi di dalam atau di luar Malaysia;

_(h) semua jumlah wang atau harta lain yang boleh dalam_
apa-apa cara menjadi kena dibayar kepada atau teletak
hak pada Perbadanan berkenaan dengan apa-apa perkara
yang bersampingan dengan fungsi dan kuasanya; dan

_(i) semua wang lain yang diterima secara sah oleh_
Perbadanan.

**Perbelanjaan yang hendaklah dipertanggungkan pada Kumpulan**
**Wang**

**20. Kumpulan Wang hendaklah dibelanjakan bagi maksud yang**
berikut:

_(a) membayar apa-apa perbelanjaan yang dilakukan secara_
sah oleh Perbadanan, termasuk—

(i) saraan, elaun dan perbelanjaan lain anggota
Perbadanan dan mana-mana jawatankuasa dan
pegawai dan pekhidmat Perbadanan termasuk


-----

20 _Rang Undang-Undang_

pemberian pinjaman dan bayaran pendahuluan,
elaun persaraan, faedah persaraan, pencen dan
gratuiti;

(ii) perlindungan insurans bagi pegawai dan pekhidmat
Perbadanan;

(iii) kos yang ditanggung dalam memberikan bantuan bagi
kebajikan pegawai dan pekhidmat Perbadanan;

(iv) fi dan kos perundangan dan apa-apa fi dan kos
lain;

_(b) membayar apa-apa belanja, kos dan perbelanjaan lain yang_
dilakukan atau disetujui terima secara sah oleh Perbadanan
dalam melaksanakan fungsinya atau menjalankan kuasanya
di bawah Akta ini;

_(c) membeli atau menyewa loji, kelengkapan, jentera dan_
bahan, memperoleh tanah dan aset lain, mendirikan
bangunan dan menjalankan apa-apa kerja dan pengusahaan
lain dalam melaksanakan fungsinya atau menjalankan
kuasanya di bawah Akta ini;

_(d) memberikan bantuan kewangan di bawah seksyen 18;_
dan

_(e) secara amnya membayar apa-apa belanja bagi_
menguatkuasakan peruntukan-peruntukan Akta ini.

**Pemeliharaan Kumpulan Wang**

**21. Menjadi kewajipan Perbadanan untuk memelihara Kumpulan**
Wang dengan melaksanakan fungsinya dan menjalankan kuasanya
di bawah Akta ini supaya dapat dipastikan bahawa jumlah
pendapatan Perbadanan mencukupi untuk memenuhi semua jumlah
wang yang boleh dipertanggungkan dengan sepatutnya pada akaun
hasilnya, termasuk susut nilai dan bunga atas modal, dari setahun
ke setahun.

**Kumpulan wang rizab**

**22. Perbadanan hendaklah menubuhkan dan menyenggara suatu**
kumpulan wang rizab dalam Kumpulan Wang.


-----

_Perbadanan Stadium Malaysia_ 21

**Perbelanjaan dan penyediaan anggaran**

**23. (1) Perbelanjaan Perbadanan setakat amaun yang dibenarkan**
oleh Menteri bagi mana-mana satu tahun hendaklah dibayar
daripada Kumpulan Wang.

(2) Sebelum 30 September setiap tahun, Perbadanan hendaklah
mengemukakan kepada Menteri suatu anggaran perbelanjaan,
termasuklah perbelanjaan bagi pembangunan, pengendalian atau
pengurusan stadium, bagi tahun yang berikutnya dalam apa-apa
bentuk dan mengandungi apa-apa butir sebagaimana yang diarahkan
oleh Menteri.

(3) Menteri hendaklah, sebelum awal tahun yang berikutnya,
memberitahu Perbadanan mengenai amaun yang dibenarkan bagi
keseluruhan perbelanjaan atau mengenai amaun yang dibenarkan
bagi setiap jenis perbelanjaan berdasarkan anggaran yang disediakan
di bawah subseksyen (2).

(4) Perbadanan boleh, pada bila-bila masa, mengemukakan
kepada Menteri suatu anggaran tambahan perbelanjaannya bagi
mana-mana satu tahun dan Menteri boleh membenarkan keseluruhan
atau mana-mana bahagian perbelanjaan tambahan yang termasuk
dalam anggaran tambahan itu

(5) Menteri boleh mengarahkan Perbadanan supaya mengemukakan
suatu salinan anggaran atau anggaran tambahan itu, mengikut
mana-mana yang berkenaan, kepada mana-mana pihak berkuasa
awam lain sebagaimana yang dinyatakan dalam arahan itu.

**Tahun kewangan**

**24. Tahun kewangan Perbadanan hendaklah bermula pada**
1 Januari dan berakhir pada 31 Disember setiap tahun.

**Akaun dan laporan**

**25.** Perbadanan hendaklah menyebabkan supaya akaun yang
sewajarnya bagi Kumpulan Wang disimpan dan hendaklah, dengan
seberapa segera yang dapat dilaksanakan selepas berakhirnya setiap
tahun kewangan, menyebabkan supaya disediakan bagi tahun


-----

22 _Rang Undang-Undang_

kewangan itu suatu penyata akaun Perbadanan yang hendaklah
mengandungi suatu kunci kira-kira dan akaun pendapatan dan
perbelanjaan.

**Akaun bank**

**26. Perbadanan hendaklah membuka dan menyenggarakan akaun**
atau akaun-akaun dengan bank tertentu di Malaysia sebagaimana
yang difikirkan patut oleh Perbadanan, dan tiap-tiap akaun
hendaklah dikendalikan setakat yang boleh dilaksanakan melalui
cek yang ditandatangani oleh mana-mana orang yang diberi kuasa
oleh Perbadanan bagi maksud itu dari semasa ke semasa.

**Akta Badan Berkanun (Akaun dan Laporan Tahunan) 1980**

**27. Akta Badan Berkanun (Akaun dan Laporan Tahunan) 1980**

[Akta 240] hendaklah terpakai bagi Perbadanan.

BAHAGIAN V

KUASA LAIN PERBADANAN

**Kuasa untuk meminjam**

**28. Perbadanan boleh dari semasa ke semasa, dengan kelulusan**
Menteri dan Menteri Kewangan, meminjam, pada apa-apa kadar
bunga dan bagi apa-apa tempoh dan atas apa-apa terma mengenai
masa dan cara pembayaran balik dan selainnya sebagaimana yang
diluluskan oleh Menteri dan Menteri Kewangan, apa-apa jumlah
wang yang dikehendaki oleh Perbadanan bagi memenuhi manamana obligasinya atau menunaikan mana-mana kewajipannya.

**Pelaburan**

**29.** Wang Perbadanan hendaklah, setakat yang tidak dikehendaki
untuk dibelanjakan oleh Perbadanan di bawah Akta ini, dilaburkan
dengan apa-apa cara yang diluluskan oleh Menteri dan Menteri
Kewangan.


-----

_Perbadanan Stadium Malaysia_ 23

**Kuasa untuk mengambil khidmat ejen, dsb.**

**30. Perbadanan boleh mengambil khidmat, melantik dan membayar**
ejen, kontraktor dan penasihat teknikal, termasuklah peguam bela
dan peguam cara, jurubank, broker saham, juruukur, penilai dan
orang lain, untuk menjalankan apa-apa urusan, melaksanakan apaapa projek, skim atau perusahaan, atau melakukan apa-apa tindakan
yang dikehendaki dijalankan atau dilakukan dalam pelaksanaan
fungsinya, penjalanan kuasanya atau penunaian kewajipannya atau
bagi melaksanakan maksud Akta ini dengan lebih baik.

**Pengkomersialan dapatan penyelidikan**

**31.** Perbadanan boleh membuat tersedia apa-apa dapatan penyelidikan
yang terletak hak pada Perbadanan kepada mana-mana orang
atau badan tertakluk kepada apa-apa syarat dan pembayaran
apa-apa fi, royalti atau balasan lain, jika ada, sebagaimana yang
ditentukan oleh Perbadanan dengan kelulusan Menteri bagi maksud
pengkomersialan.

**Kuasa untuk menubuhkan syarikat**

**32. Perbadanan boleh menubuhkan syarikat di bawah Akta**
Syarikat 1965 [Akta 125] untuk menjalankan dan mempunyai
tanggungjawab, mengendalikan dan menguruskan apa-apa projek,
skim atau perusahaan yang telah dirancangkan atau diusahakan
oleh Perbadanan pada melaksanakan fungsinya atau menjalankan
kuasanya.

BAHAGIAN VI

AM

**Kesalahan kerana memberikan maklumat palsu atau**
**mengelirukan**

**33. Seseorang yang menzahirkan atau memberikan maklumat**
kepada Perbadanan yang dia ketahui atau dia ada sebab untuk
percaya adalah palsu atau mengelirukan, melakukan suatu kesalahan
dan boleh, apabila disabitkan, didenda tidak melebihi lima ribu
ringgit.


-----

24 _Rang Undang-Undang_

**Kewajipan untuk mengekalkan kerahsiaan**

**34. (1) Kecuali bagi maksud Akta ini atau bagi maksud apa-apa**
prosiding sivil atau jenayah di bawah mana-mana undang-undang
bertulis, tiada anggota, pegawai atau pekhidmat Perbadanan, atau
orang yang diundang untuk menghadiri mana-mana mesyuarat
Perbadanan atau jawatankuasa boleh menzahirkan apa-apa maklumat
yang telah diperolehnya semasa melaksanakan kewajipannya dan
yang tidak disiarkan menurut Akta ini.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi sepuluh ribu ringgit atau dipenjarakan selama tempoh
tidak melebihi enam bulan atau kedua-duanya.

**Perlindungan terhadap tindakan guaman dan prosiding**
**undang-undang**

**35. Tindakan tidak boleh diambil atau pendakwaan tidak boleh**
dibawa, dimulakan atau dikekalkan dalam mana-mana mahkamah
terhadap—

_(a) Perbadanan;_

_(b) mana-mana anggota Perbadanan, mana-mana anggota_
jawatankuasa, atau mana-mana pegawai, pekhidmat atau
ejen Perbadanan; atau

_(c) mana-mana orang lain yang bertindak dengan sah bagi_
pihak Perbadanan,

berkenaan dengan apa-apa perbuatan atau peninggalan yang
dilakukan atau ditinggalkan olehnya dengan suci hati atas sifat
yang sedemikian.

**Akta Perlindungan Pihak Berkuasa Awam 1948**

**36. Akta Perlindungan Pihak Berkuasa Awam 1948 [Akta 198]**
hendaklah terpakai bagi mana-mana tindakan, guaman, pendakwaan
atau prosiding terhadap Perbadanan atau terhadap mana-mana
anggota, mana-mana anggota sesuatu jawatankuasa, atau manamana pegawai, pekhidmat atau ejen Perbadanan berkenaan dengan
apa-apa perbuatan, keabaian, keingkaran atau peninggalan yang
dibuat atau dilakukan olehnya atas sifat sedemikian.


-----

_Perbadanan Stadium Malaysia_ 25

**Pekhidmat awam**

**37. Tiap-tiap anggota Perbadanan, atau mana-mana anggota**
sesuatu jawatankuasa, atau mana-mana pegawai, pekhidmat atau
ejen Perbadanan, semasa menunaikan kewajipannya di bawah Akta
ini sebagai anggota, pegawai, pekhidmat atau ejen, hendaklah
disifatkan sebagai pekhidmat awam dalam pengertian Kanun
Keseksaan [Akta 574].

**Kuasa untuk membuat peraturan-peraturan**

**38. (1) Menteri boleh, selepas berunding dengan Perbadanan,**
membuat peraturan-peraturan yang perlu bagi melaksanakan
peruntukan Akta ini dengan lebih baik atau bagi menetapkan apaapa jua yang boleh atau dikehendaki untuk ditetapkan di bawah
Akta ini.

(2) Tanpa menjejaskan keluasan subseksyen (1), peraturanperaturan boleh dibuat bagi atau berkenaan dengan semua atau
mana-mana perkara yang berikut:

_(a) mengenakan fi, kos, levi, caruman atau apa-apa caj lain_
dalam hal-hal tertentu sebagaimana yang ditentukan oleh
Perbadanan;

_(b) menetapkan fi atau caj bagi perkhidmatan yang disediakan_
oleh Perbadanan dan untuk kemasukan orang ke stadium
atau ke mana-mana pameran atau aktiviti yang dianjurkan
atau dikendalikan oleh Perbadanan;

_(c) mengawal selia kemasukan atau pengeluaran mana-mana_
orang atau benda ke dalam atau dari stadium yang
diuruskan atau dikawal oleh Perbadanan;

_(d) mengenai penjagaan, perlindungan dan pengurusan tanah_
dan bangunan yang dimiliki oleh atau di bawah kawalan
dan pengurusan Perbadanan;

_(e) mengadakan peruntukan bagi apa-apa perkara lain yang_
dijangkakan oleh, atau yang perlu bagi memberikan kuat
kuasa sepenuhnya peruntukan-peruntukan Akta ini.


-----

26 _Rang Undang-Undang_

(3) Peraturan-peraturan yang dibuat di bawah seksyen ini boleh
menetapkan apa-apa tindakan yang melanggar peraturan-peraturan
itu menjadi suatu kesalahan dan boleh menetapkan penalti denda
tidak melebihi sepuluh ribu ringgit atau pemenjaraan selama tempoh
tidak melebihi dua tahun atau kedua-duanya, dan dalam hal suatu
kesalahan yang berterusan, boleh menetapkan denda tambahan
sebanyak satu ribu ringgit bagi tiap-tiap hari atau sebahagian
daripada sehari kesalahan itu berterusan selepas sabitan.

**Tindakan yang dilakukan pada menjangkakan pembuatan**
**Akta ini**

**39. Segala perbuatan dan perkara yang dilakukan bagi pihak**
Perbadanan sebagai persediaan bagi atau pada menjangkakan
pembuatan Akta ini dan apa-apa perbelanjaan yang dilakukan
berhubung dengannya hendaklah disifatkan telah dibenarkan di
bawah Akta ini, dengan syarat bahawa perbuatan dan perkara yang
dilakukan itu selaras dengan niat dan maksud am Akta ini; dan
segala hak dan obligasi yang diperoleh atau ditanggung akibat
daripada tindakan atau perkara itu termasuk perbelanjaan yang
ditanggung berhubung dengannya hendaklah, setelah Akta ini mula
berkuat kuasa, disifatkan sebagai hak dan obligasi Perbadanan.

BAHAGIAN VII

PEMANSUHAN, PENGECUALIAN DAN PERALIHAN

**Pemansuhan dan pembubaran**

**40. Akta Perbadanan Stadium Merdeka 1963 [Akta 433] (“Akta**
dimansuhkan”) dimansuhkan dan Perbadanan Stadium Merdeka
(“Perbadanan dibubarkan”) yang ditubuhkan di bawah Akta
dimansuhkan dibubarkan mulai tarikh yang ditetapkan.

**Pemindahan kuasa, dsb.**

**41. Kuasa, hak, keistimewaan, liabiliti, obligasi dan kewajipan**
yang sebaik sebelum tarikh yang ditetapkan dipunyai oleh
Perbadanan dibubarkan hendaklah dipindahkan mulai tarikh itu
kepada Perbadanan yang ditubuhkan oleh Akta ini.


-----

_Perbadanan Stadium Malaysia_ 27

**Pemindahan harta**

**42.** (1) Semua tanah yang sebelum tarikh yang ditetapkan terletak
hak pada, atau dirizabkan di bawah mana-mana undang-undang
bertulis berkaitan dengan tanah bagi maksud Perbadanan dibubarkan
hendaklah, pada tarikh itu, dengan kuasa Akta ini, terletak hak
pada atau disifatkan dirizabkan bagi maksud Perbadanan yang
ditubuhkan oleh Akta ini.

(2) Semua harta dan aset, selain tanah, yang sebaik sebelum
tarikh yang ditetapkan terletak hak pada Perbadanan dibubarkan
atau pada mana-mana orang bagi pihak Perbadanan dibubarkan,
mengikut mana-mana yang berkenaan hendaklah, pada tarikh itu
terletak hak pada Perbadanan yang ditubuhkan di bawah Akta
ini.

**Kontrak sedia ada**

**43. Semua surat ikatan, bon, perjanjian, surat cara dan susunan kerja**
yang wujud sebelum tarikh yang ditetapkan dan menyentuh manamana harta yang dipindahmilikkan di bawah seksyen 42 hendaklah
mempunyai kuat kuasa dan berkesan sepenuhnya terhadap atau
dengan memihak kepada Perbadanan yang ditubuhkan oleh Akta
ini dan hendaklah boleh dikuatkuasakan sepenuhnya dan dengan
seberkesannya seolah-olah, sebagai ganti Perbadanan dibubarkan
atau mana-mana orang yang bertindak bagi pihak Perbadanan
dibubarkan, Perbadanan yang telah dinamakan dalamnya atau
menjadi pihak kepadanya.

**Pemindahan wang dalam kumpulan wang**

**44.** Semua wang yang ada di dalam atau kena dibayar kepada
kumpulan wang Perbadanan dibubarkan hendaklah pada tarikh
yang ditetapkan, dipindahkan dan disifatkan menjadi sebahagian
daripada Kumpulan Wang yang ditubuhkan di bawah seksyen 19.

**Keanggotaan Perbadanan dibubarkan**

**45. (1) Walau apa pun perkara yang berlawanan, anggota Perbadanan**
dibubarkan dan anggota mana-mana jawatankuasa yang dilantik
di bawah Akta dimansuhkan yang memegang jawatan sebelum
tarikh yang ditetapkan hendaklah terhenti daripada memegang
jawatan pada tarikh itu.


-----

28 _Rang Undang-Undang_

(2) Tiada apa jua dalam subseksyen (1) boleh menjejaskan
kebertanggungjawaban anggota Perbadanan dibubarkan yang tamat
tempoh jawatannya dan seberapa segera yang boleh dilaksanakan
selepas tarikh yang ditetapkan, Perbadanan dibubarkan hendaklah
menyediakan dan mengemukakan kepada Menteri suatu laporan
termasuklah penyata kewangan yang dikehendaki di bawah Akta
dimansuhkan, tetapi laporan itu hendaklah terhad kepada tempoh
dari 1 Januari tahun yang berkenaan hingga ke hari sebelum
tarikh yang ditetapkan.

**Penerusan pegawai dan pekhidmat**

**46. (1) Orang yang sebaik sebelum tarikh yang ditetapkan diambil**
khidmat sebagai pegawai dan pekhidmat Perbadanan dibubarkan
hendaklah, pada tarikh yang ditetapkan, disifatkan telah diambil
khidmat oleh Perbadanan yang ditubuhkan oleh Akta ini.

(2) Tiap-tiap orang yang sebaik sebelum tarikh yang ditetapkan
telah diambil khidmat sebagai pegawai dan pekhidmat Perbadanan
dibubarkan hendaklah, pada tarikh yang ditetapkan, diambil khidmat
sebagai pegawai atau pekhidmat Perbadanan yang ditubuhkan oleh
Akta ini atas terma dan syarat perkhidmatan yang tidak kurang
baiknya daripada terma dan syarat perkhidmatan yang dia berhak
kepadanya sebaik sebelum tarikh yang ditetapkan.

(3) Jika perubahan dibuat pada atau selepas tarikh yang
ditetapkan berkenaan dengan syarat perkhidmatan pegawai dan
pekhidmat Perbadanan dibubarkan yang disifatkan di bawah
subseksyen (1) telah diambil khidmat oleh Perbadanan yang
ditubuhkan oleh Akta ini, mereka hendaklah diberi pilihan sama
ada untuk terus tertakluk kepada syarat perkhidmatan yang sedia
ada atau tertakluk kepada syarat perkhidmatan yang baru.

**Penerusan prosiding sivil dan jenayah**

**47. (1) Pemansuhan di bawah seksyen 40 atau apa-apa jua**
yang terkandung dalam Akta ini tidak boleh menjejaskan apa-apa
liabiliti seseorang untuk didakwa atau dihukum bagi kesalahan
yang dilakukan di bawah Akta dimansuhkan sebaik sebelum tarikh
yang ditetapkan, atau apa-apa prosiding yang dibawa sebelum
tarikh itu berkenaan dengan kesalahan itu.


-----

_Perbadanan Stadium Malaysia_ 29

(2) Apa-apa prosiding, sama ada sivil atau jenayah, atau kausa
tindakan yang belum diputuskan atau yang wujud sebaik sebelum
tarikh yang ditetapkan oleh atau terhadap Perbadanan dibubarkan
atau mana-mana orang yang bertindak bagi pihak Perbadanan
dibubarkan boleh diteruskan atau dimulakan oleh atau terhadap
Perbadanan yang ditubuhkan oleh Akta ini sebagaimana yang
boleh dilakukan oleh atau terhadap Perbadanan dibubarkan atau
orang itu jika Akta ini tidak diperbuat.

(3) Apa-apa rayuan yang dibawa atau apa-apa kebenaran untuk
merayu yang dipohon pada atau selepas tarikh yang ditetapkan
terhadap sesuatu keputusan yang diberikan sebaik sebelum tarikh
yang ditetapkan dalam mana-mana prosiding undang-undang yang
Perbadanan dibubarkan menjadi suatu pihak kepadanya boleh
dibawa oleh atau terhadap Perbadanan yang ditubuhkan oleh Akta
ini.

**Sebutan dalam undang-undang atau dokumen mengenai**
**Perbadanan dibubarkan**

**48. Sesuatu sebutan dalam mana-mana undang-undang atau**
dokumen yang berkuat kuasa sebelum tarikh yang ditetapkan
mengenai Perbadanan dibubarkan hendaklah ditafsirkan sebagai
sebutan mengenai Perbadanan yang ditubuhkan oleh Akta ini.

**Penerusan penggunaan nama**

**49. Walau apa pun di dalam seksyen 40 dan 48, Perbadanan**
yang ditubuhkan oleh Akta ini boleh terus menggunakan nama
“Perbadanan Stadium Merdeka” bagi maksud mengekalkan
nama baik atau bagi apa-apa maksud yang difikirkan patut oleh
Perbadanan.

JADUAL

[Subseksyen 6(3)]

**Mesyuarat**

**1. (1) Perbadanan hendaklah bermesyuarat pada masa dan tempat yang**
ditentukan oleh Pengerusi.

(2) Pengerusi hendaklah mempengerusikan mesyuarat Perbadanan.


-----

30 _Rang Undang-Undang_

(3) Pengerusi yang mempengerusikan sesuatu mesyuarat Perbadanan dan
empat orang anggota lain hendaklah membentuk suatu kuorum pada manamana mesyuarat Perbadanan.

(4) Tiap-tiap anggota yang hadir pada mesyuarat Perbadanan berhak kepada
satu undi.

(5) Jika mengenai sesuatu persoalan untuk diputuskan oleh Perbadanan
terdapat bilangan undi yang sama banyak, Pengerusi hendaklah mempunyai
undi pemutus di samping undi biasanya.

**Perbadanan boleh mengundang orang lain ke mesyuarat**

**2. (1) Perbadanan boleh mengundang mana-mana orang untuk menghadiri**
sesuatu mesyuarat atau penimbangtelitian Perbadanan bagi maksud menasihatinya
mengenai apa-apa perkara yang dibincangkan, tetapi orang itu tidak berhak
untuk mengundi pada mesyuarat atau penimbangtelitian itu.

(2) Seseorang yang diundang di bawah subperenggan (1) boleh dibayar apa-apa
elaun dan perbelanjaan lain sebagaimana yang ditentukan oleh Perbadanan.

**Meterai Perbadanan**

**3.** (1) Perbadanan hendaklah mempunyai suatu meterai perbadanan yang
hendaklah mengandungi suatu tanda yang diluluskan oleh Perbadanan dan
meterai itu boleh dipecahkan, ditukar, diubah atau dibuat baru sebagaimana
yang difikirkan patut oleh Perbadanan.

(2) Meterai Perbadanan hendaklah disimpan dalam jagaan Ketua Pegawai
Eksekutif atau mana-mana pegawai lain yang dibenarkan oleh Perbadanan,
dan hendaklah ditentusahkan oleh Ketua Pegawai Eksekutif atau mana-mana
orang yang diberi kuasa atau mana-mana pegawai yang diberi kuasa secara
bertulis oleh Ketua Pegawai Eksekutif; dan semua surat ikatan, dokumen
dan surat cara lain yang berupa sebagai dimeterai dengan meterai tersebut,
yang ditentusahkan sebagaimana yang disebut terdahulu, hendaklah, sehingga
dibuktikan sebaliknya, disifatkan telah disempurnakan dengan sah:

Dengan syarat bahawa apa-apa dokumen atau surat cara yang jika disempurnakan
oleh seseorang yang bukan suatu pertubuhan perbadanan tidak dikehendaki supaya
dimeteraikan boleh disempurnakan dengan cara yang sama oleh Perbadanan;
dan mana-mana dokumen atau surat cara itu boleh disempurnakan bagi pihak
Perbadanan oleh mana-mana pegawai atau pekhidmat Perbadanan yang diberi
kuasa secara am atau khusus oleh Perbadanan bagi maksud itu.

(3) Meterai perbadanan bagi Perbadanan hendaklah diberi pengiktirafan
rasmi dan kehakiman.


-----

_Perbadanan Stadium Malaysia_ 31

**Penzahiran kepentingan**

**4.** Seseorang anggota Perbadanan yang mempunyai, secara langsung atau tidak
langsung, sendiri atau melalui pekongsinya, mana-mana kepentingan dalam
mana-mana syarikat atau perusahaan yang dengannya Perbadanan bercadang
untuk membuat kontrak atau yang mempunyai apa-apa kepentingan dalam
mana-mana kontrak itu atau dalam mana-mana perkara yang dibincangkan oleh
Perbadanan hendaklah menzahirkan kepada Perbadanan hakikat kepentingan
dan jenis kepentingannya itu, dan penzahiran yang sedemikian hendaklah
direkodkan dalam minit Perbadanan dan, melainkan jika dibenarkan secara
khusus kepadanya oleh Pengerusi, anggota itu tidak boleh mengambil bahagian
dalam apa-apa penimbangtelitian atau keputusan Perbadanan yang berhubungan
dengan kontrak atau perkara itu.

**Minit**

**5. (1) Perbadanan hendaklah menyebabkan minit semua mesyuaratnya disenggara**
dan disimpan dalam bentuk yang sewajarnya.

(2) Minit yang dibuat mengenai mesyuarat Perbadanan hendaklah, jika
ditandatangani dengan sewajarnya, boleh diterima sebagai keterangan dalam
semua prosiding undang-undang tanpa bukti selanjutnya.

(3) Tiap-tiap mesyuarat Perbadanan yang berkenaan dengan prosidingnya
minit telah dibuat sedemikian rupa hendaklah disifatkan telah dipanggil dan
diadakan dengan sewajarnya dan semua anggota dalam mesyuarat itu layak
dengan sewajarnya untuk bertindak.

**Kesahan tindakan dan prosiding**

**6. Tiada perbuatan yang dilakukan atau prosiding yang diambil di bawah**
Akta ini boleh dipersoalkan atas alasan—

_(a) sesuatu kekosongan dalam keanggotaan, atau sesuatu kecacatan dalam_
penubuhan Perbadanan;

_(b) pelanggaran oleh mana-mana anggota Perbadanan terhadap peruntukan_
perenggan 4; atau

_(c) sesuatu peninggalan, kecacatan atau ketidakteraturan yang tidak_
menyentuh merit hal itu.

**Tatacara**

**7. Tertakluk kepada Akta ini, Perbadanan boleh menentukan tatacaranya**
sendiri.


-----

32 _Rang Undang-Undang_

**Anggota Perbadanan hendaklah menumpukan masa kepada urusan**
**Perbadanan**

**8. Tiap-tiap anggota Perbadanan hendaklah menumpukan masa kepada urusan**
Perbadanan sebagaimana yang perlu bagi menunaikan kewajipannya dengan
berkesan.

HURAIAN

Akta Perbadanan Stadium Malaysia 2010 yang dicadangkan (“Akta yang
dicadangkan“) bertujuan untuk menubuhkan suatu pertubuhan perbadanan dengan
nama “Perbadanan Stadium Malaysia” (“Perbadanan”), untuk mengadakan
peruntukan yang lebih baik berkenaan dengan pembangunan, pengendalian dan
pengurusan stadium, kompleks sukan dan kemudahan sukan, untuk membubarkan
Perbadanan Stadium Merdeka dan untuk mengadakan peruntukan bagi perkara
yang berkaitan dan bersampingan dengannya.

BAHAGIAN I

2. Bahagian I Rang Undang-Undang mengandungi peruntukan permulaan.

3. _Fasal 1_ mengandungi tajuk ringkas dan bertujuan untuk membenarkan
Menteri menetapkan tarikh permulaan kuat kuasa Akta yang dicadangkan.

4. _Fasal 2 mengandungi takrif ungkapan tertentu yang digunakan dalam Rang_
Undang-Undang.

BAHAGIAN II

5. Bahagian II Rang Undang-Undang mengandungi peruntukan yang berhubungan
dengan penubuhan Perbadanan Stadium Malaysia.

6. _Fasal 3 bertujuan untuk mengadakan peruntukan bagi penubuhan Perbadanan_
dan objektifnya manakala fasal 4 dan 5 masing-masing memperkatakan fungsi
dan kuasa Perbadanan.

7. _Fasal 6 dan 7 mengandungi peruntukan mengenai keanggotaan Perbadanan_
dan tempoh jawatan anggotanya.

8. _Fasal 8_ menetapkan penjalanan sementara fungsi Pengerusi.

9. _Fasal 9 adalah berkenaan dengan pembatalan pelantikan anggota_
Perbadanan dan peletakan jawatan mereka.

10. _Fasal 10_ menetapkan hal keadaan yang dalamnya jawatan seseorang
anggota Perbadanan dikosongkan.


-----

_Perbadanan Stadium Malaysia_ 33

11. _Fasal 11_ memberi Perbadanan kuasa untuk membayar elaun kepada
anggota Perbadanan.

12. _Fasal 12_ bertujuan untuk memberi Menteri kuasa untuk memberikan
arahan umum kepada Perbadanan.

13. Fasal 13 menghendaki Perbadanan untuk memberikan penyata, laporan,
akaun dan maklumat kepada Menteri dan mana-mana pihak berkuasa awam
lain yang diarahkan oleh Menteri.

14. Fasal 14 bertujuan untuk mengadakan peruntukan bagi pewakilan fungsi
dan kuasa Perbadanan.

15. Fasal 15 bertujuan untuk memberi Perbadanan kuasa untuk menubuhkan
jawatankuasa bagi membantunya dalam pelaksanaan fungsinya di bawah Akta
yang dicadangkan.

BAHAGIAN III

16. Bahagian III Rang Undang-Undang mengandungi peruntukan mengenai
Ketua Pegawai Eksekutif, pegawai dan pekhidmat Perbadanan.

17. _Fasal 16 mengandungi peruntukan berkenaan dengan kuasa dan kewajipan_
Ketua Pegawai Eksekutif.

18. _Fasal 17_ bertujuan untuk memberi Perbadanan kuasa untuk mengambil
khidmat pegawai dan pekhidmat lain dan subfasal 17(4) bertujuan untuk memberi
Perbadanan kuasa, dengan kelulusan Menteri, untuk membuat peraturan-peraturan
berkenaan dengan syarat perkhidmatan pegawai dan pekhidmatnya.

19. _Fasal 18 bertujuan untuk memberi Perbadanan kuasa untuk memberikan_
bantuan kewangan kepada pegawai, pekhidmatnya dan orang lain.

BAHAGIAN IV

20. Bahagian IV Rang Undang-Undang mengandungi peruntukan
kewangan.

21. _Fasal 19_ mengadakan peruntukan bagi penubuhan “Kumpulan Wang
Perbadanan Stadium Malaysia” (“Kumpulan Wang”).

22. _Fasal 20_ menyatakan perbelanjaan yang boleh dipertanggungkan pada
Kumpulan Wang.

23. _Fasal 21_ meletakkan kewajipan pada Perbadanan untuk memelihara
Kumpulan Wang.

24. _Fasal 22 menghendaki Perbadanan untuk menubuhkan dan menyenggara_
suatu kumpulan wang rizab.


-----

34 _Rang Undang-Undang_

25. _Fasal 23_ memperkatakan perbelanjaan dan penyediaan anggaran.

26. _Fasal 24_ mengadakan peruntukan bagi tahun kewangan Perbadanan
manakala _fasal 25 dan_ _26_ menghendaki Perbadanan menyimpan akaun yang
sewajarnya dan membuka dan menyenggara akaun bank di Malaysia.

27. _Fasal 27_ memperuntukkan bahawa Akta Badan Berkanun (Akaun dan
Laporan Tahunan) 1980 [Akta 240] terpakai bagi Perbadanan.

BAHAGIAN V

28. Bahagian V Rang Undang-Undang memperkatakan kuasa-kuasa lain
Perbadanan.

29. _Fasal 28_ bertujuan untuk membolehkan Perbadanan meminjam wang
manakala fasal 29 bertujuan untuk membenarkan Perbadanan melaburkan wang
Perbadanan.

30. _Fasal 30_ bertujuan untuk memberi Perbadanan kuasa untuk mengambil
khidmat dan membayar ejen, kontraktor dan penasihat teknikal, termasuk
peguam bela dan peguam cara, jurubank dan broker saham.

31. _Fasal 31_ bertujuan untuk memberi Perbadanan kuasa untuk membuat
tersedia kepada mana-mana orang atau badan apa-apa dapatan penyelidikan
yang terletak hak pada Perbadanan tertakluk kepada apa-apa syarat dan bayaran
fi, royalti atau balasan lain, jika ada, sebagaimana yang ditentukan oleh
Perbadanan dengan kelulusan Menteri bagi maksud pengkomersialannya.

32. Perbadanan dibenarkan untuk menubuhkan syarikat di bawah _fasal 32._

BAHAGIAN VI

33. Bahagian VI Rang Undang-Undang mengandungi peruntukan am.

34. _Fasal 33 bertujuan untuk menjadikan suatu kesalahan bagi mana-mana_
orang yang menzahirkan atau memberikan maklumat palsu atau mengelirukan
kepada Perbadanan

35. _Fasal 34 memperkatakan peruntukan yang berhubungan dengan kewajipan_
untuk mengekalkan kerahsiaan.

36. _Fasal 35_ bertujuan untuk mengadakan peruntukan bagi perlindungan
Perbadanan, mana-mana anggotanya, mana-mana anggota sesuatu jawatankuasa,
mana-mana pekhidmat atau mana-mana ejen Perbadanan, mana-mana orang
lain yang bertindak secara sah bagi pihak Perbadanan, pegawai atau pekhidmat
Perbadanan berkenaan dengan apa-apa perbuatan atau peninggalan yang dilakukan
atau ditinggalkan olehnya dengan suci hati atas sifat yang sedemikian.


-----

_Perbadanan Stadium Malaysia_ 35

37. _Fasal 36_ memperuntukkan bahawa Akta Perlindungan Pihak Berkuasa
Awam 1948 [Akta 198] hendaklah terpakai bagi mana-mana tindakan, guaman,
pendakwaan atau prosiding terhadap Perbadanan, mana-mana anggotanya atau
anggota jawatankuasa, pegawai, pekhidmat atau ejen Perbadanan.

38. _Fasal 37 memperuntukkan bahawa tiap-tiap anggota, anggota jawatankuasa,_
pegawai, pekhidmat atau ejen Perbadanan hendaklah disifatkan sebagai seorang
pekhidmat awam dalam pengertian Kanun Keseksaan [Akta 574] semasa
menunaikan kewajipannya di bawah Akta ini.

39. _Fasal 38_ bertujuan untuk memberi Menteri kuasa untuk membuat
peraturan-peraturan.

40. _Fasal 39 bertujuan untuk mengadakan peruntukan bagi pengesahan tindakan_
yang dilakukan pada menjangkakan pembuatan Akta yang dicadangkan.

BAHAGIAN VII

41. Bahagian VII Rang Undang-Undang mengandungi fasal 40 hingga 49 yang
masing-masing memperkatakan mengenai peruntukan pemansuhan, kecualian
dan peralihan.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2647]


-----

