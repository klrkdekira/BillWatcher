---
Year: 2010
Bill: D.R.47/2010 - Rang Undang-Undang Tenaga Boleh Baharu 2010 (Lulus)
Title: D.R.47/2010 - Rang Undang-Undang Tenaga Boleh Baharu 2010 (Lulus)
Download URL: https://www.parlimen.gov.my/files/billindex/pdf/2010/DR472010.pdf
URL: https://www.parlimen.gov.my/files/billindex/pdf/2010/DR472010.pdf
---
---
Reading:
D.R.47/2010
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:31/03/2011
Dibentang Oleh:Y.B. Dato Sri Peter Chin Fah Kui, Menteri Tenaga, Teknologi Hijau dan Air
---

_Tenaga Boleh Baharu_ 1

**D.R. 47/2010**

RANG UNDANG-UNDANG tenaga boleh

baharu 2010

SUSUNAN FASAL

Bahagian I

PERMULAAN

Fasal

1. Tajuk ringkas dan permulaan kuat kuasa

2. Tafsiran

Bahagian II

sistem tarif galakan

3. Pewujudan sistem tarif galakan

4. Kelayakan bagi menyertai sistem tarif galakan

5. Permohonan bagi kelulusan galakan

6. Maklumat atau dokumen tambahan

7. Pemberian atau keengganan memberikan kelulusan galakan

8. Syarat bagi kelulusan galakan

9. Kuasa untuk mengenakan syarat tambahan dan untuk mengubah atau
membatalkan syarat

10. Pembatalan kelulusan galakan

11. Rayuan

Bahagian III

penyambungan, pembelian dan pengagihan tenaga boleh baharu

12. Perjanjian pembelian kuasa tenaga boleh baharu

13. Penyambungan kepada talian bekalan

14. Keutamaan pembelian dan pengagihan

15. Kehendak teknikal dan pengendalian


-----

_Rang Undang-Undang_

Bahagian IV

tarif galakan

Fasal

16. Pembayaran dan tempoh tarif galakan

17. Pengurangan tarif galakan

18. Kajian semula dan pelarasan kadar pengurangan

19. Mendapatkan wang daripada Kumpulan Wang Tenaga Boleh Baharu

20. Fi pentadbiran

21. Kesetaraan grid

22. Penggunaan sumber secara curang untuk menjana elektrik

Bahagian V

kumpulan wang tenaga boleh baharu

23. Kumpulan Wang Tenaga Boleh Baharu

24. Peruntukan daripada tarif elektrik

25. Perbelanjaan yang dipertanggungkan pada Kumpulan Wang Tenaga Boleh
Baharu

26. Pelaburan

27. Akaun

Bahagian VI

kuasa mengumpulkan maklumat

28. Audit prestasi

29. Pemberian maklumat

30. Bukti pematuhan

31. Pihak Berkuasa boleh memegang simpan dokumen

32. Akses kepada rekod

33. Rekod maklumat

34. Penyiaran maklumat

35. Kesalahan kerana tidak patuh


-----

_Tenaga Boleh Baharu_ 3

Bahagian VII

penguatkuasaan

Fasal

36. Pegawai diberi kuasa

37. Kad kuasa

38. Kuasa penyiasatan

39. Penggeledahan dan penyitaan dengan waran

40. Penggeledahan dan penyitaan tanpa waran

41. Capaian kepada data berkomputer

42. Waran boleh diterima walaupun cacat

43. Senarai benda yang disita

44. Pelepasan benda yang disita

45. Kuasa untuk menghendaki kehadiran orang yang mempunyai pengetahuan
tentang kes

46. Pemeriksaan orang yang mempunyai pengetahuan tentang kes

47. Kebolehterimaan pernyataan sebagai keterangan

48. Pegawai diberi kuasa hendaklah menyiapkan penyiasatan dan menyerahkannya
kepada polis

49. Kos bagi memegang kelengkapan dsb., yang disita

50. Tiada kos atau ganti rugi yang berbangkit daripada penyitaan boleh
didapatkan

51. Halangan

52. Kuasa tambahan

53. Pengkompaunan kesalahan

54. Pendakwaan

55. Kesalahan oleh pertubuhan perbadanan

Bahagian VIII

am

56. Laporan tentang pelaksanaan dan prestasi sistem tarif galakan

57. Pematuhan semua undang-undang lain

58. Arahan oleh Pihak Berkuasa

59. Daftar

60. Kuasa Menteri untuk membuat peraturan-peraturan

61. Kuasa Pihak Berkuasa untuk membuat kaedah-kaedah


-----

_Rang Undang-Undang_

Fasal

62. Penalti bagi perundangan subsidiari

63. Kuasa Menteri untuk meminda Jadual

Bahagian IX

kecualian dan peralihan

64. Penjana tenaga boleh baharu yang sedia ada

65. Lesen yang sedia ada

Jadual


-----

_Tenaga Boleh Baharu_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi mewujudkan dan
melaksanakan suatu sistem tarif khas untuk memangkin penjanaan
tenaga boleh baharu dan untuk mengadakan peruntukan bagi
perkara yang berkaitan.

[ ]

**DIPERBUAT** oleh Parlimen Malaysia seperti yang berikut:

Bahagian I

permulaan

**Tajuk ringkas dan permulaan kuat kuasa**

**1. (1) Akta ini bolehlah dinamakan Akta Tenaga Boleh Baharu**
2010.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan Menteri_
boleh menetapkan tarikh yang berlainan—

_(a)_ bagi permulaan kuat kuasa Akta ini di bahagian-bahagian

yang berlainan di Malaysia;

_(b)_ bagi permulaan kuat kuasa peruntukan-peruntukan atau

Bahagian-Bahagian yang berlainan dalam Akta ini;
atau

_(c)_ bagi permulaan kuat kuasa peruntukan-peruntukan yang

berlainan dalam Akta ini di bahagian-bahagian yang
berlainan di Malaysia


-----

6 _Rang Undang-Undang_

**Tafsiran**

**2. Dalam Akta ini, melainkan jika konteksnya menghendaki**
makna yang lain—

“ditetapkan” ertinya ditetapkan oleh Menteri melalui peraturanperaturan yang dibuat di bawah seksyen 60 atau ditetapkan oleh
Pihak Berkuasa melalui kaedah-kaedah yang dibuat di bawah
seksyen 61, mengikut mana-mana yang berkenaan;

“elektrik” mempunyai erti yang diberikan kepadanya dalam
seksyen 2 Akta Bekalan Elektrik 1990 [Akta 447];

“juruaudit yang dilantik” ertinya mana-mana juruaudit yang
dilantik oleh Pihak Berkuasa di bawah seksyen 28;

“kadar pengurangan” ertinya kadar pengurangan progresif tahunan
tarif galakan yang dinyatakan dalam ruang kelima Jadual;

“kelulusan galakan” ertinya suatu kelulusan yang diberikan
di bawah seksyen 7;

“keselamatan awam” mempunyai erti yang diberikan kepadanya
dalam seksyen 2 Akta Bekalan Elektrik 1990;

“keselamatan diri” mempunyai erti yang diberikan kepadanya
dalam seksyen 2 Akta Bekalan Elektrik 1990;

“kesetaraan grid” ertinya, berhubungan dengan pepasangan
tenaga boleh baharu yang tertentu, masa apabila kadar tarif galakan
yang terpakai bagi pepasangan tenaga boleh baharu itu adalah
bersamaan dengan atau lebih murah daripada kos pembekalan;

“kos pembekalan” ertinya kos purata penjanaan dan pembekalan
satu kilowatt jam elektrik daripada sumber selain sumber boleh
baharu melalui talian bekalan sehingga ke tempat saling hubungan
dengan pepasangan tenaga boleh baharu;

“Kumpulan Wang” ertinya Kumpulan Wang Tenaga Boleh
Baharu yang ditubuhkan di bawah seksyen 23;

“mengagihkan” ertinya untuk mengendalikan, menyenggarakan dan
mengagihkan elektrik melalui rangkaian pengagihan elektrik;


-----

_Tenaga Boleh Baharu_ 7

“Menteri” ertinya Menteri yang dipertanggungkan dengan
tanggungjawab bagi perkara yang berhubungan dengan pembekalan
elektrik;

“Menteri Kewangan” ertinya Menteri yang dipertanggungkan
dengan tanggungjawab bagi kewangan;

“pegawai diberi kuasa” ertinya mana-mana pegawai awam,
pegawai Pihak Berkuasa atau pegawai Suruhanjaya yang diberi
kuasa secara bertulis oleh Menteri di bawah seksyen 36;

“pemegang kelulusan galakan” ertinya seseorang yang memegang
kelulusan galakan;

“pemegang lesen pengagihan” ertinya pemegang suatu lesen
untuk mengagihkan yang dikeluarkan oleh Suruhanjaya di bawah
seksyen 9 Akta Bekalan Elektrik 1990;

“penjana yang layak” ertinya seseorang yang layak untuk
memohon untuk menyertai sistem tarif galakan di bawah seksyen 4;

“pepasangan tenaga boleh baharu” ertinya suatu pepasangan
yang menjana tenaga boleh baharu dan termasuklah apa-apa
kemudahan teknikal bagi pepasangan itu yang menukarkan tenaga
mekanikal, kimia, haba atau elektromagnet secara langsung kepada
elektrik;

“perjanjian pembelian kuasa tenaga boleh baharu” ertinya
perjanjian pembelian kuasa tenaga boleh baharu antara pemegang
lesen pengagihan dengan pemegang kelulusan galakan di bawah
seksyen 12;

“Pihak Berkuasa” ertinya Pihak Berkuasa Pembangunan Tenaga
Lestari Malaysia yang ditubuhkan di bawah Akta Pihak Berkuasa
Pembangunan Tenaga Lestari 2010 [Akta ];

“rangkaian pengagihan elektrik” ertinya suatu sistem atau
sebahagian daripada sistem pada voltan nominal yang kurang
daripada satu ratus tiga puluh dua kilovolt bagi talian atau kabel
elektrik, bagi substesen dan bagi kelengkapan dan bangunan yang
berkaitan bagi pembawaan elektrik kepada mana-mana orang tidak
kira sama ada suatu loji jana kuasa disambungkan kepada sistem
sedemikian;


-----

8 _Rang Undang-Undang_

“sistem tarif galakan” ertinya sistem yang diwujudkan di bawah
seksyen 3;

“sumber boleh baharu” ertinya sumber asli yang berulang-ulang
dan tidak akan habis atau teknologi yang dinyatakan dalam ruang
pertama Jadual;

“Suruhanjaya” ertinya Suruhanjaya Tenaga yang ditubuhkan
di bawah Akta Suruhanjaya Tenaga 2001 [Akta 610];

“talian bekalan” mempunyai erti yang diberikan kepadanya
dalam seksyen 2 Akta Bekalan Elektrik 1990;

“tarif galakan” ertinya tarif khas yang kena dibayar kepada
pemegang kelulusan galakan sebagai balasan bagi tenaga boleh
baharu yang dijana dan dijual kepada pemegang lesen pengagihan
yang dinyatakan dalam ruang ketiga Jadual;

“tarikh permulaan kuat kuasa tarif galakan” ertinya, berhubungan
dengan pemegang kelulusan galakan, tarikh apabila pepasangan
tenaga boleh baharu mula-mula menjana tenaga boleh baharu
bagi jualan komersial menurut perjanjian pembelian kuasa tenaga
boleh baharu yang telah berkuat kuasa mengikut seksyen 12;

“tempoh berkuat kuasa” ertinya, berhubungan dengan pemegang
kelulusan galakan, tempoh yang bermula dari tarikh permulaan
kuat kuasa tarif galakan yang dinyatakan dalam ruang keempat
Jadual;

“tenaga boleh baharu” ertinya elektrik yang dijana atau dihasilkan
daripada sumber boleh baharu.

Bahagian II

sistem tarif galakan

**Pewujudan sistem tarif galakan**

**3.** (1) Suatu sistem tarif galakan diwujudkan untuk memperuntukkan
bagi—

_(a) penyambungan kepada tempat sambungan talian bekalan_

bagi pengagihan tenaga boleh baharu yang dijana oleh
pepasangan tenaga boleh baharu yang dipunyai oleh
pemegang kelulusan galakan;


-----

_Tenaga Boleh Baharu_ 9

_(b)_ keutamaan pembelian dan pengagihan oleh pemegang

lesen pengagihan bagi tenaga boleh baharu yang dijana
dan dijual oleh pemegang kelulusan galakan; dan

_(c) tarif galakan yang hendaklah dibayar oleh pemegang_

lesen pengagihan kepada pemegang kelulusan galakan
bagi tenaga boleh baharu sedemikian.

(2) Sistem tarif galakan hendaklah ditadbirkan dan dilaksanakan
oleh Pihak Berkuasa mengikut peruntukan Akta ini.

(3) Dalam menjalankan fungsi dan obligasinya di bawah Akta
ini, Pihak Berkuasa hendaklah memberikan pertimbangan yang
sewajarnya kepada—

_(a) objektif Akta ini;_

_(b) dasar tenaga boleh baharu Kerajaan;_

_(c) jumlah wang yang ada dalam Kumpulan Wang dari semasa_

ke semasa;

_(d) keperluan bagi kelestarian dan kepelbagaian dalam sumber_

boleh baharu; dan

_(e) keperluan persaingan yang adil dan ketelusan dalam_

pelaksanaan sistem tarif galakan.

**Kelayakan bagi menyertai sistem tarif galakan**

**4. Seseorang adalah layak untuk memohon bagi kelulusan galakan**
yang membenarkan orang itu menyertai sistem tarif galakan
jika—

_(a) orang itu mencadangkan penjanaan tenaga boleh baharu_

daripada pepasangan tenaga boleh baharu yang mempunyai
kapasiti terpasang yang tidak melebihi tiga puluh megawatt
atau apa-apa kapasiti terpasang yang lebih tinggi yang
diluluskan oleh Menteri; dan

_(b) orang itu memenuhi apa-apa kriteria lain yang ditetapkan_

oleh Pihak Berkuasa dari semasa ke semasa.


-----

10 _Rang Undang-Undang_

**Permohonan bagi kelulusan galakan**

**5. (1) Seseorang penjana yang layak boleh memohon kepada**
Pihak Berkuasa bagi kelulusan galakan di bawah seksyen 7
dengan mengemukakan suatu permohonan bertulis kepada Pihak
Berkuasa mengikut apa-apa cara dan disertai dengan apa-apa fi
yang ditetapkan oleh Pihak Berkuasa.

(2) Sesuatu permohonan di bawah seksyen ini boleh ditarik
balik pada bila-bila masa sebelum permohonan itu diberikan atau
ditolak.

(3) Pihak Berkuasa boleh membenarkan sesuatu permohonan
di bawah subseksyen (1) dikemukakan melalui media elektronik
atau secara penghantaran elektronik.

(4) Bagi maksud subseksyen (3), syarat dan spesifikasi yang
di bawahnya sesuatu permohonan hendaklah dikemukakan hendaklah
sebagaimana yang ditentukan oleh Pihak Berkuasa.

**Maklumat atau dokumen tambahan**

**6. (1) Pihak Berkuasa boleh, pada bila-bila masa selepas permohonan**
bagi kelulusan galakan di bawah seksyen 5 diterima, meminta
penjana yang layak untuk memberikan maklumat atau dokumen
tambahan yang berhubungan dengan permohonan itu kepada Pihak
Berkuasa dalam tempoh yang dinyatakan dalam permintaan itu.

(2) Jika apa-apa maklumat atau dokumen tambahan yang
dikehendaki di bawah subseksyen (1) tidak diberikan oleh penjana
yang layak dalam tempoh yang dinyatakan dalam permintaan itu
atau apa-apa tempoh lanjutan yang diberikan oleh Pihak Berkuasa,
permohonan itu hendaklah disifatkan telah ditarik balik dan tidak
boleh diteruskan, tetapi tanpa menjejaskan hak penjana yang layak
untuk membuat permohonan yang baru.

**Pemberian atau keengganan memberikan kelulusan galakan**

**7. (1) Pihak Berkuasa boleh, selepas menimbangkan permohonan**
bagi kelulusan galakan di bawah seksyen 5 dan maklumat atau
dokumen tambahan yang diberikan di bawah seksyen 6, meluluskan
atau menolak permohonan itu.


-----

_Tenaga Boleh Baharu_ 11

(2) Pihak Berkuasa hendaklah memaklumkan keputusannya
di bawah subseksyen (1) kepada penjana yang layak dan pemegang
lesen pengagihan yang berkenaan melalui notis bertulis dengan
secepat yang dapat dilaksanakan.

(3) Notis bertulis oleh Pihak Berkuasa di bawah subseksyen (2)
hendaklah menyatakan—

_(a) dalam hal jika permohonan itu diluluskan, hakikat kelulusan_

itu dan syarat yang dikenakan di bawah seksyen 8;
dan

_(b) dalam hal jika permohonan itu ditolak, hakikat penolakan_

itu dan sebab bagi penolakan itu.

(4) Pemberian kelulusan galakan di bawah seksyen ini hendaklah
bersifat peribadi bagi pemegang kelulusan galakan itu dan kelulusan
galakan itu tidak boleh diserah hak atau dipindah milik kepada
mana-mana orang lain kecuali dengan kelulusan bertulis daripada
Pihak Berkuasa terlebih terdahulu.

**Syarat bagi kelulusan galakan**

**8. (1) Jika Pihak Berkuasa memutuskan untuk memberikan**
kelulusan galakan di bawah seksyen 7, Pihak Berkuasa—

_(a) hendaklah mengenakan kesemua syarat standard bagi_

kelulusan galakan sebagaimana yang ditetapkan; dan

_(b) boleh mengenakan apa-apa syarat khas yang difikirkannya_

patut.

(2) Pemegang kelulusan galakan hendaklah mematuhi—

_(a) syarat standard yang ditetapkan bagi kelulusan galakan_

itu; dan

_(b) apa-apa syarat khas bagi kelulusan galakan itu,_

yang dikenakan oleh Pihak Berkuasa di bawah subseksyen (1).

(3) Seseorang pemegang kelulusan galakan yang tidak mematuhi
mana-mana syarat kelulusan galakan di bawah subseksyen (2)
melakukan suatu kesalahan dan boleh, apabila disabitkan, didenda
tidak melebihi lima ratus ribu ringgit atau dipenjarakan selama
tempoh tidak melebihi tiga tahun atau kedua-duanya.


-----

12 _Rang Undang-Undang_

**Kuasa untuk mengenakan syarat tambahan dan untuk mengubah**
**atau membatalkan syarat**

**9. (1) Pihak Berkuasa boleh, pada bila-bila masa—**

_(a) mengenakan apa-apa syarat tambahan ke atas kelulusan_

galakan; atau

_(b) mengubah atau membatalkan apa-apa syarat yang dikenakan_

ke atas kelulusan galakan.

(2) Sebelum Pihak Berkuasa membuat keputusan di bawah
subseksyen (1), Pihak Berkuasa hendaklah memberi pemegang
kelulusan galakan itu—

_(a) suatu notis bertulis mengenai niat Pihak Berkuasa itu_

berserta dengan suatu salinan draf pengenaan, pengubahan
atau pembatalan syarat itu; dan

_(b)_ suatu peluang untuk membuat penghujahan bertulis dalam

tempoh yang dinyatakan dalam notis bertulis itu yang
tidak boleh kurang daripada tiga puluh hari.

(3) Selepas habis tempoh yang dinyatakan dalam notis itu,
Pihak Berkuasa hendaklah, selepas menimbangkan apa-apa
penghujahan bertulis yang dibuat oleh pemegang kelulusan galakan
itu, memutuskan sama ada untuk mengenakan syarat tambahan
itu, untuk mengubah atau membatalkan mana-mana syarat yang
sedia ada atau untuk tidak mengambil tindakan selanjutnya.

(4) Pihak Berkuasa hendaklah memberi pemegang kelulusan
galakan suatu notis bertulis mengenai keputusan Pihak Berkuasa
di bawah subseksyen (3) dengan secepat yang dapat dilaksanakan
dan keputusan itu hendaklah berkuat kuasa pada tarikh yang
dinyatakan dalam notis bertulis itu.

**Pembatalan kelulusan galakan**

**10. (1) Pihak Berkuasa boleh membatalkan sesuatu kelulusan**
galakan jika—

_(a) pemegang kelulusan galakan itu telah tidak mematuhi_

mana-mana peruntukan Akta ini, Akta Bekalan Elektrik
1990 atau mana-mana perundangan subsidiari Akta-Akta
itu;


-----

_Tenaga Boleh Baharu_ 13

_(b) pemegang kelulusan galakan itu telah tidak mematuhi_

mana-mana syarat kelulusan galakan itu;

_(c) pemegang kelulusan galakan itu telah mendapatkan_

kelulusan galakan itu dengan cara yang tidak wajar atau
tidak sah;

_(d) pemegang kelulusan galakan itu telah disabitkan dengan_

suatu kesalahan di bawah Akta ini, Akta Bekalan Elektrik
1990 atau mana-mana perundangan subsidiari Akta-Akta
itu;

_(e) seorang penerima, penerima dan pengurus, penyelesai_

sementara atau pegawai yang seumpamanya telah dilantik
bagi keseluruhan atau sebahagian besar daripada aset
pemegang kelulusan galakan itu dan pelantikan itu tidak
dibatalkan atau diungkaikan dalam tempoh enam puluh
hari dari tarikh pelantikan itu; atau

_(f) terdapat suatu perubahan dalam hal keadaan yang_

menyebabkan pemegang kelulusan galakan itu tidak lagi
berhak untuk diberi kelulusan galakan di bawah Akta
ini.

(2) Sebelum Pihak Berkuasa membuat keputusan di bawah
subseksyen (1), Pihak Berkuasa hendaklah memberi pemegang
kelulusan galakan itu—

_(a) suatu notis bertulis mengenai niat Pihak Berkuasa untuk_

membatalkan kelulusan galakan itu; dan

_(b) suatu peluang untuk membuat penghujahan bertulis dalam_

tempoh yang dinyatakan dalam notis bertulis itu yang
tidak boleh kurang daripada tiga puluh hari.

(3) Selepas habis tempoh yang dinyatakan dalam notis bertulis
itu, Pihak Berkuasa hendaklah, selepas menimbangkan apa-apa
penghujahan bertulis yang dibuat oleh pemegang kelulusan galakan
itu, memutuskan sama ada untuk membatalkan kelulusan galakan
itu atau tidak.

(4) Pihak Berkuasa hendaklah memberi pemegang kelulusan
galakan itu notis bertulis mengenai keputusan Pihak Berkuasa di bawah
subseksyen (3) dengan secepat yang dapat dilaksanakan.


-----

14 _Rang Undang-Undang_

(5) Pemegang kelulusan galakan tidak berhak kepada apa-apa
bentuk pampasan daripada Kerajaan, Menteri, Pihak Berkuasa
atau Suruhanjaya jika kelulusan galakan itu dibatalkan mengikut
subseksyen (3).

(6) Pembatalan sesuatu kelulusan galakan di bawah subseksyen (3)
hendaklah berkuat kuasa—

_(a) pada tarikh yang dinyatakan oleh Pihak Berkuasa dalam_

notis bertulis yang diberikan di bawah subseksyen (4);
atau

_(b) jika tiada tarikh dinyatakan dalam notis bertulis yang_

diberikan di bawah subseksyen (4), apabila habis tempoh
tiga puluh hari dari tarikh notis itu disampaikan kepada
pemegang kelulusan galakan itu.

(7) Jika pembatalan kelulusan galakan telah berkuat kuasa,
pemegang kelulusan galakan itu hendaklah dengan serta-merta
tidak berhak untuk menyertai sistem tarif galakan dan untuk
menerima pembayaran tarif galakan.

**Rayuan**

**11. (1) Mana-mana orang yang terkilan dengan keputusan Pihak**
Berkuasa yang menolak permohonan bagi kelulusan galakan
di bawah seksyen 7, yang mengenakan apa-apa syarat tambahan
atau yang mengubah atau membatalkan mana-mana syarat yang
dikenakan ke atas kelulusan galakan di bawah seksyen 9 atau yang
membatalkan kelulusan galakan di bawah seksyen 10 boleh, dalam
tempoh tiga puluh hari dari pemberitahuan keputusan itu kepadanya,
merayu kepada Menteri mengikut cara yang ditetapkan.

(2) Menteri boleh, selepas menimbangkan rayuan di bawah
subseksyen (1), mengesahkan, mengakas atau mengubah keputusan
Pihak Berkuasa.

(3) Keputusan Menteri di bawah subseksyen (2) adalah muktamad
dan mengikat.


-----

_Tenaga Boleh Baharu_ 15

Bahagian III

penyambungan, pembelian dan pengagihan

tenaga boleh baharu

**Perjanjian pembelian kuasa tenaga boleh baharu**

**12. (1) Apabila notis bertulis diterima oleh Pihak Berkuasa**
di bawah subseksyen 7(2) bahawa permohonan daripada pemegang
kelulusan galakan telah diluluskan, pemegang lesen pengagihan
hendaklah, dalam apa-apa tempoh yang ditetapkan oleh Pihak
Berkuasa, membuat perjanjian pembelian kuasa tenaga boleh
baharu dengan pemegang kelulusan galakan itu.

(2) Walau apa pun subseksyen (1), pemegang lesen pengagihan
tidak berkewajipan untuk membuat perjanjian pembelian kuasa tenaga
boleh baharu dengan pemegang kelulusan galakan jika—

_(a) pemegang kelulusan galakan itu enggan membuat perjanjian_

itu; atau

_(b) Pihak Berkuasa berpendapat bahawa—_

(i) terdapat suatu perubahan dalam hal keadaan yang

menyebabkan pemegang kelulusan galakan itu
tidak lagi berhak untuk diberi kelulusan galakan
di bawah Akta ini; atau

(ii) adalah adil dan munasabah bagi pemegang lesen

pengagihan untuk tidak membuat perjanjian itu.

(3) Perjanjian pembelian kuasa tenaga boleh baharu hendaklah
dalam bentuk yang ditetapkan oleh Pihak Berkuasa dan apa-apa
penyimpangan daripada bentuk itu menghendaki kelulusan bertulis
daripada Pihak Berkuasa terlebih dahulu.

(4) Pihak Berkuasa boleh menetapkan bentuk yang berlainan
bagi perjanjian pembelian kuasa tenaga boleh baharu dengan
mengambil kira sumber boleh baharu yang akan digunakan dan
kapasiti pepasangan tenaga boleh baharu yang dicadangkan.

(5) Pemegang kelulusan galakan hendaklah, dalam apa-apa
tempoh yang ditetapkan oleh Pihak Berkuasa, mengemukakan
salinan terperaku bagi perjanjian pembelian kuasa tenaga boleh
baharu yang telah disempurnakan kepada Pihak Berkuasa bagi
pendaftaran.


-----

16 _Rang Undang-Undang_

(6) Pihak Berkuasa hendaklah mendaftarkan apa-apa perjanjian
pembelian kuasa tenaga boleh baharu yang dikemukakan kepadanya
di bawah subseksyen (5) jika Pihak Berkuasa berpuas hati bahawa
perjanjian pembelian kuasa tenaga boleh baharu itu adalah selaras
dengan peruntukan Akta ini dan perundangan subsidiarinya.

(7) Perjanjian pembelian kuasa tenaga boleh baharu hanya
akan berkuat kuasa dan boleh dikuatkuasakan apabila didaftarkan
dengan Pihak Berkuasa mengikut seksyen ini.

(8) Pihak Berkuasa hendaklah menyenggarakan suatu daftar
bagi semua perjanjian pembelian kuasa tenaga boleh baharu yang
didaftarkan di bawah seksyen ini.

(9) Seseorang pemegang lesen pengagihan yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi satu juta ringgit.

**Penyambungan kepada talian bekalan**

**13. (1) Jika perjanjian pembelian kuasa tenaga boleh baharu telah**
diikat di bawah seksyen 12, pemegang kelulusan galakan boleh
memohon kepada pemegang lesen pengagihan bagi penyambungan
pepasangan tenaga boleh baharunya kepada suatu tempat sambungan
talian bekalan mengikut apa-apa cara yang ditetapkan oleh Pihak
berkuasa.

(2) Apabila permohonan di bawah subseksyen (1) diterima,
pemegang lesen pengagihan hendaklah menyambungkan pepasangan
tenaga boleh baharu itu kepada tempat sambungan talian bekalan
dalam apa-apa tempoh yang ditetapkan oleh Pihak Berkuasa.

(3) Lokasi tempat sambungan talian bekalan yang terpakai
hendaklah ditentukan oleh pemegang lesen pengagihan, tanpa
menjejaskan seksyen 15.

(4) Seseorang pemegang lesen pengagihan yang melanggar
subseksyen (2) melakukan suatu kesalahan dan boleh, apabila
disabitkan, didenda tidak melebihi satu juta ringgit.


-----

_Tenaga Boleh Baharu_ 17

**Keutamaan pembelian dan pengagihan**

**14. (1) Jika pemasangan tenaga boleh baharu telah disambungkan**
kepada tempat sambungan talian bekalan di bawah subseksyen 13(2),
pemegang lesen pengagihan hendaklah, sebagai keutamaan daripada
elektrik yang dijana daripada sumber selain sumber boleh baharu,
membeli dan mengagihkan melalui talian bekalan keseluruhan
kuantiti tenaga boleh baharu yang ada yang dijana oleh pepasangan
tenaga boleh baharu yang dipunyai oleh pemegang kelulusan
galakan melainkan jika dikecualikan di bawah subseksyen (2).

(2) Pihak Berkuasa boleh mengecualikan pemegang lesen
pengagihan daripada mematuhi subseksyen (1) bagi apa-apa
tempoh dan di bawah apa-apa hal keadaan yang difikirkan patut
oleh Pihak Berkuasa dengan mengambil kira keselamatan awam
dan keselamatan diri.

(3) Seseorang yang melanggar subseksyen (1) melakukan suatu
kesalahan dan boleh, apabila disabitkan, didenda tidak melebihi
satu juta ringgit.

**Kehendak teknikal dan pengendalian**

**15. Pihak Berkuasa boleh, dengan persetujuan Suruhanjaya,**
menetapkan kaedah-kaedah yang menentukan kehendak teknikal
dan pengendalian yang hendaklah dipatuhi oleh pemegang lesen
pengagihan dan pemegang kelulusan galakan dalam melaksanakan
Bahagian ini, termasuk—

_(a) kewajipan dan tanggungjawab pemegang lesen pengagihan_

dan pemegang kelulusan galakan masing-masing berkenaan
dengan kehendak itu;

_(b) tempoh masa yang dalamnya kehendak itu hendaklah_

dipatuhi;

_(c) pembahagian kos yang ditanggung berhubung dengan_

kehendak itu; dan

_(d) tatacara dan cara yang mengikutnya pelan, spesifikasi_

dan dokumen lain hendaklah dikemukakan.


-----

18 _Rang Undang-Undang_

Bahagian IV

tarif galakan

**Pembayaran dan tempoh tarif galakan**

**16. (1) Tertakluk kepada perenggan 21(3)(a), pemegang kelulusan**
galakan hendaklah, dalam tempoh berkuat kuasa, dibayar tarif
galakan oleh pemegang lesen pengagihan yang dengannya pemegang
kelulusan galakan itu telah membuat perjanjian pembelian kuasa
tenaga boleh baharu bagi tenaga boleh baharu yang dijana oleh
pepasangan tenaga boleh baharunya berdasarkan kadar tarif galakan
yang terpakai sebagaimana yang dilaraskan di bawah seksyen 18.

(2) Pihak Berkuasa boleh menetapkan kaedah-kaedah yang
menyatakan kriteria yang hendaklah dipenuhi oleh pepasangan
tenaga boleh baharu bagi maksud menentukan kelayakan pemegang
kelulusan galakan untuk menerima kadar tarif galakan yang
tertentu.

**Pengurangan tarif galakan**

**17. (1) Tertakluk kepada subseksyen (3), kadar tarif galakan**
hendaklah dikurangkan secara progresif setiap tahun berdasarkan
kadar pengurangan yang terpakai bermula pada 1 Januari tiap-tiap
tahun selepas tarikh permulaan kuat kuasa Akta ini.

(2) Kadar pengurangan tahunan adalah tertakluk kepada kajian
semula mengikut seksyen 18.

(3) Tiada pengurangan selanjutnya boleh dibuat kepada kadar
tarif galakan yang terpakai bagi pemegang kelulusan galakan
selepas tarikh permulaan kuat kuasa tarif galakan berkenaan
dengan pemegang kelulusan galakan itu.

**Kajian semula dan pelarasan kadar pengurangan**

**18. (1) Pihak Berkuasa hendaklah mengkaji semula kadar**
pengurangan berkenaan dengan mana-mana kategori pepasangan
tenaga boleh baharu sekurang-kurangnya sekali setiap tiga


-----

_Tenaga Boleh Baharu_ 19

tahun selepas tarikh Akta ini mula berkuat kuasa bagi maksud
mempertingkatkan prestasi keseluruhan sistem tarif galakan untuk
mencapai objektif Akta ini dengan lebih baik.

(2) Dalam menjalankan kajian semula di bawah subseksyen (1),
Pihak Berkuasa hendaklah mengambil kira—

_(a)_ perkara yang dinyatakan dalam subseksyen 3(3);

_(b)_ keupayaan pemegang kelulusan galakan untuk mendapatkan

semula pelaburan permulaan mereka bagi pepasangan
tenaga boleh baharu mereka dan menerima pulangan
yang memuaskan dalam masa yang munasabah;

_(c)_ kos semasa bagi melengkapkan, membina, mengendalikan

dan menyenggarakan pepasangan tenaga boleh baharu
yang menggunakan setiap sumber boleh baharu yang
tertentu;

_(d)_ kecekapan pepasangan tenaga boleh baharu yang

menggunakan setiap sumber boleh baharu yang tertentu
berdasarkan teknologi semasa; dan

_(e) apa-apa faktor lain yang difikirkan berkaitan oleh Pihak_

Berkuasa.

(3) Apabila kajian semula di bawah subseksyen (1) selesai,
Pihak Berkuasa hendaklah mengemukakan laporan mengenai
kajian semula itu kepada Menteri dengan atau tanpa syor bagi
pelarasan kadar pengurangan.

(4) Menteri boleh, selepas menimbangkan syor bagi pelarasan
kadar pengurangan yang dibuat oleh Pihak Berkuasa di bawah
subseksyen (3), meluluskan atau menolak syor itu.

(5) Jika Menteri meluluskan syor yang dibuat oleh Pihak
Berkuasa di bawah subseksyen (4), dia hendaklah dengan secepat
yang dapat dilaksanakan, mengubah kadar pengurangan itu.

(6) Kadar pengurangan yang diubah semula itu tidak terpakai
bagi pemegang kelulusan galakan yang wujud sebelum kadar
pengurangan yang diubah itu berkuat kuasa.


-----

20 _Rang Undang-Undang_

**Mendapatkan wang daripada Kumpulan Wang Tenaga Boleh**
**Baharu**

**19. Seseorang pemegang lesen pengagihan berhak untuk mendapatkan**
daripada Kumpulan Wang, sejumlah wang yang bersamaan dengan
perbezaan antara—

_(a) jumlah tarif galakan yang dibayar oleh pemegang lesen_

pengagihan kepada pemegang kelulusan galakan mengikut
seksyen 16; dengan

_(b)_ kos yang selainnya kena ditanggung oleh pemegang lesen

pengagihan itu untuk menjana amaun elektrik yang sama
dengan yang dijana oleh pemegang kelulusan galakan
itu berdasarkan kos pembekalan semasa,

mengikut apa-apa tatacara dan kaedah pengiraan yang ditetapkan
oleh Pihak Berkuasa.

**Fi pentadbiran**

**20. Fi pentadbiran, yang hendaklah dipertanggungkan pada**
Kumpulan Wang, boleh dibayar—

_(a) kepada pemegang lesen pengagihan, bagi mentadbirkan_

pembayaran tarif galakan kepada pemegang-pemegang
kelulusan galakan di bawah seksyen 16; dan

_(b) kepada Pihak Berkuasa, bagi melaksanakan dan mentadbirkan_

sistem tarif galakan di bawah Akta ini,

berdasarkan kadar yang ditentukan oleh Menteri melalui perintah
yang disiarkan dalam _Warta._

**Kesetaraan grid**

**21. (1) Pihak Berkuasa hendaklah menentukan sama ada sesuatu**
pepasangan tenaga boleh baharu yang tertentu telah mencapai
kesetaraan grid.

(2) Apabila Pihak Berkuasa menentukan bahawa sesuatu
pepasangan tenaga boleh baharu yang tertentu telah mencapai
kesetaraan grid, Pihak Berkuasa hendaklah memberitahu pemegang
kelulusan galakan dan pemegang lesen pengagihan yang berkenaan
mengenai pencapaian sedemikian.


-----

_Tenaga Boleh Baharu_ 21

(3) Walau apa pun apa-apa jua di bawah Akta ini, apabila
penentuan kesetaraan grid diberitahu di bawah subseksyen (2)—

_(a) seseorang pemegang kelulusan galakan yang mempunyai_

pepasangan tenaga boleh baharu itu tidak berhak untuk
dibayar tarif galakan dan sebaliknya hendaklah dibayar
oleh pemegang lesen pengagihan suatu tarif yang
berdasarkan kos pembekalan semasa bagi baki tempoh
berkuat kuasa itu; dan

_(b)_ pemegang lesen pengagihan tidak berhak untuk mendapatkan

daripada Kumpulan Wang jumlah wang yang disebut
dalam seksyen 19 dan dibayar fi pentadbiran di bawah
perenggan 20(a) berkenaan dengan mana-mana pepasangan
tenaga boleh baharu.

**Penggunaan sumber secara curang untuk menjana elektrik**

**22. (1) Mana-mana orang yang dalam apa-apa cara menjana elektrik**
secara curang daripada pepasangan tenaga boleh baharu dengan
menggunakan sumber selain sumber boleh baharu yang dinyatakan
dalam kelulusan galakan yang terpakai bagi pepasangan tenaga
boleh baharu itu untuk menerima pembayaran atau pembayaran
yang lebih tinggi tarif galakan daripada pemegang lesen pengagihan
melakukan suatu kesalahan dan boleh, apabila disabitkan, didenda
tidak melebihi satu juta ringgit atau dipenjarakan selama tempoh
tidak melebihi lima tahun atau kedua-duanya.

(2) Suatu pernyataan bertulis oleh seorang pegawai Pihak
Berkuasa atau mana-mana orang yang diberi kuasa oleh Pihak
Berkuasa yang menyatakan—

_(a)_ jumlah kerugian kepada Kumpulan Wang yang disebabkan

oleh pembayaran atau pembayaran yang lebih tinggi tarif
galakan di bawah subseksyen (1); dan

_(b) orang yang bertanggungjawab bagi jumlah kerugian itu,_

hendaklah menjadi keterangan prima facie mengenai jumlah kerugian
kepada Kumpulan Wang dan orang yang bertanggungjawab bagi
jumlah kerugian itu.


-----

22 _Rang Undang-Undang_

(3) Pihak Berkuasa hendaklah menghendaki orang yang disebut
dalam subseksyen (1) supaya membayar kepada Pihak Berkuasa
jumlah kerugian kepada Kumpulan Wang yang disebabkan oleh
pembayaran atau pembayaran yang lebih tinggi tarif galakan
kepada orang itu di bawah subseksyen (1).

(4) Jumlah yang dinyatakan dalam pernyataan bertulis di bawah
subseksyen (2) yang tidak dibayar hendaklah dianggap sebagai
suatu hutang sivil yang kena dibayar kepada Pihak Berkuasa
oleh orang itu dan boleh didapatkan melalui tindakan sivil
di mahkamah.

Bahagian V

kumpulan wang tenaga boleh baharu

**Kumpulan Wang Tenaga Boleh Baharu**

**23. (1) Suatu kumpulan wang yang dikenali sebagai “Kumpulan**
Wang Tenaga Boleh Baharu” ditubuhkan dan hendaklah ditadbirkan
dan dikawal oleh Pihak Berkuasa.

(2) Kumpulan Wang hendaklah terdiri daripada—

_(a) apa-apa jumlah wang yang diperuntukkan oleh Parlimen_

bagi maksud Kumpulan Wang dari semasa ke semasa;

_(b) apa-apa jumlah wang yang dibayar kepada Pihak Berkuasa_

di bawah subseksyen 22(4), 24(1) dan 24(5);

_(c) semua wang yang diperoleh sebagai pendapatan daripada_

pelaburan yang dibuat daripada Kumpulan Wang, termasuk
bunga; dan

_(d)_ segala wang lain yang diterima secara sah oleh Pihak

Berkuasa bagi pihak Kumpulan Wang.

**Peruntukan daripada tarif elektrik**

**24. (1) Tertakluk kepada subseksyen (6), seseorang pemegang**
lesen pengagihan hendaklah, jika dikehendaki oleh Menteri
melalui perintah yang disiarkan dalam _Warta, memperuntukkan_
dan membayar ke dalam Kumpulan Wang, mengikut apa-apa


-----

_Tenaga Boleh Baharu_ 23

cara dan pada apa-apa kadar yang dinyatakan dalam perintah itu,
sebahagian daripada tarif yang dikenakan oleh pemegang lesen
pengagihan itu di bawah subseksyen 26(1) Akta Bekalan Elektrik
1990.

(2) Seseorang pemegang lesen pengagihan yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi satu juta ringgit.

(3) Suatu pernyataan bertulis oleh seorang pegawai Pihak
Berkuasa atau mana-mana orang yang diberi kuasa oleh Pihak
Berkuasa yang menyatakan—

_(a) sebahagian tarif yang belum dibayar di bawah subseksyen (1)_

yang kena dibayar kepada Kumpulan Wang; dan

_(b) pemegang lesen pengagihan yang bertanggungjawab bagi_

sebahagian tarif yang belum dibayar itu,

hendaklah menjadi keterangan _prima facie mengenai sebahagian_
tarif yang belum dibayar yang kena dibayar kepada Kumpulan
Wang dan pemegang lesen pengagihan yang bertanggungjawab
bagi sebahagian tarif yang belum dibayar itu.

(4) Pihak Berkuasa hendaklah menghendaki pemegang lesen
pengagihan itu supaya membayar sebahagian tarif yang belum
dibayar yang kena dibayar kepada Kumpulan Wang di bawah
subseksyen (1) kepada Pihak Berkuasa.

(5) Jumlah yang dinyatakan dalam pernyataan bertulis di bawah
subseksyen (3) yang tidak dibayar hendaklah dianggap sebagai
suatu hutang sivil yang kena dibayar kepada Pihak Berkuasa
oleh orang itu dan boleh didapatkan melalui tindakan sivil
di mahkamah.

(6) Apabila disyorkan oleh Pihak Berkuasa, Menteri boleh
melalui perintah yang disiarkan dalam _Warta_ membatalkan
kehendak yang dibuat di bawah subseksyen (1) jika dia berpuas
hati bahawa terdapat wang yang mencukupi dalam Kumpulan
Wang untuk memenuhi maksud Akta ini.


-----

24 _Rang Undang-Undang_

**Perbelanjaan yang dipertanggungkan pada Kumpulan Wang**
**Tenaga Boleh Baharu**

**25. Kumpulan Wang hendaklah dibelanjakan bagi maksud—**

_(a) seksyen 19 dan 20; dan_

_(b) secara amnya membayar apa-apa perbelanjaan bagi_

melaksanakan peruntukan Akta ini.

**Pelaburan**

**26. (1) Wang daripada Kumpulan Wang hendaklah, setakat yang**
wang itu tidak dikehendaki atau tidak serta-merta dikehendaki
untuk dibelanjakan oleh Pihak Berkuasa di bawah Akta ini,
dilaburkan mengikut apa-apa cara yang diluluskan oleh Menteri
dengan persetujuan Menteri Kewangan.

(2) Pihak Berkuasa hendaklah membuka dan menyenggara akaun
atau akaun-akaun untuk menyimpan wang dalam Kumpulan Wang
dengan apa-apa bank atau bank-bank di Malaysia sebagaimana
yang difikirkannya patut, selepas berunding dengan Menteri dan
Menteri Kewangan, dan tiap-tiap akaun sedemikian hendaklah
dikendalikan mengikut apa-apa cara yang dibenarkan oleh Pihak
Berkuasa.

**Akaun**

**27. (1) Pihak Berkuasa hendaklah menyebabkan akaun yang**
sepatutnya bagi Kumpulan Wang dan laporan yang sepatutnya
mengenai aktivitinya berkenaan dengan Kumpulan Wang disimpan
dan hendaklah, secepat yang dapat dilaksanakan selepas berakhirnya
tahun kewangan, menyebabkan supaya disediakan bagi tahun
kewangan itu—

_(a) suatu penyata akaun yang hendaklah termasuk kunci kira-_

kira dan akaun sumbangan dan perbelanjaan; dan

_(b) suatu penyata aktivitinya berkenaan dengan Kumpulan_

Wang.

(2) Pihak Berkuasa hendaklah, dengan secepat yang mungkin,
menghantar suatu salinan penyata akaun yang diperakukan oleh
juruaudit dan suatu salinan laporan juruaudit kepada Menteri yang
hendaklah menyebabkan penyata akaun dan laporan juruaudit itu
dibentangkan di hadapan kedua dua Majlis Parlimen


-----

_Tenaga Boleh Baharu_ 25

Bahagian VI

kuasa mengumpulkan maklumat

**Audit prestasi**

**28. (1) Pihak Berkuasa boleh, pada bila-bila masa, menjalankan atau**
melantik juruaudit untuk menjalankan audit ke atas operasi—

_(a) mana-mana pemegang lesen pengagihan untuk menilai_

pematuhannya terhadap Akta ini dan perundangan
subsidiarinya; dan

_(b) mana-mana pemegang kelulusan galakan untuk menilai_

pematuhannya terhadap Akta ini, perundangan subsidiarinya
dan syarat kelulusan galakan.

(2) Pihak Berkuasa hendaklah memberikan tidak kurang daripada
dua puluh empat jam notis bertulis terlebih dahulu mengenai audit
di bawah subseksyen (1) kepada pemegang lesen pengagihan atau
pemegang kelulusan galakan yang berkenaan.

**Pemberian maklumat**

**29. (1) Walau apa pun mana-mana undang-undang bertulis yang**
lain, jika Pihak Berkuasa mempunyai alasan yang munasabah
untuk mempercayai bahawa mana-mana orang—

_(a)_ mempunyai apa-apa maklumat atau apa-apa dokumen

yang berkaitan dengan pelaksanaan fungsi dan kuasa
Pihak Berkuasa di bawah Akta ini atau perundangan
subsidiarinya; atau

_(b)_ berupaya untuk memberikan apa-apa keterangan yang

Pihak Berkuasa mempunyai alasan yang munasabah
untuk mempercayai adalah berkaitan dengan pelaksanaan
fungsi dan kuasa Pihak Berkuasa di bawah Akta ini atau
perundangan subsidiarinya,

Pihak Berkuasa boleh, melalui notis bertulis, memerintahkan
orang itu—

(A) supaya memberikan apa-apa maklumat kepada pegawai

diberi kuasa mengikut cara dan bentuk dan dalam tempoh
yang dinyatakan dalam notis itu atau apa-apa tempoh
lanjutan yang diberikan oleh Pihak Berkuasa;


-----

26 _Rang Undang-Undang_

(B) supaya mengemukakan apa-apa dokumen sedemikian, sama

ada dalam bentuk fizikal atau dalam media elektronik,
kepada pegawai diberi kuasa mengikut cara dan dalam
tempoh yang dinyatakan dalam notis itu atau apa-apa
tempoh lanjutan yang diberikan oleh Pihak Berkuasa;

(C) supaya membuat salinan apa-apa dokumen sedemikian

dan supaya mengemukakan salinan itu kepada pegawai
diberi kuasa mengikut cara dan dalam tempoh yang
dinyatakan dalam notis itu atau apa-apa tempoh lanjutan
yang diberikan oleh Pihak Berkuasa;

(D) jika orang itu ialah seorang individu, supaya hadir, pada

suatu pendengaran tertutup, di hadapan pegawai diberi
kuasa pada masa dan di tempat yang dinyatakan dalam
notis itu untuk memberikan apa-apa keterangan, sama
ada secara lisan atau bertulis, dan mengemukakan apaapa dokumen, sama ada dalam bentuk fizikal atau dalam
media elektronik, mengikut cara dan dalam tempoh yang
dinyatakan dalam notis itu atau apa-apa tempoh lanjutan
yang diberikan oleh Pihak Berkuasa;

(E) jika orang itu ialah suatu pertubuhan perbadanan atau

badan awam, supaya menyebabkan pegawai berwibawa
pertubuhan perbadanan atau badan itu untuk hadir, pada
suatu pendengaran tertutup, di hadapan pegawai diberi
kuasa pada masa dan di tempat yang dinyatakan dalam
notis itu untuk memberikan apa-apa keterangan, sama
ada secara lisan atau bertulis, dan mengemukakan apaapa dokumen, sama ada dalam bentuk fizikal atau dalam
media elektronik, mengikut cara dan dalam tempoh yang
dinyatakan dalam notis itu atau apa-apa tempoh lanjutan
yang diberikan oleh Pihak Berkuasa; atau

(F) jika orang itu ialah suatu perkongsian, supaya menyebabkan

seorang individu yang merupakan seorang rakan kongsi
dalam perkongsian itu atau seorang pekerja dalam
perkongsian itu untuk hadir, pada suatu pendengaran
tertutup, di hadapan pegawai diberi kuasa pada masa
dan di tempat yang dinyatakan dalam notis itu untuk
memberikan apa-apa keterangan, sama ada secara lisan
atau bertulis, dan mengemukakan apa-apa dokumen, sama
ada dalam bentuk fizikal atau dalam media elektronik,
mengikut cara dan dalam tempoh yang dinyatakan dalam
notis itu atau apa-apa tempoh lanjutan yang diberikan
oleh Pihak Berkuasa.


-----

_Tenaga Boleh Baharu_ 27

(2) Mana-mana orang yang dikehendaki supaya memberikan
maklumat atau dokumen di bawah subseksyen (1) hendaklah
memastikan bahawa maklumat atau dokumen yang diberikan itu
adalah benar, tepat dan lengkap dan orang itu patut memberikan
suatu representasi bagi maksud itu, termasuk suatu representasi
bahawa dia tidak tahu tentang apa-apa maklumat atau dokumen
lain yang mungkin menjadikan maklumat atau dokumen yang
diberikan itu tidak benar atau mengelirukan.

**Bukti pematuhan**

**30. Seseorang hendaklah, jika pada bila-bila masa dipanggil secara**
bertulis oleh Pihak Berkuasa untuk berbuat demikian, memberi
Pihak Berkuasa atau pegawai diberi kuasanya semua dokumen
dan maklumat yang dipunyai oleh orang itu yang berhubungan
dengan pematuhannya terhadap mana-mana peruntukan Akta ini
atau perundangan subsidiarinya, sebagaimana yang dikehendaki
oleh Pihak Berkuasa secara am atau berhubungan dengan apa-apa
hal tertentu.

**Pihak Berkuasa boleh memegang simpan dokumen**

**31. (1) Pihak Berkuasa boleh mengambil milikan dan memegang**
simpan dengan seberapa lama yang perlu sesuatu dokumen yang
diberikan oleh mana-mana orang di bawah Bahagian ini.

(2) Orang yang memberikan dokumen itu berhak untuk dibekalkan,
dengan secepat yang dapat dilaksanakan, suatu salinan yang
diperakui oleh Pihak Berkuasa sebagai salinan benar dokumen
itu.

(3) Walau apa pun mana-mana undang-undang bertulis yang
lain, salinan terperaku dokumen itu hendaklah diterima oleh semua
mahkamah dan tribunal sebagai keterangan seolah-olah salinan
itu ialah dokumen asal.

(4) Sehingga suatu salinan terperaku dokumen itu dibekalkan,
Pihak Berkuasa hendaklah, pada bila-bila masa dan di mana-mana
tempat yang difikirkan sesuai oleh Pihak Berkuasa, membenarkan
orang yang memberikan dokumen itu atau seorang yang diberi
kuasa oleh orang itu untuk memeriksa dan membuat salinan atau
mengambil cabutan daripada dokumen asal itu.


-----

28 _Rang Undang-Undang_

(5) Jika Pihak Berkuasa berpuas hati bahawa dokumen itu tidak
lagi perlu dipegang simpan, Pihak Berkuasa boleh mengembalikan
dokumen itu kepada orang yang memberikan dokumen itu di
bawah subseksyen (1) dengan secepat yang dapat dilaksanakan.

**Akses kepada rekod**

**32. (1) Seseorang hendaklah, jika pada bila-bila masa diminta**
oleh Pihak Berkuasa melalui notis bertulis, membenarkan Pihak
Berkuasa, pegawai diberi kuasanya atau juruaudit yang dilantiknya
untuk mendapat akses kepada rekodnya bagi maksud menjalankan
mana-mana fungsi atau kuasa Pihak Berkuasa di bawah Akta ini
atau perundangan subsidiarinya.

(2) Seseorang yang tidak mematuhi notis bertulis di bawah
subseksyen (1) melakukan suatu kesalahan dan boleh, apabila
disabitkan, didenda tidak melebihi dua ratus ribu ringgit.

**Rekod maklumat**

**33. (1) Pihak Berkuasa hendaklah menyenggarakan suatu rekod**
mengenai semua maklumat atau dokumen yang diterima menurut
perintah yang diberikan di bawah subseksyen 29(1).

(2) Suatu rekod yang disenggarakan di bawah subseksyen (1)
boleh dijadikan tersedia kepada orang awam.

**Penyiaran maklumat**

**34. (1) Pihak Berkuasa boleh menyiarkan apa-apa maklumat**
yang diterimanya dalam menjalankan fungsi dan kuasanya
di bawah Bahagian ini.

(2) Pihak Berkuasa hendaklah menimbangkan kepentingan
komersial pihak-pihak yang dengannya maklumat itu berkaitan
sebelum menyiarkan maklumat itu.

(3) Pihak Berkuasa tidak boleh menyiarkan apa-apa maklumat
atau apa-apa bahagian mana-mana maklumat yang dizahirkan
kepadanya jika penyiaran itu—

_(a)_ berkemungkinan akan menjejaskan perbicaraan adil

seseorang; atau


-----

_Tenaga Boleh Baharu_ 29

_(b)_ akan melibatkan penzahiran yang tidak munasabah akan

maklumat peribadi mengenai mana-mana individu,
termasuk orang yang telah mati,

tetapi Pihak Berkuasa boleh menyiarkan suatu cabutan yang
berhubungan dengan maklumat sedemikian dengan syarat bahawa
butir-butir dalam cabutan itu tidak digubah dalam apa-apa cara
yang akan menjejaskan atau memudaratkan orang yang memberikan
maklumat itu.

**Kesalahan kerana tidak patuh**

**35. Seseorang yang tidak mematuhi perintah Pihak Berkuasa**
mengikut Bahagian ini melakukan suatu kesalahan dan boleh,
apabila disabitkan, didenda tidak melebihi lima puluh ribu ringgit
atau dipenjarakan selama tempoh tidak melebihi enam bulan atau
kedua-duanya.

Bahagian VII

penguatkuasaan

**Pegawai diberi kuasa**

**36. (1) Menteri boleh, secara bertulis, memberi kuasa mana-**
mana pegawai awam, pegawai Pihak Berkuasa atau pegawai
Suruhanjaya untuk menjalankan kuasa penguatkuasaan di bawah
Akta ini atau perundangan subsidiarinya.

(2) Mana-mana orang yang diberi kuasa di bawah subseksyen (1)
hendaklah disifatkan sebagai pekhidmat awam mengikut pengertian
Kanun Keseksaan [Akta 574].

**Kad kuasa**

**37.** (1) Pihak Berkuasa hendaklah mengeluarkan kepada setiap
pegawai diberi kuasa suatu kad kuasa yang hendaklah ditandatangani
oleh Ketua Pegawai Eksekutif Pihak Berkuasa.


-----

30 _Rang Undang-Undang_

(2) Bilamana pegawai diberi kuasa menjalankan mana-mana
kuasa penguatkuasaan di bawah Akta ini, dia hendaklah apabila
diminta menunjukkan kepada orang yang terhadapnya kuasa itu
sedang dijalankan kad kuasa yang dikeluarkan kepadanya di bawah
subseksyen (1).

**Kuasa penyiasatan**

**38. (1) Seseorang pegawai diberi kuasa boleh menyiasat aktiviti**
pemegang kelulusan galakan, pemegang lesen pengagihan atau
orang lain berhubung dengan pelakuan sesuatu kesalahan di bawah
Akta ini atau perundangan subsidiarinya.

(2) Dalam apa-apa hal yang berhubungan dengan pelakuan
kesalahan di bawah Akta ini atau perundangan subsidiarinya,
mana-mana pegawai diberi kuasa yang menjalankan sesuatu
penyiasatan boleh menjalankan semua atau mana-mana kuasa
yang berhubungan dengan penyiasatan polis, kecuali kuasa untuk
menangkap tanpa waran, yang diberikan oleh Kanun Tatacara
Jenayah [Akta 593].

**Penggeledahan dan penyitaan dengan waran**

**39.** (1) Jika seseorang Majistret mendapati, berdasarkan maklumat
bertulis dengan bersumpah daripada pegawai diberi kuasa dan
selepas apa-apa siasatan yang difikirkannya perlu, bahawa terdapat
sebab yang munasabah untuk mempercayai bahawa suatu kesalahan
di bawah Akta ini atau perundangan subsidiarinya sedang atau
telah dilakukan di mana-mana premis, supaya apa-apa keterangan
atau benda yang perlu untuk penjalanan sesuatu penyiasatan
mengenai suatu kesalahan boleh didapati di mana-mana premis,
Majistret boleh mengeluarkan suatu waran yang memberi kuasa
kepada mana-mana pegawai diberi kuasa yang dinamakan dalam
waran itu untuk memasuki premis itu pada bila-bila masa yang
munasabah sama ada pada waktu siang atau malam, dengan atau
tanpa bantuan dan jika perlu dengan kekerasan dan di premis itu
menggeledah dan menyita apa-apa keterangan atau benda sedemikian,
dengan syarat bahawa tiada apa-apa jua boleh memberi kuasa
kepada mana-mana mahkamah selain Mahkamah Tinggi untuk
memberikan suatu waran untuk menggeledah bagi suatu barang
pos, telegram atau dokumen lain yang berada dalam jagaan pihak
berkuasa pos atau telegraf.


-----

_Tenaga Boleh Baharu_ 31

(2) Tanpa menjejaskan keluasan subseksyen (1), waran yang
dikeluarkan oleh Majistret boleh memberi kuasa penggeledahan
dan penyitaan—

_(a) salinan mana-mana buku, akaun atau dokumen lain,_

termasuk data berkomputer, yang mengandungi atau
dengan munasabah disyaki mengandungi maklumat
tentang apa-apa kesalahan yang disyaki telah dilakukan;
atau

_(b) apa-apa dokumen, kelengkapan, peralatan atau perkara lain_

yang dengan munasabah dipercayai dapat memberikan
keterangan mengenai pelakuan kesalahan itu.

(3) Seseorang pegawai diberi kuasa yang menjalankan
penggeledahan di bawah subsekyen (1) boleh, bagi maksud
menyiasat kesalahan itu, memeriksa mana-mana orang yang berada
di dalam atau di premis itu.

(4) Seseorang pegawai diberi kuasa yang membuat pemeriksaan
seseorang di bawah subseksyen (3) atau seksyen 40 boleh
menyita, atau mengambil milik, dan menyimpan dalam jagaan
selamat semua benda selain pakaian yang perlu, yang dijumpai
pada orang itu, dan apa-apa benda lain, yang baginya ada sebab
untuk mempercayai merupakan peralatan atau keterangan lain
bagi kesalahan itu, dan benda itu boleh ditahan sehingga orang
itu dilepaskan atau dibebaskan.

(5) Tiada seorang pun boleh diperiksa kecuali oleh seorang
lain yang sama jantina, dan pemeriksaan sedemikian hendaklah
dijalankan dengan penuh kesopanan.

(6) Jika, oleh sebab sifat, saiz atau amaunnya, pemindahan
apa-apa buku, akaun, dokumen, data berkomputer, papan tanda,
kad, surat, risalah, lembaran, notis, kelengkapan, peralatan atau
perkara yang disita di bawah seksyen ini tidak boleh dilaksanakan,
pegawai yang menyita hendaklah dengan apa-apa cara mengelak
buku, akaun, dokumen, data berkomputer, papan tanda, kad, surat,
risalah, lembaran, notis, kelengkapan, peralatan atau perkara lain
itu di dalam premis atau bekas yang di dalamnya ia dijumpai.


-----

32 _Rang Undang-Undang_

(7) Seseorang yang, tanpa kuasa yang sah, memecahkan,
mengganggu atau merosakkan lak yang disebut dalam subseksyen (6)
atau memindahkan apa-apa buku, akaun, dokumen, data berkomputer,
papan tanda, kad, surat, risalah, lembaran, notis, kelengkapan,
peralatan atau perkara yang dilak atau cuba untuk berbuat demikian
melakukan suatu kesalahan dan boleh, apabila disabitkan, didenda
tidak melebihi lima puluh ribu ringgit atau dipenjarakan selama
tempoh tidak melebihi enam bulan atau kedua-duanya.

**Penggeledahan dan penyitaan tanpa waran**

**40.** Jika seseorang pegawai diberi kuasa berpuas hati atas
maklumat yang diterima bahawa dia mempunyai sebab yang
munasabah untuk mempercayai bahawa oleh sebab kelengahan
dalam memperoleh suatu waran geledah di bawah seksyen 39
penyiasatan akan terjejas atau keterangan mengenai pelakuan
suatu kesalahan mungkin diganggu, dipindahkan, dirosakkan atau
dimusnahkan, pegawai diberi kuasa itu boleh memasuki premis
itu dan menjalankan di dalam, pada dan berkenaan dengan premis
itu semua kuasa yang disebut dalam seksyen 39 dengan cara yang
sepenuhnya dan secukupnya seolah-olah dia diberi kuasa untuk
berbuat demikian oleh suatu waran yang dikeluarkan di bawah
seksyen itu.

**Capaian kepada data berkomputer**

**41.** (1) Seorang pegawai diberi kuasa yang menjalankan suatu
penggeledahan di bawah seksyen 39 atau 40 hendaklah diberi
capaian kepada data berkomputer sama ada disimpan dalam suatu
komputer atau selainnya.

(2) Bagi maksud seksyen ini, “capaian”—

_(a)_ termasuklah diberi kata laluan, kod penyulitan, kod

penyahsulitan, perisian atau perkakasan yang perlu dan
apa-apa cara lain yang dikehendaki untuk membolehkan
data berkomputer difahami; dan

_(b)_ mempunyai erti yang diberikan kepadanya oleh

subseksyen 2(2) dan (5) Akta Jenayah Komputer 1997

[Akta 563].


-----

_Tenaga Boleh Baharu_ 33

**Waran boleh diterima walaupun cacat**

**42.** Suatu waran geledah yang dikeluarkan di bawah Akta ini
adalah sah dan boleh dikuatkuasakan walau apa pun kecacatan,
kesilapan atau peninggalan dalamnya atau dalam permohonan bagi
waran itu dan mana-mana kelengkapan, peralatan, bahan, buku,
rekod, akaun, dokumen atau benda yang disita di bawah waran itu
hendaklah boleh diterima sebagai keterangan dalam mana-mana
prosiding di bawah Akta ini atau perundangan subsidiarinya.

**Senarai benda yang disita**

**43.** (1) Kecuali sebagaimana yang diperuntukkan dalam
subseksyen (2), jika apa-apa kelengkapan, peralatan, bahan, buku,
rekod, akaun, dokumen atau benda disita di bawah Bahagian ini,
pegawai yang menyita hendaklah dengan secepat yang dapat
dilaksanakan menyediakan suatu senarai benda yang disita dan
mengenai tempat di mana kelengkapan, peralatan, bahan, buku,
rekod, akaun, dokumen atau benda itu masing-masing dijumpai
dan menyerahkan suatu salinan senarai itu yang ditandatangani
olehnya kepada penghuni premis yang telah digeledah, atau kepada
ejen atau pekerjanya, di premis itu.

(2) Jika premis itu tidak berpenghuni, pegawai yang menyita
itu hendaklah bilamana mungkin menampalkan senarai benda
yang disita itu di tempat yang mudah dilihat di premis itu.

**Pelepasan benda yang disita**

**44. (1) Jika apa-apa kelengkapan, peralatan, bahan, buku,**
rekod, akaun, dokumen atau benda telah disita di bawah Akta ini,
pegawai diberi kuasa yang membuat penyitaan itu, boleh pada bilabila masa selepas itu melepaskan kelengkapan, peralatan, bahan,
buku, rekod, akaun, dokumen atau benda itu kepada orang yang
diputuskan olehnya sebagai berhak secara sah kepada kelengkapan,
peralatan, bahan, buku, rekod, akaun, dokumen atau benda itu
jika dia berpuas hati bahawa kelengkapan, peralatan, bahan,
buku, rekod, akaun, dokumen atau benda itu tidak dikehendaki
selainnya bagi maksud mana-mana prosiding di bawah Akta
ini atau perundangan subsidiarinya, atau bagi maksud apa-apa
pendakwaan di bawah mana-mana undang-undang bertulis yang
lain, dan dalam hal sedemikian pegawai yang membuat penyitaan


-----

34 _Rang Undang-Undang_

itu, Kerajaan Persekutuan, Pihak Berkuasa atau mana-mana orang
yang bertindak bagi pihak Kerajaan atau Pihak Berkuasa tidak
boleh dikenakan apa-apa prosiding oleh mana-mana orang jika
penyitaan dan pelepasan kelengkapan, peralatan, bahan, buku,
rekod, akaun, dokumen atau benda itu telah dibuat dengan suci
hati.

(2) Suatu rekod bertulis hendaklah dibuat oleh pegawai diberi
kuasa yang membuat pelepasan mana-mana kelengkapan, peralatan,
bahan, buku, rekod, akaun, dokumen atau benda di bawah
subseksyen (1) yang menyatakan secara terperinci hal keadaan
dan sebab bagi pelepasan itu dan dia hendaklah menghantarkan
suatu salinan rekod itu kepada Pendakwa Raya dan kepada Ketua
Polis Negara dalam tempoh tujuh hari dari pelepasan itu.

**Kuasa untuk menghendaki kehadiran orang yang mempunyai**
**pengetahuan tentang kes**

**45. (1) Seorang pegawai diberi kuasa yang menjalankan suatu**
penyiasatan di bawah Akta ini atau perundangan subsidiarinya
boleh melalui perintah secara bertulis menghendaki kehadiran
di hadapannya mana-mana orang yang pada pendapat pegawai
diberi kuasa itu mempunyai pengetahuan tentang fakta dan hal
keadaan kes itu, dan orang itu hendaklah hadir sebagaimana yang
dikehendaki sedemikian.

(2) Jika mana-mana orang enggan hadir sebagaimana yang
dikehendaki sedemikian pegawai diberi kuasa itu boleh melaporkan
keengganan itu kepada seorang Majistret yang hendaklah
mengeluarkan suatu saman untuk memastikan kehadiran orang
itu sebagaimana yang dikehendaki oleh perintah yang dibuat
di bawah subseksyen (1).

**Pemeriksaan orang yang mempunyai pengetahuan tentang**
**kes**

**46. (1) Seorang pegawai diberi kuasa yang menjalankan suatu**
penyiasatan di bawah Akta ini atau perundangan subsidiarinya
boleh memeriksa secara lisan mana-mana orang yang dikatakan
mempunyai pengetahuan tentang fakta dan hal keadaan kes itu.


-----

_Tenaga Boleh Baharu_ 35

(2) Orang yang diperiksa di bawah subseksyen (1) itu adalah
terikat di sisi undang-undang untuk menjawab semua soalan yang
berhubungan dengan kes itu yang diajukan kepadanya oleh pegawai
diberi kuasa itu, tetapi orang itu boleh enggan menjawab manamana soalan yang jawapannya berkecenderungan mendedahkannya
kepada pertuduhan jenayah atau penalti atau pelucuthakan.

(3) Seseorang yang membuat suatu pernyataan di bawah
seksyen ini adalah terikat di sisi undang-undang untuk menyatakan
yang benar, sama ada atau tidak pernyataan itu dibuat secara
keseluruhannya atau sebahagiannya dalam menjawab soalan.

(4) Seorang pegawai diberi kuasa yang memeriksa seseorang
di bawah subseksyen (1) hendaklah terlebih dahulu memaklumkan
orang itu mengenai peruntukan subseksyen (2) dan (3).

(5) Sesuatu pernyataan yang dibuat oleh mana-mana orang
di bawah seksyen ini hendaklah, apabila mungkin, diubah ke dalam
bentuk bertulis dan ditandatangani oleh orang yang membuatnya
atau dilekatkan cap ibu jarinya, mengikut mana-mana yang
berkenaan—

_(a)_ selepas pernyataan itu dibacakan kepadanya dalam bahasa

dia membuatnya; dan

_(b)_ selepas dia diberi peluang untuk membuat apa-apa

pembetulan yang dia mahu.

**Kebolehterimaan pernyataan sebagai keterangan**

**47. (1) Jika mana-mana orang dipertuduh atas suatu kesalahan**
di bawah Akta ini atau perundangan subsidiarinya, apa-apa
pernyataan, sama ada pernyataan itu terjumlah kepada suatu
pengakuan salah atau tidak atau sama ada pernyataan itu dibuat
secara lisan atau bertulis, yang dibuat pada bila-bila masa, sama
ada sebelum atau selepas orang itu ditangkap dan sama ada dalam
penjalanan suatu penyiasatan di bawah Akta ini atau tidak dan sama
ada atau tidak secara keseluruhannya atau sebahagiannya dalam
menjawab soalan, oleh orang itu kepada atau dengan didengar
oleh seorang pegawai diberi kuasa atau orang lain, boleh diterima
sebagai keterangan dalam perbicaraannya dan, jika orang yang
dipertuduh itu mengemukakan dirinya sebagai saksi, mana-mana
pernyataan sedemikian boleh digunakan semasa pemeriksaan balas
dan bagi maksud mencabar kebolehpercayaannya.


-----

36 _Rang Undang-Undang_

(2) Tiada pernyataan di bawah subseksyen (1) boleh diterima
atau digunakan—

_(a) jika pembuatan pernyataan itu ternyata pada mahkamah_

telah disebabkan oleh apa-apa dorongan, ugutan atau
janji yang berkaitan dengan pertuduhan terhadap orang
itu yang datang daripada seorang yang berkuasa dan
cukup pada pendapat mahkamah untuk memberikan
orang yang dipertuduh itu alasan yang pada pendapatnya
adalah munasabah untuk menyangkakan bahawa dengan
membuat pernyataan itu dia akan mendapat apa-apa
faedah atau mengelakkan apa-apa durjana keduniaan
berkaitan dengan prosiding terhadapnya; atau

_(b) dalam hal suatu pernyataan yang dibuat oleh orang itu_

selepas dia ditangkap, melainkan jika mahkamah berpuas
hati bahawa dia telah diberi amaran dalam perkataan
yang berikut atau perkataan yang serupa maksudnya:

“Menjadi kewajipan saya untuk memberi amaran
kepada anda bahawa anda tidaklah diwajibkan untuk
menyatakan apa-apa atau untuk menjawab apa-apa
soalan, tetapi apa-apa yang anda nyatakan, sama ada
dalam menjawab sesuatu soalan atau tidak, boleh
diberikan sebagai keterangan.”.

(3) Sesuatu pernyataan yang dibuat oleh seseorang sebelum
ada masa untuk memberi amaran kepadanya tidaklah menjadikan
pernyataan itu tidak boleh diterima sebagai keterangan sematamata kerana orang itu tidak diberi amaran jika dia telah diberi
amaran dengan secepat yang mungkin selepas itu.

(4) Walau apa pun apa-apa jua yang berlawanan yang terkandung
dalam mana-mana undang-undang bertulis, seseorang yang
dipertuduh atas suatu kesalahan yang baginya subseksyen (1)
terpakai tidaklah terikat untuk menjawab apa-apa soalan yang
berhubungan dengan kes itu selepas apa-apa amaran yang disebut
dalam perenggan (2)(b) telah diberikan kepadanya.

**Pegawai diberi kuasa hendaklah menyiapkan penyiasatan dan**
**menyerahkannya kepada polis**

**48. Apabila siap penyiasatannya mengenai sesuatu kesalahan**
di bawah Akta ini atau perundangan subsidiarinya, seorang pegawai
diberi kuasa hendaklah dengan segera memberikan segala maklumat


-----

_Tenaga Boleh Baharu_ 37

yang berhubungan dengan pelakuan kesalahan itu kepada pegawai
penjaga suatu balai polis dan pegawai polis boleh menangkap
seseorang yang mungkin telah melakukan suatu kesalahan
di bawah Akta ini atau perundangan subsidiarinya.

**Kos bagi memegang kelengkapan, dsb., yang disita**

**49.** Jika apa-apa kelengkapan, peralatan, bahan, buku, rekod,
akaun, dokumen atau benda yang disita di bawah Akta ini atau
perundangan subsidiarinya dipegang dalam jagaan Kerajaan atau
Pihak Berkuasa sementara menunggu penyelesaian apa-apa prosiding
yang berkenaan dengan suatu kesalahan di bawah Akta ini atau
perundangan subsidiarinya, kos bagi memegang benda itu dalam
jagaan hendaklah, sekiranya mana-mana orang didapati telah
melakukan suatu kesalahan, menjadi hutang yang kena dibayar
oleh orang itu kepada Kerajaan dan hendaklah didapatkan dengan
sewajarnya.

**Tiada kos atau ganti rugi berbangkit daripada penyitaan**
**boleh didapatkan**

**50.** Tiada seorang pun boleh, dalam apa-apa prosiding di hadapan
mana-mana mahkamah berkenaan dengan apa-apa kelengkapan,
peralatan, bahan, buku, rekod, akaun, dokumen atau benda yang
disita dalam menjalankan atau yang berupa sebagai menjalankan
mana-mana kuasa yang diberikan di bawah Akta ini, berhak
kepada kos prosiding itu atau kepada apa-apa ganti rugi atau
relief lain melainkan jika penyitaan itu dibuat tanpa sebab yang
munasabah.

**Halangan**

**51. Mana-mana orang yang—**

_(a)_ enggan memberikan mana-mana pegawai diberi kuasa

akses kepada mana-mana premis yang pegawai diberi
kuasa itu berhak kepadanya di bawah Akta ini atau
dalam melaksanakan apa-apa kewajipan yang dikenakan
atau kuasa yang diberikan oleh Akta ini;


-----

38 _Rang Undang-Undang_

_(b)_ mengamang, menghalang, menggalang atau melengahkan

mana-mana pegawai diberi kuasa dalam membuat apaapa kemasukan yang pegawai diberi kuasa itu berhak
membuatnya di bawah Akta ini atau dalam melaksanakan
apa-apa kewajipan yang dikenakan atau kuasa yang
diberikan oleh Akta ini; atau

_(c)_ enggan memberi mana-mana pegawai diberi kuasa apa-apa

maklumat yang berhubungan dengan sesuatu kesalahan
atau kesalahan yang disyaki di bawah Akta ini atau
perundangan subsidiarinya atau apa-apa maklumat lain
yang boleh dikehendaki daripadanya secara munasabah
dan yang ada dalam pengetahuannya atau dalam kuasanya
untuk memberikannya,

melakukan suatu kesalahan dan boleh, apabila disabitkan, didenda
tidak melebihi dua ratus ribu ringgit atau dipenjarakan selama
tempoh tidak melebihi dua tahun atau kedua-duanya.

**Kuasa tambahan**

**52.** Seorang pegawai diberi kuasa hendaklah, bagi maksud

melaksanakan Akta ini atau perundangan subsidiarinya, mempunyai
kuasa untuk melakukan semua atau mana-mana yang berikut:

_(a)_ menghendaki pengemukaan rekod, akaun, data berkomputer

dan dokumen yang disimpan oleh seseorang pemegang
kelulusan galakan atau orang lain dan untuk memeriksa,
meneliti dan untuk memuat turun daripadanya, membuat
salinannya atau mengambil cabutan daripadanya;

_(b)_ menghendaki pengemukaan mana-mana dokumen pengenalan

daripada mana-mana orang berhubung dengan mana-mana
kes atau kesalahan di bawah Akta ini atau perundangan
subsidiarinya;

_(c)_ membuat apa-apa siasatan yang perlu untuk menentukan sama

ada peruntukan Akta ini atau perundangan subsidiarinya
telah dipatuhi.

**Pengkompaunan kesalahan**

**53.** (1) Menteri boleh, melalui peraturan-peraturan, menetapkan
mana-mana kesalahan di bawah Akta ini atau perundangan
subsidiarinya sebagai kesalahan boleh kompaun


-----

_Tenaga Boleh Baharu_ 39

(2) Pihak Berkuasa boleh, dengan keizinan bertulis Pendakwa
Raya, mengkompaunkan mana-mana kesalahan yang dilakukan
oleh mana-mana orang di bawah Akta ini atau perundangan
subsidiarinya dan yang ditetapkan menjadi kesalahan boleh
kompaun dengan membuat suatu tawaran bertulis kepada orang
yang disyaki telah melakukan kesalahan itu untuk mengkompaun
kesalahan itu apabila dibayar kepada Pihak Berkuasa suatu amaun
wang yang tidak melebihi lima puluh peratus daripada denda
maksimum bagi kesalahan itu dalam masa yang dinyatakan dalam
tawaran bertulis itu.

(3) Sesuatu tawaran di bawah subseksyen (2) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
dinyatakan dalam tawaran itu tidak dibayar dalam masa yang
dinyatakan dalam tawaran itu, atau apa-apa lanjutan masa yang
diberikan oleh Pihak Berkuasa, pendakwaan bagi kesalahan itu
boleh dimulakan pada bila-bila masa selepas itu terhadap orang
yang kepadanya tawaran itu dibuat.

(4) Jika sesuatu kesalahan telah dikompaun di bawah subseksyen (2),
tiada pendakwaan boleh dimulakan berkenaan dengan kesalahan
itu terhadap orang yang kepadanya tawaran mengkompaun itu
dibuat, dan apa-apa kelengkapan, peralatan, bahan, buku, rekod,
akaun, dokumen atau benda yang disita di bawah Akta ini atau
perundangan subsidiarinya yang berkaitan dengan kesalahan itu
boleh dilepaskan oleh Pihak Berkuasa, tertakluk kepada apaapa terma dan syarat yang difikirkannya patut untuk dikenakan
mengikut syarat kompaun itu.

(5) Semua jumlah wang yang diterima oleh Pihak Berkuasa
di bawah seksyen ini hendaklah dibayar ke dalam Kumpulan
Wang Disatukan Persekutuan.

**Pendakwaan**

**54. Tiada pendakwaan boleh dimulakan bagi mana-mana kesalahan**
di bawah Akta ini atau perundangan subsidiari yang dibuat di bawah
Akta ini kecuali oleh atau dengan keizinan bertulis Pendakwa
Raya.


-----

40 _Rang Undang-Undang_

**Kesalahan oleh pertubuhan perbadanan**

**55.** (1) Jika sesuatu pertubuhan perbadanan melakukan suatu
kesalahan di bawah Akta ini atau perundangan subsidiarinya,
seseorang yang pada masa pelakuan kesalahan itu ialah seorang
pengarah, ketua pegawai eksekutif, ketua pegawai operasi,
pengurus, setiausaha atau pegawai lain yang seumpamanya dalam
pertubuhan perbadanan itu atau yang berupa bertindak atas manamana sifat sedemikian atau yang dengan apa-apa cara atau pada
apa-apa takat bertanggungjawab bagi pengurusan apa-apa hal
ehwal pertubuhan perbadanan itu atau yang membantu dalam
pengurusan sedemikian—

_(a)_ boleh dipertuduh secara berasingan atau bersesama dalam

prosiding yang sama bersekali dengan pertubuhan
perbadanan itu; dan

_(b)_ jika pertubuhan perbadanan itu didapati bersalah melakukan

kesalahan itu, hendaklah disifatkan bersalah atas
kesalahan itu melainkan jika, dengan mengambil kira
jenis fungsinya atas sifat itu dan segala hal keadaan,
dia membuktikan—

(i) bahawa kesalahan itu telah dilakukan tanpa

pengetahuan, persetujuan atau pembiarannya;
dan

(ii) bahawa dia telah mengambil segala langkah yang

munasabah dan menjalankan segala usaha yang
wajar untuk mengelak pelakuan kesalahan itu.

(2) Bilamana mana-mana ejen atau pekerja dalam penjalanan
pekerjaannya melakukan atau tidak melakukan apa-apa perbuatan
yang pelakuan atau peninggalan untuk berbuat demikian oleh
prinsipal atau majikannya akan menjadi suatu kesalahan terhadap
Akta ini, ejen atau pekerja itu adalah melakukan kesalahan itu, dan
subseksyen (3) hendaklah terpakai bagi prinsipal atau majikannya
itu.

(3) Jika mana-mana orang boleh di bawah Akta ini atau
perundangan subsidiarinya dikenakan apa-apa hukuman atau penalti
bagi perbuatan, peninggalan, pengabaian atau keingkarannya, dia
boleh dikenakan hukuman atau penalti yang sama bagi tiap-tiap


-----

_Tenaga Boleh Baharu_ 41

perbuatan, peninggalan, pengabaian atau keingkaran mana-mana
pekerja atau ejennya, atau pekerja kepada ejen itu, jika perbuatan,
peninggalan, pengabaian atau keingkaran itu telah dilakukan—

_(a)_ oleh pekerja orang itu dalam penjalanan pekerjaannya;

_(b)_ oleh ejen itu semasa bertindak bagi pihak orang itu;

atau

_(c)_ oleh pekerja kepada ejen itu dalam penjalanan pekerjaannya

dengan ejen itu atau selainnya bagi pihak ejen itu yang
bertindak bagi pihak orang itu.

Bahagian VIII

am

**Laporan tentang pelaksanaan dan prestasi sistem tarif**
**galakan**

**56. (1) Pihak Berkuasa hendaklah memantau semua perkara**
yang penting yang berhubungan dengan pelaksanaan dan prestasi
sistem tarif galakan dan mengemukakan laporan mengenainya
kepada Menteri selepas berakhirnya setiap tahun kewangan Pihak
Berkuasa.

(2) Dalam melaksanakan fungsinya di bawah subseksyen (1),
Pihak Berkuasa hendaklah mengambil kira apa-apa petunjuk
sebagaimana yang difikirkan sesuai oleh Pihak Berkuasa.

(3) Laporan yang hendaklah dikemukakan oleh Pihak Berkuasa
di bawah subseksyen (1) hendaklah termasuk perkara yang
berikut:

_(a) pengendalian dan pentadbiran Akta ini dan perundangan_

subsidiarinya;

_(b) tarif galakan dan kadar pengurangan yang terpakai;_

_(c) Kumpulan Wang;_

_(d) apa-apa ketidakpatuhan oleh mana-mana orang dengan_

peruntukan Akta ini dan perundangan subsidiarinya;

_(e) pemberian atau pembatalan mana-mana kelulusan_

galakan;


-----

42 _Rang Undang-Undang_

_(f) apa-apa kekurangan dalam skop atau pengendalian Akta_

ini dan perundangan subsidiarinya; dan

_(g) perkara lain yang difikirkan perlu oleh Menteri._

(4) Pihak Berkuasa hendaklah menyiarkan laporan itu mengikut
cara yang difikirkannya sesuai dengan secepat yang dapat
dilaksanakan berikutan dari tarikh Pihak Berkuasa mengemukakan
laporan itu kepada Menteri.

**Pematuhan semua undang-undang lain**

**57. Bagi mengelakkan keraguan, pemberian kelulusan galakan**
oleh Pihak Berkuasa tidak mengecualikan pemegang kelulusan
galakan itu daripada obligasi untuk mematuhi semua undangundang yang terpakai yang lain, termasuk Akta Bekalan Elektrik
1990 dan perundangan subsidiarinya.

**Arahan oleh Pihak Berkuasa**

**58. (1) Pihak Berkuasa boleh dari semasa ke semasa mengeluarkan**
arahan secara bertulis kepada mana-mana orang mengenai pematuhan
atau ketidakpatuhan mana-mana syarat kelulusan galakan, termasuk
untuk meremedikan pelanggaran sesuatu syarat kelulusan galakan
atau peruntukan Akta ini atau perundangan subsidiarinya.

(2) Sebelum membuat suatu arahan di bawah subseksyen (1),
Pihak Berkuasa hendaklah mengeluarkan suatu notis bertulis
kepada orang itu dengan menyatakan jenis pematuhan yang
dikehendaki.

(3) Orang itu hendaklah diberi peluang untuk didengar atau
boleh mengemukakan suatu penghujahan bertulis tentang sebab
bagi tingkah laku atau aktivitinya dalam tempoh masa yang
munasabah yang dinyatakan dalam notis itu.

(4) Selepas habis tempoh notis yang dinyatakan dalam
subseksyen (3), Pihak Berkuasa hendaklah menimbangkan apaapa sebab yang diberikan oleh orang itu sebelum membuat suatu
keputusan berhubung dengan tingkah laku atau aktiviti yang
berkenaan orang itu.


-----

_Tenaga Boleh Baharu_ 43

(5) Selepas menimbangkan dengan sewajarnya apa-apa sebab
yang diberikan oleh orang itu, Pihak Berkuasa boleh, dengan notis
bertulis, mengeluarkan suatu arahan di bawah subseksyen (1)
secepat yang dapat dilaksanakan yang menghendaki orang itu
supaya mengambil tindakan yang dinyatakan dengan tujuan untuk
memastikan bahawa orang itu tidak melanggar atau tidak terus
melanggar mana-mana syarat kelulusan galakan atau mana-mana
peruntukan Akta ini atau perundangan subsidiarinya.

(6) Orang itu hendaklah mematuhi arahan yang dikeluarkan
oleh Pihak Berkuasa di bawah subseksyen (5).

(7) Suatu arahan yang dibuat oleh Pihak Berkuasa di bawah
Bahagian ini hendaklah didaftarkan dengan secepat yang dapat
dilaksanakan.

(8) Arahan itu hendaklah berkuat kuasa dari tarikh pendaftaran
itu atau apa-apa tarikh kemudian yang dinyatakan oleh Pihak
Berkuasa dalam arahan itu.

(9) Arahan itu hendaklah habis tempohnya pada apa-apa tarikh
yang dinyatakan oleh Pihak Berkuasa dalam notis bertulis itu atau
jika tiada tarikh dinyatakan, arahan itu hendaklah terus berkuat
kuasa sehingga arahan itu dibatalkan.

(10) Pihak Berkuasa boleh mengubah atau membatalkan sesuatu
arahan dan tatacara yang dinyatakan dalam subseksyen (2), (3),
(4), (5), (7), (8) dan (9) hendaklah terpakai _mutatis mutandis_
berkenaan dengan apa-apa pengubahan atau pembatalan sesuatu
arahan.

(11) Seseorang yang tidak mematuhi arahan Pihak Berkuasa
di bawah seksyen ini melakukan suatu kesalahan dan boleh,
apabila disabitkan, didenda tidak melebihi dua ratus ribu ringgit
atau dipenjarakan selama tempoh tidak melebihi dua tahun atau
kedua-duanya.

(12) Pihak Berkuasa hendaklah menyenggarakan suatu daftar
mengenai semua arahan yang dikeluarkan oleh Pihak Berkuasa
di bawah seksyen ini, termasuk apa-apa pengubahan atau pembatalan
sesuatu arahan.


-----

44 _Rang Undang-Undang_

**Daftar**

**59. Seseorang boleh, apabila dibayar apa-apa fi yang ditentukan**
oleh Pihak Berkuasa—

_(a)_ memeriksa daftar yang disenggarakan di bawah Akta ini;

dan

_(b)_ membuat salinan, atau mengambil cabutan daripada, daftar

itu.

**Kuasa Menteri untuk membuat peraturan-peraturan**

**60. Menteri boleh membuat peraturan-peraturan bagi semua atau**
mana-mana maksud yang berikut:

_(a)_ untuk menetapkan kriteria yang hendaklah dipenuhi supaya

sumber tenaga yang tertentu boleh dianggap sebagai
suatu sumber boleh baharu bagi maksud Akta ini;

_(b)_ untuk menetapkan apa-apa perkara berhubung dengan

Kumpulan Wang;

_(c) untuk menetapkan kesalahan yang boleh dikompaun_

dan borang yang hendaklah digunakan dan kaedah dan
tatacara bagi pengkompaunan kesalahan bagi maksud
seksyen 53;

_(d) untuk menetapkan cara rayuan di bawah seksyen 11;_

dan

_(e) untuk menetapkan semua perkara lain yang perlu atau_

suai manfaat untuk ditetapkan bagi melaksanakan, atau
menjalankan dengan lebih baik, peruntukan Akta ini.

**Kuasa Pihak Berkuasa untuk membuat kaedah-kaedah**

**61.** Pihak Berkuasa boleh membuat apa-apa kaedah bagi semua
atau mana-mana perkara yang berikut:

_(a) untuk menetapkan semua perkara berhubung dengan_

permohonan kelulusan galakan, termasuk kriteria kelayakan
bagi pemohon, cara permohonan dan tempoh, bentuk
dan syarat standard bagi kelulusan galakan;


-----

_Tenaga Boleh Baharu_ 45

_(b) untuk menetapkan bentuk dan kandungan perjanjian_

pembelian kuasa tenaga boleh baharu di bawah
seksyen 12;

_(c) untuk menetapkan kehendak teknikal dan pengendalian_

bagi maksud seksyen 15;

_(d) untuk menetapkan kriteria yang hendaklah dipenuhi_

oleh pepasangan tenaga boleh baharu bagi menentukan
kelayakan pemegang kelulusan galakan untuk menerima
kadar tarif galakan tertentu bagi maksud seksyen 16;

_(e) untuk menetapkan tatacara bagi mendapatkan wang_

daripada Kumpulan Wang dan kaedah pengiraan jumlah
yang kena dibayar kepada pemegang lesen pengagihan
di bawah seksyen 19;

_(f) untuk menetapkan fi yang boleh ditetapkan di bawah Akta_

ini; dan

_(g) untuk menetapkan apa-apa perkara yang baginya Akta ini_

membuat suatu peruntukan nyata untuk ditetapkan oleh
Pihak Berkuasa.

**Penalti bagi perundangan subsidiari**

**62. Peraturan-peraturan yang dibuat di bawah seksyen 60 dan**
kaedah-kaedah yang dibuat di bawah seksyen 61 atau mana-mana
perundangan subsidiari lain yang dibuat di bawah Akta ini boleh
memperuntukkan apa-apa perbuatan atau peninggalan yang melanggar
peraturan-peraturan, kaedah-kaedah atau perundangan subsidiari
lain itu sebagai suatu kesalahan dan boleh memperuntukkan penalti
denda tidak melebihi tiga ratus ribu ringgit atau pemenjaraan
selama tempoh tidak melebihi tiga tahun atau kedua-duanya.

**Kuasa Menteri untuk meminda Jadual**

**63. Menteri boleh, melalui perintah yang disiarkan dalam Warta,**
meminda Jadual.


-----

46 _Rang Undang-Undang_

Bahagian IX

kecualian dan peralihan

**Penjana tenaga boleh baharu yang sedia ada**

**64. (1) Seseorang penjana yang layak yang telah menyempurnakan**
suatu perjanjian bagi penjualan dan pembelian elektrik dengan
seseorang pemegang lesen pengagihan sebelum permulaan kuat
kuasa Akta ini hendaklah mempunyai pilihan sama ada—

_(a) memohon untuk menyertai sistem tarif galakan, menamatkan_

mana-mana perjanjian terdahulu sedemikian dengan
pemegang lesen pengagihan dengan persetujuan pemegang
lesen pengagihan itu dan membuat perjanjian pembelian
kuasa tenaga boleh baharu yang ditetapkan di bawah
Akta ini; atau

_(b) meneruskan di bawah perjanjiannya yang sedia ada dengan_

pemegang lesen pengagihan dan tidak menyertai sistem
tarif galakan.

(2) Seksyen 5, 6, 7, 8, 9, 10 dan 11 hendaklah terpakai mutatis
_mutandis jika penjana yang layak yang disebut dalam subseksyen (1)_
telah memilih untuk menyertai sistem tarif galakan.

(3) Apabila kelulusan galakan diberikan kepada penjana yang
layak yang disebut dalam subseksyen (1), Bahagian III dan IV
hendaklah terpakai _mutatis mutandis bagi pemegang kelulusan_
galakan itu kecuali bahawa tempoh berkuat kuasa yang terpakai
bagi pemegang kelulusan galakan itu hendaklah dikurangkan dengan
suatu tempoh yang bersamaan dengan tempoh yang dalamnya
pepasangan tenaga boleh baharunya telah menjana elektrik bagi
penjualan komersial kepada pemegang lesen pengagihan sebelum
pemberian kelulusan galakan itu.

**Lesen yang sedia ada**

**65. Tiada apa-apa dalam Akta ini boleh ditafsirkan sebagai**
mengurangkan atau melanjutkan tempoh sesuatu lesen yang
dikeluarkan di bawah seksyen 9 Akta Bekalan Elektrik 1990.


-----

_Tenaga Boleh Baharu_ 47

|Ruang kelima|Kadar pengurangan tahunan|Col3|0.5 %|0.5 %|0.5 %|Col7|0.5 %|
|---|---|---|---|---|---|---|---|
|Ruang Keempat|Tarikh berkuat kuasa (bermula dari tarikh permulaan kuat kuasa tarif galakan)||16 tahun|16 tahun|16 tahun||16 tahun|
|Ruang Ketiga|Kadar tarif galakan (dalam ringgit bagi setiap kilowatt jam)|Kadar tarif galakan asas|0.32|0.30|0.28|Kadar tarif galakan bonus sebagai tambahan kepada kadar tarif galakan asas|+ 0.02|
|Ruang Kedua|Perihalan pepasangan tenaga boleh baharu yang layak|(a) Pepasangan tenaga boleh baharu yang mempunyai kapasiti terpasang: (i) sehingga dan termasuk 4 megawatt (ii) melebihi 4 megawatt, dan sehingga dan termasuk 10 megawatt (iii) melebihi 10 megawatt, dan sehingga dan termasuk 30 megawatt||||(b) Pepasangan tenaga boleh baharu yang mempunyai mana-mana satu atau lebih kriteria yang berikut sebagai tambahan kepada (a) di atas: (i) penggunaan teknologi enjin gas dengan kecekapan elektrik melebihi 40%||
|Ruang Pertama|Sumber tenaga boleh baharu|Biogas||||||


-----

48 _Rang Undang-Undang_

|Ruang kelima|Kadar pengurangan tahunan|0.5 %|1.8 %|Col5|0.5 %|0.5 %|0.5 %|Col9|0.5 %|
|---|---|---|---|---|---|---|---|---|---|
|Ruang Keempat|Tarikh berkuat kuasa (bermula dari tarikh permulaan kuat kuasa tarif galakan)|16 tahun|16 tahun||16 tahun|16 tahun|16 tahun||16 tahun|
|Ruang Ketiga|Kadar tarif galakan (dalam ringgit bagi setiap kilowatt jam)|+ 0.01|+ 0.08|Kadar tarif galakan asas|0.31|0.29|0.27|Kadar tarif galakan bonus sebagai tambahan kepada kadar tarif galakan asas|+ 0.02|
|Ruang Kedua|Perihalan pepasangan tenaga boleh baharu yang layak|(ii) penggunaan teknologi enjin gas yang dibuat atau dipasang secara tempatan|(iii) penggunaan tapak pelupusan atau gas kumbahan sebagai sumber bahan api|(a) Pepasangan tenaga boleh baharu yang mempunyai kapasiti terpasang: (i) sehingga dan termasuk 10 megawatt (ii) melebihi 10 megawatt, dan sehingga dan termasuk 20 megawatt (iii) melebihi 20 megawatt, dan sehingga dan termasuk 30 megawatt||||(b) Pepasangan tenaga boleh baharu yang mempunyai mana-mana satu atau lebih kriteria yang berikut sebagai tambahan kepada (a) di atas: (i) penggunaan teknologi pengegasan||
|Ruang Pertama|Sumber tenaga boleh baharu|||Biojisim||||||


-----

_Tenaga Boleh Baharu_ 49

|0.5 %|0.5 %|1.8 %|0 %|0 %|Col6|8.0 %|8.0 %|8.0 %|8.0 %|8.0 %|
|---|---|---|---|---|---|---|---|---|---|---|
|16 tahun|16 tahun|16 tahun|21 tahun|21 tahun||21 tahun|21 tahun|21 tahun|21 tahun|21 tahun|
|+ 0.01|+ 0.01|+ 0.10|0.24|0.23|Kadar tarif galakan asas|1.23|1.20|1.18|1.14|0.95|
|(ii) penggunaan sistem penjanaan elektrik berasaskan stim dengan kecekapan keseluruhan melebihi 14%|(iii) penggunaan teknologi pengegasan yang dibuat atau dipasang secara tempatan|(iv) penggunaan sisa pepejal perbandaran sebagai sumber bahan api|Pepasangan tenaga boleh baharu yang mempunyai kapasiti terpasang sehingga dan termasuk 10 megawatt|Pepasangan tenaga boleh baharu yang mempunyai kapasiti terpasang melebihi 10 megawatt, dan sehingga dan termasuk 30 megawatt|(a) Pepasangan tenaga boleh baharu yang mempunyai kapasiti terpasang: (i) sehingga dan termasuk 4 kilowatt (ii) melebihi 4 kilowatt, dan sehingga dan termasuk 24 kilowatt (iii) melebihi 24 kilowatt, dan sehingga dan termasuk 72 kilowatt (iv) melebihi 72 kilowatt, dan sehingga dan termasuk 1 megawatt (v) melebihi 1 megawatt, dan sehingga dan termasuk 10 megawatt||||||
||||Hidrokuasa kecil||Fotovolta suria||||||


-----

50 _Rang Undang-Undang_

|Ruang kelima|Kadar pengurangan tahunan|8.0 %|Col4|8.0 %|8.0 %|8.0 %|8.0 %|
|---|---|---|---|---|---|---|---|
|Ruang Keempat|Tarikh berkuat kuasa (bermula dari tarikh permulaan kuat kuasa tarif galakan)|21 tahun||21 tahun|21 tahun|21 tahun|21 tahun|
|Ruang Ketiga|Kadar tarif galakan (dalam ringgit bagi setiap kilowatt jam)|0.85|Kadar tarif galakan bonus sebagai tambahan kepada kadar tarif galakan asas|+ 0.26|+ 0.25|+ 0.03|+ 0.01|
|Ruang Kedua|Perihalan pepasangan tenaga boleh baharu yang layak|(vi) melebihi 10 megawatt, dan sehingga dan termasuk 30 megawatt|(b) Pepasangan tenaga boleh baharu yang mempunyai mana-mana satu atau lebih kriteria yang berikut sebagai tambahan kepada (a) di atas:|(i) penggunaan sebagai pepasangan dalam bangunan atau struktur bangunan|(ii) penggunaan sebagai bahan bangunan|(iii) penggunaan modul fotovolta suria yang dibuat atau dipasang secara tempatan|(iv) penggunaan alat penyongsang suria yang dibuat atau dipasang secara tempatan|
|Ruang Pertama|Sumber tenaga boleh baharu|||||||


-----

_Tenaga Boleh Baharu_ 51

HURAIAN

Rang Undang-Undang Tenaga Boleh Baharu 2010 (“Akta yang dicadangkan”)
bertujuan untuk mengadakan peruntukan bagi mewujudkan dan melaksanakan
suatu sistem tarif khas untuk memangkin penjanaan tenaga boleh baharu, dan
bagi perkara yang berkaitan dengannya.

Bahagian I

2. Bahagian I memperkatakan perkara permulaan.

3. _Fasal 1_ mengandungi tajuk ringkas Akta yang dicadangkan. Akta yang
dicadangkan terpakai di seluruh Malaysia. Walau bagaimanapun, Menteri
diberi kuasa untuk menetapkan tarikh yang berlainan bagi permulaan kuat
kuasa peruntukan yang berlainan dalam Akta di bahagian yang berlainan
di Malaysia.

4. _Fasal 2 mengandungi takrif perkataan dan ungkapan tertentu yang digunakan_
dalam Akta yang dicadangkan.

Bahagian II

5. Bahagian II mengadakan peruntukan bagi mewujudkan sistem tarif galakan
dan perkara yang berkaitan dengannya.

6. _Fasal 3 bertujuan untuk_ menubuhkan sistem tarif galakan yang menyediakan
penyambungan kepada tempat sambungan talian bekalan bagi pengagihan
tenaga boleh baharu yang dijana daripada pepasangan tenaga boleh baharu
yang dipunyai oleh pemegang kelulusan galakan dan keutamaan pembelian
dan pengagihan oleh pemegang lesen pengagihan bagi tenaga boleh baharu
yang dijana dan dijual oleh pepasangan tenaga boleh baharu itu. Sistem ini
juga memperuntukkan tarif galakan ini hendaklah dibayar kepada pemegang
kelulusan galakan bagi tenaga boleh baharu itu. Sistem tarif galakan ini
hendaklah ditadbirkan dan dilaksanakan oleh Pihak Berkuasa Pembangunan
Tenaga Lestari Malaysia (“Pihak Berkuasa”) yang, dalam menjalankan fungsinya,
akan memberikan pertimbangan yang sewajarnya kepada perkara-perkara yang
dinyatakan dalam _subfasal 3(3)._

7. _Fasal 4_ bertujuan untuk mengadakan peruntukan bagi kriteria kelayakan
untuk memohon bagi kelulusan galakan. Seseorang itu layak untuk memohon
bagi kelulusan galakan jika orang itu mencadangkan penjanaan tenaga boleh
baharu daripada pepasangan tenaga boleh baharu yang mempunyai kapasiti
terpasang yang tidak melebihi tiga puluh megawatt atau apa-apa kapasiti
terpasang yang lebih tinggi yang diluluskan oleh Menteri dan jika orang itu
memenuhi kriteria lain yang ditetapkan oleh Pihak Berkuasa.

8. _Fasal 5 memperkatakan permohonan bagi kelulusan galakan di bawah_
Akta yang dicadangkan.


-----

52 _Rang Undang-Undang_

9. _Fasal 6 bertujuan untuk membolehkan Pihak Berkuasa untuk menghendaki_
penjana yang layak supaya mengemukakan maklumat atau dokumen tambahan
selepas menerima permohonan bagi kelulusan galakan daripada penjana yang
layak itu.

10. _Fasal 7 bertujuan untuk memberi Pihak Berkuasa kuasa untuk meluluskan_

atau menolak permohonan bagi kelulusan galakan. Sesuatu kelulusan galakan
yang diberikan di bawah fasal ini adalah bersifat peribadi kepada pemegang
kelulusan galakan dan tidak boleh diserah hak atau dipindah milik kepada
mana-mana orang kecuali dengan kelulusan bertulis Pihak Berkuasa terlebih
dahulu.

11. _Fasal 8 bertujuan untuk menghendaki Pihak Berkuasa untuk mengenakan_

semua syarat standard yang ditetapkan bagi kelulusan galakan dan untuk
membolehkan apa-apa syarat khas dikenakan sebagaimana yang difikirkannya
patut.

12. _Fasal 9 memberi Pihak Berkuasa kuasa untuk mengenakan apa-apa syarat_

tambahan ke atas kelulusan galakan atau untuk mengubah atau membatalkan
apa-apa syarat yang dikenakan ke atas kelulusan galakan. Sebelum keputusan
sedemikian dibuat oleh Pihak Berkuasa, pemegang kelulusan galakan itu
hendaklah diberi notis bertulis mengenai niat Pihak Berkuasa itu dan peluang
untuk membuat penghujahan bertulis.

13. _Fasal 10_ bertujuan untuk memberi Pihak Berkuasa kuasa untuk

membatalkan kelulusan galakan dalam hal keadaan yang tertentu. Sebelum
keputusan sedemikian dibuat oleh Pihak Berkuasa, pemegang kelulusan galakan
itu hendaklah diberi notis bertulis mengenai niat Pihak Berkuasa itu dan
peluang untuk membuat penghujahan bertulis. Apabila pembatalan kelulusan
galakan itu berkuat kuasa, pemegang kelulusan galakan itu tidak lagi berhak
untuk menyertai sistem tarif galakan dan untuk menerima pembayaran tarif
galakan.

14. _Fasal 11_ bertujuan untuk membenarkan mana-mana orang yang terkilan

dengan keputusan Pihak Berkuasa di bawah fasal 7, 9 dan 10 untuk membuat
rayuan kepada Menteri yang keputusannya adalah muktamad.

Bahagian III

15. Bahagian III memperkatakan perjanjian pembelian kuasa tenaga boleh

baharu, dan penyambungan kepada tempat sambungan talian bekalan dan
keutamaan pembelian dan pengagihan oleh pemegang lesen pengagihan bagi
tenaga boleh baharu yang dijana oleh pepasangan tenaga boleh baharu.

16. _Fasal_ _12 bertujuan untuk menghendaki pemegang lesen pengagihan untuk_

membuat perjanjian pembelian kuasa tenaga boleh baharu dengan pemegang
kelulusan galakan dalam apa-apa tempoh dan dalam bentuk yang ditetapkan
oleh Pihak Berkuasa. Pemegang lesen pengagihan tidak berkewajipan untuk
membuat perjanjian itu jika kehendak yang tertentu dipenuhi. Seseorang yang
melanggar fasal ini melakukan suatu kesalahan dan boleh, apabila disabitkan,
didenda tidak melebihi satu juta ringgit.


-----

_Tenaga Boleh Baharu_ 53

17. _Fasal 13 bertujuan untuk menghendaki pemegang lesen pengagihan untuk_

menyambung pepasangan tenaga boleh baharu yang dipunyai oleh pemegang
kelulusan galakan kepada talian bekalan dalam apa-apa tempoh yang ditetapkan
oleh Pihak Berkuasa. Seseorang yang melanggar fasal ini melakukan suatu
kesalahan dan boleh, apabila disabitkan, didenda tidak melebihi satu juta
ringgit.

18. _Fasal 14_ bertujuan untuk menghendaki pemegang lesen pengagihan,

sebagai keutamaan daripada elektrik yang dijana daripada sumber selain
daripada sumber boleh baharu, untuk membeli dan mengagihkan melalui
talian bekalan keseluruhan kuantiti tenaga boleh baharu yang ada yang dijana
oleh pepasangan tenaga boleh baharu yang dipunyai oleh pemegang kelulusan
galakan melainkan jika dikecualikan oleh Pihak Berkuasa dengan mengambil
kira keselamatan awam dan keselamatan diri. Seseorang yang melanggar fasal
ini melakukan suatu kesalahan dan boleh, apabila disabitkan, didenda tidak
melebihi satu juta ringgit.

19. _Fasal 15 bertujuan untuk memberi Pihak Berkuasa kuasa, dengan_

persetujuan Suruhanjaya Tenaga, untuk menetapkan kaedah-kaedah yang
menentukan kehendak teknikal dan pengendalian yang hendaklah dipatuhi
oleh pemegang lesen pengagihan dan pemegang kelulusan galakan dalam
pelaksanaan Bahagian III Akta yang dicadangkan.

Bahagian IV

20. Bahagian IV memperkatakan peruntukan yang berhubungan dengan tarif

galakan yang kena dibayar kepada pemegang kelulusan galakan, kadar pengurangan
dan kajian semula tarif galakan, dan kesetaraan grid bagi pepasangan tenaga
boleh baharu.

21. _Fasal 16 bertujuan untuk mengadakan peruntukan bahawa pemegang_

kelulusan galakan hendaklah dibayar tarif galakan berdasarkan kadar tarif
galakan yang terpakai sebagaimana yang dilaraskan di bawah _fasal 18_ bagi
tenaga boleh baharu yang dijana oleh pepasangan tenaga boleh baharunya.

22. _Fasal 17 bertujuan untuk mengadakan peruntukan bagi pengurangan_

progresif kadar tarif galakan setiap tahun berdasarkan kadar pengurangan
yang terpakai yang bermula pada 1 Januari tiap-tiap tahun selepas tarikh
permulaan kuat kuasa Akta yang dicadangkan. Walau bagaimanapun, tiada
pengurangan selanjutnya boleh dibuat kepada kadar tarif galakan yang terpakai
bagi pemegang kelulusan galakan selepas tarikh permulaan kuat kuasa tarif
galakan berkenaan dengan pemegang kelulusan galakan itu.

23. _Fasal 18 memperkatakan tatacara kajian semula dan pelarasan kadar_

pengurangan bagi maksud mempertingkatkan prestasi keseluruhan sistem tarif
galakan untuk mencapai objektif Akta yang dicadangkan dengan lebih baik.
Kadar pengurangan yang diubah tidak terpakai bagi pemegang kelulusan galakan
yang wujud sebelum kadar pengurangan yang diubah itu berkuat kuasa.


-----

54 _Rang Undang-Undang_

24. _Fasal 19 bertujuan untuk membenarkan pemegang lesen pengagihan_

untuk mendapatkan daripada Kumpulan Wang sejumlah wang yang bersamaan
dengan perbezaan antara jumlah tarif galakan yang dibayar oleh pemegang
lesen pengagihan itu kepada pemegang kelulusan galakan dengan kos yang
selainnya kena ditanggung oleh pemegang lesen pengagihan untuk menjana
amaun elektrik yang sama dengan yang dijana oleh pemegang kelulusan galakan
itu berdasarkan kos pembekalan semasa.

25. _Fasal 20 bertujuan untuk membenarkan pemegang lesen pengagihan_

dan Pihak Berkuasa dibayar fi pentadbiran bagi mentadbir pembayaran tarif
galakan kepada pemegang kelulusan galakan dan bagi melaksanakan dan
mentadbir sistem tarif galakan, masing-masing pada kadar yang ditetapkan
oleh Menteri.

26. _Fasal 21 bertujuan untuk menghendaki Pihak Berkuasa untuk menentukan_

sama ada pepasangan tenaga boleh baharu yang tertentu telah mencapai
kesetaraan grid. Kesetaraan grid dicapai jika kadar tarif galakan yang terpakai
bagi pepasangan tenaga boleh baharu itu adalah bersamaan dengan atau lebih
murah daripada kos pembekalan. Selepas pemberitahuan mengenai pencapaian
kesetaraan grid, pemegang kelulusan galakan hendaklah terhenti daripada
dibayar tarif galakan dan sebaliknya hendaklah dibayar oleh pemegang lesen
pengagihan suatu tarif yang berdasarkan kos pembekalan semasa bagi baki
tempoh berkuat kuasa itu dan pemegang lesen pengagihan itu tidak berhak
untuk mendapatkan daripada Kumpulan Wang jumlah wang yang disebut dalam
_fasal 19_ dan dibayar fi pentadbiran di bawah _perenggan 20(a)_ berkenaan
dengan pepasangan tenaga boleh baharu itu.

27. _Subfasal 22(1) bertujuan untuk menjadikan sebagai suatu kesalahan bagi_

seseorang untuk menjana elektrik secara curang daripada pepasangan tenaga
boleh baharu dengan menggunakan sumber selain sumber boleh baharu yang
dinyatakan dalam kelulusan galakan yang terpakai bagi pepasangan tenaga
boleh baharu itu untuk menerima pembayaran atau pembayaran lebih tinggi
tarif galakan. Orang yang melakukan kesalahan ini boleh, apabila disabitkan,
didenda tidak melebihi satu juta ringgit atau dipenjarakan selama tempoh
tidak melebihi lima tahun atau kedua-duanya. _Subfasal 22(3) memberi Pihak_
Berkuasa kuasa untuk menghendaki orang itu untuk membayar kerugian kepada
Kumpulan Wang yang disebabkan oleh pembayaran atau pembayaran lebih tinggi
tarif galakan dalam _subfasal 22(1) yang jika masih belum dibayar hendaklah_
dianggap sebagai hutang sivil yang kena dibayar kepada Pihak Berkuasa.

Bahagian V

28. Bahagian V mengadakan peruntukan bagi penubuhan Kumpulan Wang

Tenaga Boleh Baharu dan perkara yang berkaitan dengannya.

29. _Fasal 23 bertujuan untuk menubuhkan Kumpulan Wang Tenaga Boleh_

Baharu (“Kumpulan Wang”) yang akan ditadbirkan dan dikawal oleh Pihak
Berkuasa.


-----

_Tenaga Boleh Baharu_ 55

30. _Subfasal 24(1) bertujuan untuk memberi Menteri kuasa untuk menghendaki_

pemegang lesen pengagihan untuk memperuntukkan dan membayar ke dalam
Kumpulan Wang sebahagian tarif yang dikenakan oleh pemegang lesen
pengagihan itu di bawah subseksyen 26(1) Akta Bekalan Elektrik 1990.
Pemegang lesen pengagihan yang melanggar _subfasal 24(1) melakukan suatu_
kesalahan dan boleh, apabila disabitkan, didenda tidak melebihi satu juta
ringgit. _Subfasal 24(4) memberi Pihak Berkuasa kuasa untuk menghendaki_
pemegang lesen pengagihan membayar ke dalam Kumpulan Wang sebahagian
tarif yang belum dibayar yang jika masih belum dibayar hendaklah dianggap
sebagai hutang sivil yang kena dibayar kepada Pihak Berkuasa. Subfasal 24(6)
bertujuan untuk membenarkan Menteri untuk membatalkan kehendak dalam
_subfasal 24(1) jika dia berpuas hati bahawa terdapat wang yang mencukupi_
dalam Kumpulan Wang untuk memenuhi maksud Akta yang dicadangkan.

31. _Fasal 25_ menyatakan perbelanjaan yang boleh dipertanggungkan pada

Kumpulan Wang.

32. _Fasal 26 menghendaki supaya wang daripada Kumpulan Wang, setakat_

yang wang itu tidak dikehendaki atau tidak dikehendaki dengan serta-merta
untuk dibelanjakan oleh Pihak Berkuasa di bawah Akta yang dicadangkan,
dilaburkan mengikut apa-apa cara yang diluluskan oleh Menteri dengan
persetujuan Menteri Kewangan.

33. _Fasal 27_ menghendaki Pihak Berkuasa supaya menyebabkan akaun

yang sepatutnya bagi Kumpulan Wang dan laporan yang sepatutnya mengenai
aktivitinya berkenaan dengan Kumpulan Wang disimpan dan mengemukakan
akaun dan laporan juruaudit kepada Menteri yang hendaklah menyebabkan
akaun dan laporan juruaudit itu dibentangkan di hadapan kedua-dua Majlis
Parlimen.

Bahagian VI

34. Bahagian VI memperkatakan kuasa Pihak Berkuasa untuk mengumpulkan

maklumat.

35. _Fasal 28 bertujuan untuk memberi Pihak Berkuasa kuasa untuk menjalankan_

atau melantik juruaudit untuk menjalankan suatu audit ke atas operasi pemegang
lesen pengagihan atau pemegang kelulusan galakan untuk menilai pematuhan
mereka terhadap Akta yang dicadangkan, perundangan subsidiarinya dan syarat
kelulusan galakan.

36. _Fasal 29 bertujuan untuk membenarkan Pihak Berkuasa untuk memerintahkan_

seseorang untuk memberikan apa-apa maklumat atau dokumen yang berkaitan,
atau keterangan yang dipercayai dengan munasabah oleh Pihak Berkuasa adalah
berkaitan, bagi maksud menjalankan fungsi dan kuasanya di bawah Akta yang
dicadangkan.

37. _Fasal 30 memperuntukkan bahawa seseorang hendaklah memberikan kepada_

Pihak Berkuasa atau pegawai diberi kuasanya semua dokumen dan maklumat
yang dipunyai oleh orang itu yang berhubungan dengan pematuhannya terhadap
Akta yang dicadangkan atau perundangan subsidiarinya jika dikehendaki oleh
Pihak Berkuasa bagi kes yang tertentu.


-----

56 _Rang Undang-Undang_

38. _Fasal 31 membenarkan Pihak Berkuasa untuk mengambil dan memegang_

simpan dokumen yang diberikan oleh mana-mana orang di bawah Bahagian VI
seberapa lama yang perlu.

39. _Fasal 32 bertujuan untuk menghendaki seseorang untuk membenarkan_

Pihak Berkuasa, pegawai diberi kuasanya atau juruaudit yang dilantiknya
diberi akses kepada rekodnya bagi maksud menjalankan mana-mana fungsi
dan kuasa Pihak Berkuasa.

40. _Fasal 33 mengenakan suatu obligasi ke atas Pihak Berkuasa untuk_

menyenggarakan rekod bagi semua maklumat atau dokumen yang diterima
menurut perintah yang diberikan di bawah _fasal 29._

41. _Fasal 34 bertujuan untuk membenarkan Pihak Berkuasa, berdasarkan_

pertimbangan ke atas kepentingan komersial pihak-pihak yang dengannya
maklumat itu adalah berkaitan, untuk menyiarkan maklumat yang diterima
semasa penjalanan fungsi dan kuasanya.

42. _Fasal 35 memperuntukkan bahawa seseorang yang tidak mematuhi_

perintah Pihak Berkuasa mengikut Bahagian VI melakukan suatu kesalahan dan
boleh, apabila disabitkan, didenda tidak melebihi lima puluh ribu ringgit atau
dipenjarakan selama tempoh tidak melebihi enam bulan atau kedua-duanya.

Bahagian VII

43. Bahagian VII memperkatakan peruntukan penguatkuasaan.

44. _Fasal 36 bertujuan untuk membenarkan Menteri untuk memberi kuasa_

kepada mana-mana pegawai awam, pegawai Pihak Berkuasa atau pegawai
Suruhanjaya untuk menjalankan kuasa penguatkuasaan di bawah Akta yang
dicadangkan.

45. _Fasal 37 menghendaki seseorang pegawai diberi kuasa untuk mengemukakan_

kad kuasanya apabila bertindak terhadap seseorang di bawah Akta yang
dicadangkan.

46. _Fasal 38 memperuntukkan bahawa seorang pegawai diberi kuasa boleh_

menyiasat pelakuan suatu kesalahan di bawah Akta yang dicadangkan dan
perundangan subsidiarinya.

47. _Fasal 39_ dan 40 memperkatakan peruntukan yang berhubungan dengan

kuasa penggeledahan dan penyitaan dengan waran dan penggeledahan dan
penyitaan tanpa waran, masing-masing.

48. _Fasal 41 memperkatakan capaian kepada data berkomputer._

49. _Fasal 42 memperuntukkan bahawa suatu waran geledah yang dikeluarkan_

di bawah Akta yang dicadangkan adalah sah dan boleh dikuatkuasakan walau
apa pun kecacatan, kesilapan atau peninggalan dalamnya.


-----

_Tenaga Boleh Baharu_ 57

50. _Fasal 43 mengenakan kewajipan ke atas seorang pegawai diberi kuasa_

untuk menyediakan suatu senarai mana-mana kelengkapan, peralatan, bahan,
buku, rekod, akaun, dokumen atau benda yang disita di bawah Akta yang
dicadangkan.

51. _Fasal 44 memperkatakan pelepasan apa-apa benda yang disita di bawah_

Akta yang dicadangkan menurut _fasal 43._

52. _Fasal 45 membolehkan seorang pegawai diberi kuasa untuk mengarahkan_

kehadiran mana-mana orang yang mempunyai pengetahuan tentang kes.

53. _Fasal 46 memberikan kuasa kepada pegawai diberi kuasa yang menyiasat_

sesuatu kes di bawah Akta yang dicadangkan untuk memeriksa secara lisan
mana-mana orang yang dikatakan mempunyai pengetahuan tentang fakta dan
hal keadaaan kes itu.

54. _Fasal 47 memperkatakan peruntukan yang berhubungan dengan_

kebolehterimaan pernyataan sebagai keterangan.

55. _Fasal 48 mengenakan suatu obligasi ke atas pegawai diberi kuasa untuk_

memberikan semua maklumat yang berkaitan dengan pelakuan suatu kesalahan
dengan segera kepada pegawai penjaga suatu balai polis setelah penyiasatan
selesai.

56. _Fasal 49_ memperkatakan kos bagi memegang apa-apa benda yang telah

disita manakala _fasal 50 memperkatakan kos atau ganti rugi yang berbangkit_
daripada penyitaan itu.

57. _Fasal 51 menjadikan sebagai suatu kesalahan untuk menghalang pegawai_

diberi kuasa yang menjalankan penggeledahan dengan tidak memberikan akses
kepada premis, mengamang, menghalang, menggalang atau melengahkan pegawai
diberi kuasa dalam pelaksanaan fungsinya di bawah Akta yang dicadangkan,
atau enggan memberikan apa-apa maklumat yang berhubung dengan kesalahan
di bawah Akta yang dicadangkan.

58. _Fasal 52 memperuntukkan kuasa tambahan kepada seorang pegawai_

diberi kuasa bagi maksud pelaksanaan Akta yang dicadangkan.

59. _Fasal 53_ memperuntukkan pengkompaunan kesalahan di bawah Akta

yang dicadangkan.

60. _Fasal 54 memperuntukkan bahawa pendakwaan bagi sesuatu kesalahan_

hendaklah dimulakan dengan keizinan Pendakwa Raya.

61. _Fasal 55 memperkatakan peruntukan yang berhubungan dengan_

kesalahan yang dilakukan di bawah Akta yang dicadangkan oleh pertubuhan
perbadanan.

Bahagian VIII

62. Bahagian VIII memperkatakan peruntukan am.


-----

58 _Rang Undang-Undang_

63. _Fasal 56_ memperkatakan kewajipan Pihak Berkuasa untuk membuat

laporan kepada Menteri tentang perkara yang penting yang berhubungan dengan
pelaksanaan dan prestasi sistem tarif galakan bagi memastikan pemantauan
yang berterusan ke atas pelaksanaan sistem tarif galakan. Suatu laporan oleh
Pihak Berkuasa di bawah fasal ini mesti disiarkan untuk memastikan ketelusan
dengan mengadakan maklumat mengenai sistem tarif galakan tersedia untuk
orang awam.

64. _Fasal 57 bertujuan untuk menjelaskan bahawa pemberian kelulusan_

galakan oleh Pihak Berkuasa tidak mengecualikan pemegang kelulusan galakan
daripada obligasi untuk mematuhi kesemua undang-undang lain yang terpakai
termasuk Akta Bekalan Elektrik 1990.

65. _Fasal 58_ memperkatakan kuasa Pihak Berkuasa untuk mengeluarkan

arahan kepada mana-mana orang mengenai pematuhan atau ketidakpatuhan
mana-mana syarat kelulusan galakan, atau mana-mana peruntukan Akta yang
dicadangkan atau perundangan subsidiarinya. Sebelum mengeluarkan sesuatu
arahan, Pihak Berkuasa mestilah pertamanya mengeluarkan notis bertulis
kepada orang itu dan memberikan orang itu peluang untuk didengar atau
mengemukakan suatu penghujahan bertulis tentang sebab bagi kelakuan atau
aktivitinya. Arahan yang dibuat oleh Pihak Berkuasa hendaklah didaftarkan.

66. _Fasal 59_ membenarkan seseorang untuk memeriksa, membuat salinan,

atau mengambil cabutan daripada, daftar yang disenggarakan di bawah Akta
yang dicadangkan apabila fi dibayar sebagaimana yang ditentukan oleh Pihak
Berkuasa.

67. _Fasal 60 memberi Menteri kuasa untuk membuat peraturan-peraturan_

mengenai perkara yang dinyatakan dalamnya dan apa-apa perkara lain yang
perlu bagi melaksanakan Akta yang dicadangkan manakala _fasal 61 memberi_
Pihak Berkuasa kuasa untuk membuat kaedah-kaedah.

68. _Fasal 62 memperuntukkan bahawa perundangan subsidiari yang dibuat_

di bawah Akta yang dicadangkan boleh menetapkan penalti denda yang tidak
melebihi tiga ratus ribu ringgit atau pemenjaraan selama tempoh tidak melebihi
tiga tahun atau kedua-duanya.

69. _Fasal 63_ bertujuan untuk membenarkan Menteri untuk meminda Jadual

melalui perintah yang disiarkan dalam _Warta._

Bahagian IX

70. Bahagian IX memperkatakan peruntukan kecualian dan peralihan.

71. _Fasal 64_ memperuntukkan bahawa seseorang penjana yang layak yang

telah menyempurnakan perjanjian bagi penjualan dan pembelian elektrik
dengan pemegang lesen pengagihan sebelum permulaan kuat kuasa Akta yang
dicadangkan hendaklah mempunyai pilihan sama ada untuk memohon bagi
menyertai sistem tarif galakan, menamatkan apa-apa perjanjian terdahulu dengan
pemegang lesen pengagihan dengan persetujuan pemegang lesen pengagihan itu
dan membuat perjanjian pembelian kuasa tenaga boleh baharu yang ditetapkan


-----

_Tenaga Boleh Baharu_ 59

di bawah Akta ini atau meneruskan di bawah perjanjian sedia adanya dengan
pemegang lesen pengagihan dan tidak menyertai sistem tarif galakan. Di
bawah pilihan yang terdahulu itu, tempoh berkuat kuasa yang terpakai bagi
pemegang kelulusan galakan itu hendaklah dikurangkan dengan suatu tempoh
yang bersamaan dengan tempoh yang dalamnya pepasangan tenaga boleh
baharunya telah menjana elektrik bagi penjualan komersial kepada pemegang
lesen pengagihan sebelum pemberian kelulusan galakan itu.

72. _Fasal 65 menjelaskan bahawa tiada apa-apa dalam Akta yang dicadangkan_

boleh ditafsirkan sebagai mengurangkan atau melanjutkan tempoh sesuatu lesen
yang dikeluarkan di bawah seksyen 9 Akta Bekalan Elektrik 1990.

_implikasi kewangan_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya belum dapat ditentukan sekarang ini.

[PN(U[2])2745]


-----

