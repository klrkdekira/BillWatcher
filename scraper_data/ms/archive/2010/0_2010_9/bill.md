---
Year: 2010
Bill: D.R.08/2010 - Rang Undang-Undang Suruhanjaya Pengangkutan Awam Darat 2010 ( Bacaan Kali Kedua dan Ketiga)
Title: D.R.08/2010 - Rang Undang-Undang Suruhanjaya Pengangkutan Awam Darat 2010 ( Bacaan Kali Kedua dan Ketiga)
Download URL: https://www.parlimen.gov.my/files/billindex/pdf/2010/DR082010.pdf
URL: https://www.parlimen.gov.my/files/billindex/pdf/2010/DR082010.pdf
---
---
Reading:
---

_Suruhanjaya Pengangkutan Awam Darat_

**D.R. 8/2010**

RANG UNDANG-UNDANG SURUHANJAYA
PENGANGKUTAN AWAM DARAT 2010

SUSUNAN FASAL

BAHAGIAN I

PERMULAAN

Fasal

1. Tajuk ringkas, permulaan kuat kuasa dan pemakaian

2. Tafsiran

BAHAGIAN II

SURUHANJAYA

3. Penubuhan Suruhanjaya

4. Meterai perbadanan

5. Keanggotaan Suruhanjaya

6. Jadual

7. Kelulusan untuk memegang jawatan lain

8. Tempoh jawatan

9. Saraan dan elaun

10. Pembatalan pelantikan dan peletakan jawatan

11. Pengosongan jawatan

12. Penjalanan sementara fungsi Pengerusi

13. Jawatankuasa

14. Penzahiran kepentingan


-----

_Rang Undang-Undang_

BAHAGIAN III

FUNGSI DAN KUASA SURUHANJAYA

Fasal

15. Fungsi Suruhanjaya

16. Kuasa Suruhanjaya

17. Perkiraan dengan Entiti Kerajaan

18. Tanggungjawab Entiti Kerajaan

19. Pewakilan fungsi dan kuasa Suruhanjaya

20. Arahan oleh Menteri

21. Penyata, laporan, akaun dan maklumat

22. Suruhanjaya boleh menubuhkan dan terlibat dalam pertubuhan
perbadanan

BAHAGIAN IV

PEKERJA SURUHANJAYA

23. Ketua Pegawai Eksekutif

24. Penjalanan sementara fungsi Ketua Pegawai Eksekutif

25. Pelantikan pekerja Suruhanjaya

26. Syarat perkhidmatan

27. Pembayaran faedah persaraan, dsb.

28. Pinjaman, biasiswa dan wang pendahuluan

BAHAGIAN V

KEWANGAN

29. Kumpulan Wang Suruhanjaya Pengangkutan Awam Darat

30. Perbelanjaan yang hendaklah dipertanggungkan pada Kumpulan Wang

31. Pemeliharaan Kumpulan Wang

32. Akaun bank

33. Kuasa untuk meminjam

34. Pelaburan

35. Batasan kontrak

36. Tatacara kewangan

37. Tahun kewangan


-----

_Suruhanjaya Pengangkutan Awam Darat_ 3

BAHAGIAN VI

AM
Fasal

38. Pendakwaan

39. Pekhidmat awam

40. Perlindungan terhadap tindakan guaman dan prosiding undang-undang

41. Akta Perlindungan Pihak Berkuasa Awam 1948

42. Obligasi kerahsiaan

43. Pewakilan dalam prosiding sivil

44. Kuasa untuk membuat peraturan-peraturan

45. Kuasa untuk mengambil kerja

46. Pengambilan kerja pekerja kerajaan

47. Perkara yang dilakukan pada menjangkakan Akta ini diperbuat

JADUAL


-----

_Rang Undang-Undang_


-----

_Suruhanjaya Pengangkutan Awam Darat_ 5

RANG UNDANG-UNDANG

_b e r n a m a_

Suatu Akta untuk mengadakan peruntukan bagi penubuhan
Suruhanjaya Pengangkutan Awam Darat ke arah mencapai
pengangkutan awam darat yang selamat, boleh diharap, responsif,
mudah diakses, cekap, terancang, bersepadu dan mapan,
di samping memastikan penyediaan perkhidmatan yang mampu
dibayar bagi pembawaan penumpang dan perkhidmatan yang
bersaingan bagi pembawaan barangan dan bagi perkara yang
berkaitan dengannya.

[ ]

**DIPERBUAT** oleh Parlimen Malaysia seperti yang berikut:

BAHAGIAN I

PERMULAAN

**Tajuk ringkas, permulaan kuat kuasa dan pemakaian**

**1.** (1) Akta ini bolehlah dinamakan Akta Suruhanjaya Pengangkutan
Awam Darat 2010.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

(3) Akta ini terpakai bagi Semenanjung Malaysia.


-----

6 _Rang Undang-Undang_

**Tafsiran**

**2.** Dalam Akta ini, melainkan jika konteksnya menghendaki
makna yang lain—

“anggota” ertinya Pengerusi dan anggota lain Suruhanjaya yang
dilantik di bawah seksyen 5;

“Entiti Kerajaan” ertinya—

_(a) Kerajaan Persekutuan, atau mana-mana Kerajaan Negeri,_
Pihak Berkuasa Negeri atau kerajaan tempatan; dan

_(b) mana-mana kementerian, jabatan, pejabat, agensi, pihak_
berkuasa, suruhanjaya, jawatankuasa, lembaga, majlis atau
badan lain, yang diperbadankan atau tidak diperbadankan,
bagi Kerajaan Persekutuan, atau bagi mana-mana Kerajaan
Negeri atau kerajaan tempatan, sama ada ditubuhkan di
bawah undang-undang bertulis atau selainnya;

“jawatankuasa” ertinya jawatankuasa yang ditubuhkan oleh
Suruhanjaya di bawah seksyen 13;

“kenderaan barangan” mempunyai erti yang diberikan
kepadanya dalam seksyen 2 Akta Pengangkutan Awam Darat 2010

[Akta ];

“kenderaan pelancongan” mempunyai erti yang diberikan
kepadanya dalam seksyen 2 Akta Pengangkutan Awam Darat
2010;

“kenderaan perkhidmatan awam” mempunyai erti yang diberikan
kepadanya dalam seksyen 2 Akta Pengangkutan Awam Darat
2010;

“kereta api” mempunyai erti yang diberikan kepadanya dalam
seksyen 2 Akta Pengangkutan Awam Darat 2010;

“Ketua Pegawai Eksekutif” ertinya Ketua Pegawai Eksekutif
Suruhanjaya yang dilantik di bawah seksyen 23;

“Kumpulan Wang” ertinya Kumpulan Wang Suruhanjaya
Pengangkutan Awam Darat yang ditubuhkan di bawah
seksyen 29;


-----

_Suruhanjaya Pengangkutan Awam Darat_ 7

“Menteri” ertinya Perdana Menteri;

“Menteri Kewangan” ertinya Menteri yang bertanggungjawab
bagi kewangan;

“orang kurang upaya” mempunyai erti yang diberikan kepadanya
dalam seksyen 2 Akta Orang Kurang Upaya 2008 [Akta 685];

“pegawai dilantik” mempunyai erti yang diberikan kepadanya
dalam seksyen 2 Akta Pengangkutan Awam Darat 2010;

“pekerja” ertinya mana-mana orang yang diambil kerja oleh
Suruhanjaya di bawah seksyen 25, dan termasuklah Ketua Pegawai
Eksekutif;

“pengangkutan awam darat” ertinya pengangkutan atas darat
dengan cara pengangkutan penumpang awam darat dan pengangkutan
barang awam darat, dan termasuklah perkhidmatan pengangkutan
awam darat, terminal, kemudahan, rangkaian, sistem, pengendalian
dan perkhidmatan lain yang berkaitan dengan pengangkutan
sedemikian atau perkhidmatan pengangkutan awam darat;

“pengangkutan barang awam darat” ertinya pembawaan barangan
atas darat dengan cara kenderaan barangan atau kereta api;

“pengangkutan penumpang awam darat” ertinya pembawaan
penumpang, termasuk bagasi mereka, atas darat dengan cara
kenderaan perkhidmatan awam, kenderaan pelancongan atau kereta
api;

“pengendali berlesen” mempunyai erti yang diberikan kepadanya
dalam seksyen 2 Akta Pengangkutan Awam Darat 2010;

“Pengerusi” ertinya Pengerusi Suruhanjaya yang dilantik
di bawah seksyen 5;

“perkhidmatan pengangkutan awam darat” ertinya—

_(a)_ pembawaan penumpang dengan cara pengangkutan
penumpang awam darat; dan

_(b) pembawaan barangan dengan cara pengangkutan barang_
awam darat;


-----

8 _Rang Undang-Undang_

“reka bentuk sejagat” mempunyai erti yang diberikan kepadanya
dalam seksyen 2 Akta Orang Kurang Upaya 2008;

“Suruhanjaya” ertinya Suruhanjaya Pengangkutan Awam Darat
yang ditubuhkan di bawah seksyen 3;

“tarikh yang ditetapkan” ertinya tarikh yang ditetapkan oleh
Menteri di bawah subseksyen 1(2);

“undang-undang pengangkutan awam darat” ertinya Akta ini dan
Akta Pengangkutan Awam Darat 2010, dan termasuklah manamana perundangan subsidiari yang dibuat di bawah undang-undang
itu.

BAHAGIAN II

SURUHANJAYA

**Penubuhan Suruhanjaya**

**3.** (1) Suatu pertubuhan perbadanan dengan nama “Suruhanjaya
Pengangkutan Awam Darat” ditubuhkan.

(2) Suruhanjaya hendaklah kekal turun-temurun dan boleh
membawa guaman dan dibawa guaman terhadapnya atas nama
perbadanannya.

(3) Tertakluk kepada dan bagi maksud Akta ini, Suruhanjaya
boleh, atas apa-apa terma yang disifatkannya patut—

_(a)_ membuat kontrak; dan

_(b)_ berkenaan dengan apa-apa jenis harta alih dan tak alih
dan kepentingan mengenai harta alih dan tak alih—

(i) memperoleh, membeli dan mengambil harta dan
kepentingan itu; dan

(ii) memegang, menikmati, memindahhakkan,
menyerahhakkan, menyerahkan balik, memulangkan,
menggadaikan, menggadaijanjikan, mendemiskan,
menyerahhakkan semula, memindahkan hakmilik,
atau dengan apa-apa cara lain melupuskan,
atau membuat apa-apa urusan mengenai,
harta dan kepentingan yang terletak hak pada
Suruhanjaya.


-----

_Suruhanjaya Pengangkutan Awam Darat_ 9

**Meterai perbadanan**

**4.** (1) Suruhanjaya hendaklah mempunyai suatu meterai perbadanan
yang mengandungi suatu tanda yang diluluskan oleh Suruhanjaya
dan meterai itu boleh dari semasa ke semasa dipecahkan, ditukar,
diubah dan dibuat baharu sebagaimana yang difikirkan patut oleh
Suruhanjaya.

(2) Sehingga suatu meterai diadakan oleh Suruhanjaya, suatu
cap yang mengandungi perkataan “Suruhanjaya Pengangkutan
Awam Darat” bolehlah digunakan dan hendaklah disifatkan sebagai
meterai perbadanan Suruhanjaya.

(3) Meterai perbadanan itu hendaklah disimpan dalam jagaan
Pengerusi atau mana-mana orang lain yang diberi kuasa oleh
Suruhanjaya, dan hendaklah disahkan sama ada oleh Pengerusi
atau mana-mana orang lain yang diberi kuasa oleh Pengerusi
secara bertulis.

(4) Segala surat ikatan, dokumen dan surat cara lain yang
berupa sebagai dimeteraikan dengan meterai perbadanan itu dan
disahkan dengan sewajarnya hendaklah, sehingga dibuktikan
sebaliknya, disifatkan telah disempurnakan dengan sah.

(5) Apa-apa surat ikatan, dokumen atau surat cara lain yang,
jika disempurnakan oleh seseorang yang bukan suatu pertubuhan
perbadanan, tidak dikehendaki supaya dimeteraikan boleh
disempurnakan mengikut cara yang serupa oleh seorang anggota
Suruhanjaya atau mana-mana orang lain yang diberi kuasa oleh
Suruhanjaya bagi pihak Suruhanjaya.

(6) Meterai perbadanan Suruhanjaya hendaklah diberi pengiktirafan
rasmi dan kehakiman.

**Keanggotaan Suruhanjaya**

**5.** Suruhanjaya hendaklah terdiri daripada anggota yang berikut
yang hendaklah dilantik oleh Menteri:

_(a)_ Pengerusi;

_(b)_ Ketua Pegawai Eksekutif;

_(c)_ tidak lebih daripada lima orang wakil Kerajaan; dan


-----

10 _Rang Undang-Undang_

_(d)_ tidak kurang daripada tiga orang tetapi tidak lebih
daripada lima orang anggota lain yang pada pendapat
Menteri mempunyai pengetahuan dan pengalaman dan
menunjukkan keupayaan dan profesionalisme dalam
perkara yang berhubungan dengan pengangkutan awam
darat atau apa-apa kelayakan sesuai yang lain sebagaimana
yang ditentukan oleh Menteri.

**Jadual**

**6.** (1) Peruntukan Jadual hendaklah terpakai bagi anggota
Suruhanjaya.

(2) Menteri boleh meminda Jadual melalui perintah yang
disiarkan dalam _Warta._

**Kelulusan untuk memegang jawatan lain**

**7.** Seseorang anggota Suruhanjaya tidak boleh, semasa memegang
jawatan itu, memegang apa-apa jawatan atau pekerjaan lain,
sama ada yang dibayar saraan atau tidak, tanpa terlebih dahulu
mendapat kelulusan bertulis Menteri.

**Tempoh jawatan**

**8.** (1) Tertakluk kepada apa-apa syarat yang dinyatakan dalam
surat pelantikannya, seseorang anggota Suruhanjaya hendaklah,
melainkan jika dia terlebih dahulu meletakkan jawatannya atau
mengosongkan jawatannya atau pelantikannya dibatalkan terlebih
dahulu, memegang jawatan selama tempoh tidak melebihi tiga
tahun dan layak untuk dilantik semula.

(2) Seksyen ini tidak terpakai bagi Ketua Pegawai Eksekutif.

**Saraan dan elaun**

**9.** (1) Pengerusi hendaklah dibayar apa-apa saraan dan elaun
sebagaimana yang ditentukan oleh Menteri.

(2) Semua anggota lain Suruhanjaya hendaklah dibayar elaun
pada apa-apa kadar yang ditentukan oleh Menteri.


-----

_Suruhanjaya Pengangkutan Awam Darat_ 11

**Pembatalan pelantikan dan peletakan jawatan**

**10.** (1) Menteri boleh, pada bila-bila masa, membatalkan pelantikan
mana-mana anggota Suruhanjaya.

(2) Seseorang anggota Suruhanjaya boleh, pada bila-bila masa,
meletakkan jawatannya dengan memberikan notis secara bertulis
kepada Menteri.

**Pengosongan jawatan**

**11.** Jawatan seseorang anggota Suruhanjaya hendaklah menjadi
kosong—

_(a)_ jika dia mati;

_(b)_ jika dia telah disabitkan atas suatu kesalahan;

_(c)_ jika dia menjadi bankrap;

_(d)_ jika dia tidak sempurna akal atau selainnya tidak berupaya
untuk menunaikan kewajipannya;

_(e)_ dalam hal Pengerusi, jika dia tidak menghadiri mesyuarat
Suruhanjaya tiga kali berturut-turut tanpa kebenaran
secara bertulis daripada Menteri; atau

_(f)_ dalam hal seseorang anggota Suruhanjaya selain Pengerusi,
jika dia tidak menghadiri mesyuarat Suruhanjaya tiga kali
berturut-turut tanpa kebenaran secara bertulis daripada
Pengerusi.

**Penjalanan sementara fungsi Pengerusi**

**12.** Menteri boleh melantik secara sementara mana-mana anggota
Suruhanjaya, selain Ketua Pegawai Eksekutif, untuk bertindak
sebagai Pengerusi selama tempoh apabila—

_(a) jawatan Pengerusi kosong;_

_(b) Pengerusi tidak hadir bertugas atau tidak ada di Malaysia;_
atau

_(c)_ Pengerusi, kerana apa-apa sebab lain, tidak boleh
melaksanakan kewajipan jawatannya.


-----

12 _Rang Undang-Undang_

**Jawatankuasa**

**13.** (1) Suruhanjaya boleh menubuhkan apa-apa jawatankuasa
yang difikirkannya perlu atau suai manfaat untuk membantunya
dalam melaksanakan fungsinya.

(2) Suruhanjaya boleh melantik mana-mana anggotanya untuk
menjadi pengerusi sesuatu jawatankuasa.

(3) Suruhanjaya boleh melantik mana-mana orang untuk menjadi
anggota sesuatu jawatankuasa.

(4) Seseorang anggota jawatankuasa hendaklah memegang jawatan
atas apa-apa syarat dan bagi apa-apa tempoh yang dinyatakan
dalam surat pelantikannya dan layak untuk dilantik semula.

(5) Suruhanjaya boleh membatalkan pelantikan mana-mana
anggota sesuatu jawatankuasa.

(6) Seseorang pengerusi jawatankuasa boleh, pada bila-bila
masa, meletakkan jawatan dengan memberikan notis secara bertulis
kepada Suruhanjaya.

(7) Seseorang anggota jawatankuasa boleh, pada bila-bila masa,
meletakkan jawatan dengan memberikan notis secara bertulis
kepada pengerusi jawatankuasa itu.

(8) Suruhanjaya boleh, pada bila-bila masa, memberhentikan
atau mengubah keanggotaan sesuatu jawatankuasa.

(9) Sesuatu jawatankuasa boleh mengawal selia tatacaranya
sendiri.

(10) Sesuatu jawatankuasa hendaklah tertakluk kepada, dan
bertindak mengikut, apa-apa arahan yang diberikan kepadanya
oleh Suruhanjaya.

(11) Mesyuarat sesuatu jawatankuasa hendaklah diadakan pada
bila-bila masa dan di mana-mana tempat yang ditentukan oleh
pengerusi jawatankuasa itu.


-----

_Suruhanjaya Pengangkutan Awam Darat_ 13

(12) Sesuatu jawatankuasa hendaklah menyebabkan supaya—

_(a)_ minit semua mesyuaratnya disenggarakan dan disimpan
dalam bentuk yang sepatutnya; dan

_(b)_ salinan minit semua mesyuaratnya dikemukakan kepada
Suruhanjaya dengan secepat yang dapat dilaksanakan.

(13) Sesuatu jawatankuasa boleh mengundang mana-mana
orang untuk menghadiri mana-mana mesyuaratnya bagi maksud
menasihatinya tentang apa-apa perkara yang sedang dibincangkan
tetapi orang itu tidak berhak untuk mengundi pada mesyuarat
itu.

(14) Anggota sesuatu jawatankuasa dan mana-mana orang yang
diundang di bawah subseksyen (13) hendaklah dibayar apa-apa
elaun dan belanja lain yang ditentukan oleh Suruhanjaya.

**Penzahiran kepentingan**

**14. (1) Seseorang anggota Suruhanjaya atau mana-mana**
jawatankuasa yang ditubuhkan di bawah seksyen 13 yang mempunyai
atau memperoleh suatu kepentingan langsung atau tidak langsung
sama ada dengan sendiri, menerusi anggota keluarganya atau
menerusi sekutunya berhubung dengan apa-apa perkara yang
sedang dibincangkan oleh Suruhanjaya atau jawatankuasa itu
hendaklah menzahirkan kepada Suruhanjaya atau jawatankuasa
itu, mengikut mana-mana yang berkenaan, hakikat kepentingannya
dan jenis kepentingan itu.

(2) Penzahiran di bawah subseksyen (1) hendaklah direkodkan
dalam minit mesyuarat Suruhanjaya atau jawatankuasa itu,
mengikut mana-mana yang berkenaan, yang dalamnya perkara
itu dibincangkan dan, selepas penzahiran itu, anggota itu—

_(a)_ tidak boleh hadir atau mengambil bahagian dalam manamana perbincangan atau keputusan Suruhanjaya atau
jawatankuasa itu, mengikut mana-mana yang berkenaan,
mengenai perkara itu; dan

_(b)_ tidak boleh dikira bagi maksud membentuk kuorum
Suruhanjaya atau jawatankuasa itu, mengikut mana-mana
yang berkenaan,

apabila perkara itu dibincangkan atau diputuskan.


-----

14 _Rang Undang-Undang_

(3) Seseorang anggota Suruhanjaya atau jawatankuasa yang
tidak menzahirkan kepentingannya sebagaimana yang dikehendaki
di bawah subseksyen (1) melakukan suatu kesalahan dan boleh,
apabila disabitkan, didenda tidak melebihi satu ratus ribu ringgit
atau dipenjarakan selama tempoh tidak melebihi tiga tahun atau
kedua-duanya.

(4) Tiada tindakan atau prosiding Suruhanjaya atau jawatankuasa
boleh ditidaksahkan atas alasan bahawa mana-mana anggota
Suruhanjaya atau jawatankuasa telah melanggar seksyen ini.

(5) Bagi maksud seksyen ini—

“anggota keluarganya”, berhubungan dengan seseorang anggota
Suruhanjaya atau jawatankuasa, termasuklah—

_(a)_ suami atau isterinya;

_(b)_ ibu atau bapanya (termasuk ibu atau bapa suami atau
isterinya);

_(c)_ anaknya (termasuk anak angkat atau anak tiri);

_(d)_ adik-beradiknya (termasuk adik-beradik suami atau
isterinya); dan

_(e)_ suami atau isteri anaknya atau adik-beradiknya; dan

“sekutu”, berhubungan dengan seseorang anggota Suruhanjaya
atau jawatankuasa, ertinya—

_(a)_ orang yang merupakan penama atau pekerja anggota
itu;

_(b)_ firma yang anggota itu atau mana-mana penamanya
merupakan seorang pekongsinya;

_(c)_ pekongsi anggota itu;

_(d)_ pemegang amanah sesuatu amanah yang di bawahnya
anggota itu atau seorang anggota keluarganya ialah
seorang benefisiari; atau

_(e)_ mana-mana perbadanan mengikut pengertian Akta Syarikat
1965 [Akta 125], yang anggota itu atau mana-mana
penamanya atau seseorang anggota keluarganya ialah
seorang pengarah atau mempunyai pemegangan syer
yang substansial dalam perbadanan itu.


-----

_Suruhanjaya Pengangkutan Awam Darat_ 15

BAHAGIAN III

FUNGSI DAN KUASA SURUHANJAYA

**Fungsi Suruhanjaya**

**15.** Suruhanjaya hendaklah mempunyai segala fungsi yang diberikan
kepadanya di bawah undang-undang pengangkutan awam darat
dan hendaklah juga mempunyai fungsi yang berikut:

_(a)_ untuk menasihati Menteri tentang segala perkara yang
berhubungan dengan pengangkutan awam darat, termasuklah
perkara yang berkaitan dengan penjalanan fungsinya di
bawah undang-undang pengangkutan awam darat;

_(b) untuk menggalakkan, meningkatkan, memudahkan dan_
melaksanakan suatu pengangkutan awam darat yang
selamat, boleh diharap, responsif, cekap, terancang,
bersepadu dan mapan;

_(c)_ untuk menggalakkan, meningkatkan, memudahkan dan
melaksanakan penyediaan perkhidmatan mampu dibayar
bagi pembawaan penumpang oleh kenderaan perkhidmatan
awam dan kereta api dan perkhidmatan yang bersaingan
bagi pembawaan barangan oleh pengangkutan barang
awam darat;

_(d)_ untuk menasihati Menteri tentang dasar dan rancangan,
termasuklah skim dan program berkenaan dengan
pengangkutan awam darat dan membangunkan strategi
yang selaras dengan dasar dan rancangan itu, termasuklah
yang berhubungan dengan—

(i) penyediaan, pembangunan, penambahbaikan dan
peluasan pengangkutan awam darat selaras dengan
permintaan pengguna yang dijangka;

(ii) peningkatan keselamatan, kebolehharapan dan
kecekapan perkhidmatan pengangkutan awam darat
melalui perumusan, pelaksanaan dan pemantauan
standard pencapaian minimum;

(iii) penggalakan dan penambahbaikan bagi penyelarasan,
kesepaduan dan kebolehcapaian dalam sistem
pengangkutan awam darat;


-----

16 _Rang Undang-Undang_

(iv) rangka kerja yang bersaingan berkenaan dengan
pengadaan perkhidmatan pengangkutan awam
darat; dan

(v) mekanisme pengurusan permintaan perjalanan;

_(e)_ untuk membantu Menteri dalam membangunkan suatu
rancangan induk negara dan rancangan induk wilayah
atau dokumen dasar atau rancangan lain yang diminta
oleh Menteri dari semasa ke semasa, bagi pengangkutan
awam darat dan mengkaji semula, menyemak dan jika
berkenaan, melaksanakan mana-mana bahagian rancangan
induk negara dan rancangan induk wilayah atau dokumen
dasar atau rancangan lain itu yang termasuk dalam ruang
lingkup fungsi dan kuasanya di bawah undang-undang
pengangkutan awam darat dan membantu Menteri dalam
memantau takat pelaksanaannya oleh Entiti Kerajaan yang
lain yang menjalankan fungsi dan kuasa mereka di bawah
undang-undang bertulis yang lain atau selainnya;

_(f) untuk menasihati Menteri tentang struktur atau mekanisme_
yang adil dan cekap bagi tambang yang dikenakan ke
atas penumpang kenderaan perkhidmatan awam dan
kereta api, yang mampu dibayar oleh penumpang dan
adil kepada pengendali berlesen, dengan mengambil kira
pertimbangan yang berkaitan, termasuklah standard dan
kualiti perkhidmatan yang diberikan;

_(g)_ untuk menasihati Menteri tentang struktur atau mekanisme
yang bersaingan bagi pengangkutan barang darat awam,
dengan mengambil kira pertimbangan yang berkaitan,
termasuklah standard dan kualiti perkhidmatan yang
diberikan dan daya maju pengendali;

_(h)_ untuk menyelia dan mengawal selia pengangkutan awam
darat mengikut undang-undang pengangkutan awam
darat;

_(i) untuk melaksanakan dan menguatkuasakan undang-undang_
pengangkutan awam darat;

_(j) untuk mengkaji semula undang-undang pengangkutan_
awam darat dan mana-mana undang-undang lain yang
melibatkan pengangkutan awam darat dan membuat syor
yang perlu kepada Kerajaan;


-----

_Suruhanjaya Pengangkutan Awam Darat_ 17

_(k) untuk menggalakkan, memudahkan, meningkatkan_
dan melaksanakan penggunaan teknologi baru bagi
penambahbaikan prestasi dari segi alam sekitar atau
pematuhan alam sekitar bagi pengangkutan awam darat
dan mengawal selia penggunaan teknologi baru itu;

_(l) untuk menyiasat dan mengkaji semula kemalangan_
dan insiden kereta api mengikut dan tertakluk kepada
fungsinya di bawah Akta Pengangkutan Awam Darat
2010 dan mengambil apa-apa tindakan yang responsif
yang difikirkannya sesuai;

_(m) untuk menjalankan siasatan mengenai, menjalankan tinjauan_
dan penyelidikan ke atas, mengumpul, menganalisis
dan menyiarkan maklumat, statistik dan faktor yang
mempengaruhi atau berkaitan dengan pembangunan atau
penambahbaikan pengangkutan awam darat, termasuklah
mengurangkan kesesakan jalan atau untuk menjalankan
fungsi Suruhanjaya dengan lebih baik;

_(n)_ untuk memupuk dan menggalakkan kefahaman yang lebih
baik bagi dasar, rancangan, strategi, skim dan program
yang terkandung dalam rancangan induk pengangkutan
awam darat yang diperihalkan dalam perenggan _(e),_
sama ada secara sendirian atau bersesama dengan Entiti
Kerajaan atau mana-mana orang lain;

_(o)_ untuk mengeluarkan garis panduan atau pekeliling
berhubungan dengan pelaksanaan dan penguatkuasaan
peruntukan undang-undang pengangkutan awam darat;

_(p)_ untuk mengesyorkan kepada Entiti Kerajaan yang berkaitan
apa-apa dasar, undang-undang dan tindakan yang hendaklah
diguna pakai oleh mereka bagi memudahkan pencapaian
pengangkutan awam darat yang selamat, boleh diharap,
responsif, cekap, terancang, bersepadu dan mapan;

_(q)_ untuk menasihati atau memberikan garis panduan atau
syor kepada Entiti Kerajaan yang berkaitan berhubungan
dengan persepaduan penggunaan tanah dan perancangan
dan dasar pengangkutan awam darat;

_(r)_ untuk menggalakkan dan memudahkan pematuhan
kemudahan, ameniti dan perkhidmatan pengangkutan
awam darat dengan reka bentuk sejagat bagi memudahkan
akses kepada kemudahan, ameniti dan perkhidmatan itu
dan penggunaannya oleh orang kurang upaya;


-----

18 _Rang Undang-Undang_

_(s)_ untuk melaksanakan apa-apa fungsi lain sebagaimana
yang diberikan kepada Suruhanjaya oleh undang-undang
pengangkutan awam darat; dan

_(t)_ untuk menjalankan segala aktiviti dan membuat segala
benda yang pada hemat Suruhanjaya diperlukan, berfaedah
atau sesuai bagi maksud menjalankan atau yang berkaitan
dengan pelaksanaan fungsinya di bawah undang-undang
pengangkutan awam darat.

**Kuasa Suruhanjaya**

**16.** (1) Suruhanjaya hendaklah mempunyai kuasa untuk melakukan
segala benda yang perlu atau suai manfaat bagi, atau yang
berkaitan dengan, pelaksanaan fungsinya di bawah undang-undang
pengangkutan awam darat.

(2) Tanpa menjejaskan keluasan subseksyen (1), kuasa
Suruhanjaya hendaklah termasuk kuasa—

_(a)_ untuk menggunakan semua harta Suruhanjaya, alih dan
tak alih, mengikut apa-apa cara yang difikirkan suai
manfaat oleh Suruhanjaya termasuk menggadaijanjikan
harta itu bagi pemerdapatan pinjaman;

_(b)_ untuk mengenakan fi atau caj bagi perkhidmatan yang
diberikan oleh Suruhanjaya;

_(c)_ untuk melantik mana-mana ejen, pakar atau perunding
yang difikirkannya patut untuk membantu Suruhanjaya
dalam melaksanakan fungsinya;

_(d)_ untuk memberikan pinjaman dan biasiswa kepada pekerja
Suruhanjaya bagi apa-apa maksud yang diluluskan oleh
Menteri;

_(e) untuk merumuskan dan melaksanakan program bagi_
pelaksanaan fungsi Suruhanjaya dengan wajar dan
berkesan, termasuklah program bagi pembangunan sumber
manusia, pembiayaan dan kerjasama;

_(f)_ untuk bekerjasama dengan Entiti Kerajaan atau manamana pertubuhan perbadanan yang lain bagi maksud
melaksanakan fungsi Suruhanjaya; dan

_(g)_ untuk melakukan apa-apa jua yang bersampingan dengan
mana-mana fungsinya.


-----

_Suruhanjaya Pengangkutan Awam Darat_ 19

**Perkiraan dengan Entiti Kerajaan**

**17.** (1) Tertakluk kepada subseksyen (2), Suruhanjaya boleh
membuat perjanjian atau perkiraan dengan mana-mana Entiti
Kerajaan berkenaan dengan—

_(a)_ penjalanan oleh Suruhanjaya dan Entiti Kerajaan itu akan
apa-apa fungsi dan kuasa mereka masing-masing; atau

_(b)_ penjalanan atau pengadaan oleh Entiti Kerajaan itu, bagi
pihak Suruhanjaya, apa-apa kerja atau perkhidmatan.

(2) Mana-mana perjanjian atau perkiraan yang dibuat di bawah
subseksyen (1) hendaklah—

_(a)_ dengan kebenaran Menteri dalam hal sesuatu Entiti
Kerajaan Persekutuan;

_(b)_ dengan kebenaran Kerajaan Negeri masing-masing dalam
hal sesuatu Entiti Kerajaan Negeri; dan

_(c)_ tertakluk kepada dan mengikut undang-undang yang
mentadbirkan fungsi dan kuasa Entiti Kerajaan yang
berkaitan.

**Tanggungjawab Entiti Kerajaan**

**18.** Menjadi tanggungjawab tiap-tiap Entiti Kerajaan untuk—

_(a)_ bekerjasama dengan dan membantu Suruhanjaya,
termasuk memberikan apa-apa maklumat yang dalam
kawalan mereka atau keupayaan mereka untuk
memperoleh, sebagaimana yang dikehendaki oleh
Suruhanjaya dan mana-mana pegawai dilantik dalam
pelaksanaan fungsi Suruhanjaya dan penjalanan kuasa
Suruhanjaya di bawah undang-undang pengangkutan
awam darat; dan

_(b)_ jika berkaitan, merujuk dan menggunakan maklumat
dan statistik yang disebarkan oleh Suruhanjaya dalam
pelaksanaan fungsi Entiti Kerajaan itu dan dalam
menjalankan kuasanya.


-----

20 _Rang Undang-Undang_

**Pewakilan fungsi dan kuasa Suruhanjaya**

**19.** (1) Suruhanjaya boleh, secara bertulis, mewakilkan manamana fungsi dan kuasanya di bawah undang-undang pengangkutan
awam darat, kecuali kuasa untuk membuat perundangan subsidiari,
kepada—

_(a)_ seorang anggota Suruhanjaya;

_(b)_ suatu jawatankuasa; dan

_(c)_ mana-mana pekerja Suruhanjaya.

(2) Mana-mana orang yang diwakilkan dengan fungsi atau
kuasa sedemikian adalah terikat untuk mematuhi dan mengambil
kira segala syarat dan sekatan yang dikenakan oleh Suruhanjaya
dan segala kehendak, tatacara dan perkara yang dinyatakan oleh
Suruhanjaya.

(3) Mana-mana fungsi dan kuasa yang diwakilkan di bawah
seksyen ini hendaklah dilaksanakan dan dijalankan atas nama dan
bagi pihak Suruhanjaya.

(4) Pewakilan di bawah seksyen ini tidak menghalang Suruhanjaya
daripada melaksanakan atau menjalankan sendiri mana-mana fungsi
dan kuasa yang telah diwakilkan itu pada bila-bila masa.

**Arahan oleh Menteri**

**20.** (1) Suruhanjaya adalah bertanggungjawab kepada Menteri.

(2) Menteri boleh memberi Suruhanjaya arahan yang bersifat
am, yang selaras dengan peruntukan undang-undang pengangkutan
awam darat, yang berhubungan dengan pelaksanaan fungsi dan
kuasa Suruhanjaya dan Suruhanjaya hendaklah melaksanakan
arahan itu.

**Penyata, laporan, akaun dan maklumat**

**21.** (1) Suruhanjaya hendaklah memberi Menteri, dan mana-mana
pihak berkuasa awam yang dinyatakan oleh Menteri, apa-apa
penyata, laporan, akaun dan maklumat berkenaan dengan aktiviti
dan kewangannya sebagaimana yang dikehendaki atau diarahkan
oleh Menteri dari semasa ke semasa.


-----

_Suruhanjaya Pengangkutan Awam Darat_ 21

(2) Penyata, laporan, akaun dan maklumat itu hendaklah dalam
apa-apa bentuk dan hendaklah mengandungi apa-apa maklumat
yang berhubungan dengan prosiding dan dasar Suruhanjaya dan
apa-apa perkara lain sebagaimana yang dinyatakan oleh Menteri
dari semasa ke semasa.

**Suruhanjaya boleh menubuhkan dan terlibat dalam pertubuhan**
**perbadanan**

**22.** Suruhanjaya boleh, dengan kelulusan Menteri dan persetujuan
Menteri Kewangan, menubuhkan dan terlibat dalam mana-mana
pertubuhan perbadanan bagi maksud meningkatkan standard tahap
perkhidmatan yang berhubungan dengan pengangkutan awam
darat atau bagi apa-apa maksud lain yang disifatkan perlu untuk
menggalakkan pembangunan dan penambahbaikan pengangkutan
awam darat.

BAHAGIAN IV

PEKERJA SURUHANJAYA

**Ketua Pegawai Eksekutif**

**23.** (1) Menteri hendaklah melantik seorang Ketua Pegawai
Eksekutif atas apa-apa terma dan syarat, dan yang hendaklah
dibayar apa-apa saraan dan elaun, yang difikirkannya wajar.

(2) Suruhanjaya hendaklah meletakhakkan pada Ketua Pegawai
Eksekutif apa-apa kuasa dan mengenakan ke atasnya apa-apa
kewajipan yang ditentukan oleh Suruhanjaya.

(3) Ketua Pegawai Eksekutif hendaklah bertanggungjawab bagi
pentadbiran dan pengurusan fungsi dan hal ehwal hari ke hari
Suruhanjaya pada keseluruhannya.

(4) Ketua Pegawai Eksekutif hendaklah mempunyai kawalan
am ke atas pekerja Suruhanjaya.

(5) Ketua Pegawai Eksekutif hendaklah melaksanakan apa-apa
kewajipan lain yang diarahkan oleh Suruhanjaya dari semasa ke
semasa.


-----

22 _Rang Undang-Undang_

(6) Dalam menunaikan kewajipannya, Ketua Pegawai Eksekutif
hendaklah bertindak di bawah kuasa dan mengikut arahan am
Suruhanjaya.

(7) Ketua Pegawai Eksekutif hendaklah menjadi seorang pekerja
Suruhanjaya.

**Penjalanan sementara fungsi Ketua Pegawai Eksekutif**

**24.** Menteri boleh melantik mana-mana pekerja Suruhanjaya
untuk bertindak sebagai Ketua Pegawai Eksekutif semasa apa-apa
tempoh yang—

_(a)_ jawatan Ketua Pegawai Eksekutif kosong;

_(b)_ Ketua Pegawai Eksekutif tidak hadir bertugas atau tidak
ada di Malaysia; atau

_(c)_ Ketua Pegawai Eksekutif, kerana apa-apa sebab lain, tidak
dapat melaksanakan kewajipan jawatannya.

**Pelantikan pekerja Suruhanjaya**

**25.** Suruhanjaya boleh, dari semasa ke semasa, melantik dan
mengambil kerja apa-apa bilangan pekerja yang difikirkannya
wajar dan perlu dan atas apa-apa terma yang difikirkannya sesuai
bagi menjalankan maksud undang-undang pengangkutan awam
darat.

**Syarat perkhidmatan**

**26.** Suruhanjaya boleh, dengan kelulusan Menteri, menentukan
syarat perkhidmatan pekerjanya.

**Pembayaran faedah persaraan, dsb.**

**27.** Suruhanjaya boleh membuat perkiraan bagi pembayaran
kepada pekerjanya dan orang tanggungan mereka apa-apa faedah
persaraan, pencen, ganjaran dan elaun lain yang ditentukan oleh
Suruhanjaya.


-----

_Suruhanjaya Pengangkutan Awam Darat_ 23

**Pinjaman, biasiswa dan wang pendahuluan**

**28. Suruhanjaya boleh memberikan pinjaman, biasiswa dan wang**
pendahuluan kepada pekerjanya bagi apa-apa maksud dan atas
apa-apa terma yang ditentukan oleh Suruhanjaya.

BAHAGIAN V

KEWANGAN

**Kumpulan Wang Suruhanjaya Pengangkutan Awam Darat**

**29.** (1) Suatu kumpulan wang yang dikenali sebagai “Kumpulan
Wang Suruhanjaya Pengangkutan Awam Darat” ditubuhkan dan
hendaklah ditadbirkan dan dikawal oleh Suruhanjaya.

(2) Kumpulan Wang hendaklah terdiri daripada—

_(a)_ apa-apa wang yang diperuntukkan dari semasa ke semasa
oleh Parlimen;

_(b) semua atau mana-mana bahagian fi lesen pengendali atau_
fi lain, caj pentadbiran atau caj lain yang dikenakan oleh
atau yang kena dibayar kepada Suruhanjaya di bawah
undang-undang pengangkutan awam darat;

_(c)_ semua wang yang diperoleh sebagai pendapatan daripada
pelaburan yang dibuat oleh Suruhanjaya;

_(d)_ semua wang yang diperoleh daripada penjualan, pelupusan,
pemajakan atau penyewaan, atau apa-apa urus niaga
lain mengenai, apa-apa harta, gadai janji, gadaian atau
debentur yang terletak hak pada atau yang diperoleh
oleh Suruhanjaya;

_(e)_ semua wang dan harta lain yang dengan apa-apa cara
menjadi kena dibayar kepada atau terletak hak pada
Suruhanjaya berkenaan dengan apa-apa perkara yang
bersampingan dengan fungsi dan kuasanya;

_(f)_ apa-apa kos yang dibayar kepada, atau didapatkan oleh,
Suruhanjaya dalam mana-mana penyelesaian tindakan
atau prosiding, sivil atau jenayah;

_(g)_ semua wang yang dipinjam oleh Suruhanjaya di bawah
seksyen 33; dan


-----

24 _Rang Undang-Undang_

_(h)_ semua wang lain yang diterima dengan sah oleh
Suruhanjaya,

tetapi tidak termasuk wang atau jumlah wang yang kena dibayar
kepada Kumpulan Wang Pengangkutan Awam Darat yang ditubuhkan
di bawah Akta Pengangkutan Awam Darat 2010.

**Perbelanjaan yang hendaklah dipertanggungkan pada Kumpulan**
**Wang**

**30.** Kumpulan Wang hendaklah dibelanjakan bagi maksud yang
berikut:

_(a)_ untuk membayar apa-apa perbelanjaan yang dilakukan
secara sah oleh Suruhanjaya;

_(b)_ untuk membayar saraan, elaun dan belanja lain anggota
Suruhanjaya, anggota jawatankuasa dan pekerja
Suruhanjaya, termasuk pemberian pinjaman, biasiswa
dan wang pendahuluan, elaun persaraan, faedah persaraan,
pencen, ganjaran dan faedah lain;

_(c)_ untuk membayar apa-apa belanja, kos atau perbelanjaan
lain berhubungan dengan perolehan barangan dan
perkhidmatan, termasuk pengambilan khidmat perunding,
fi dan kos guaman dan fi serta kos lain, yang dilakukan
atau diterima dengan sepatutnya oleh Suruhanjaya dalam
pelaksanaan fungsinya dan penjalanan kuasanya di bawah
undang-undang pengangkutan awam darat;

_(d)_ untuk membeli atau menyewa kelengkapan, jentera dan apaapa bahan lain, memperoleh tanah dan apa-apa aset, dan
membina bangunan, dan menjalankan apa-apa kerja dan
usaha lain dalam pelaksanaan fungsinya atau penjalanan
kuasanya di bawah undang-undang pengangkutan awam
darat;

_(e)_ untuk membayar balik apa-apa wang yang dipinjam di
bawah seksyen 33 dan bunga yang kena dibayar atas
wang yang dipinjam itu; dan

_(f)_ secara amnya, untuk membayar apa-apa belanja bagi
melaksanakan peruntukan undang-undang pengangkutan
awam darat.


-----

_Suruhanjaya Pengangkutan Awam Darat_ 25

**Pemeliharaan Kumpulan Wang**

**31.** Menjadi kewajipan Suruhanjaya untuk memelihara Kumpulan
Wang dengan melaksanakan fungsinya dan menjalankan kuasanya
di bawah Akta ini dengan sedemikian cara supaya dapat dipastikan
bahawa jumlah hasil Suruhanjaya mencukupi untuk membayar
semua jumlah wang yang boleh dipertanggungkan dengan sepatutnya
kepada akaun hasilnya, termasuk susut nilai dan bunga atas modal
dari setahun ke setahun.

**Akaun bank**

**32.** Suruhanjaya hendaklah membuka dan menyenggarakan akaun
atau akaun-akaun dengan mana-mana bank atau bank-bank di
Malaysia sebagaimana yang difikirkan patut oleh Suruhanjaya.

**Kuasa untuk meminjam**

**33.** Suruhanjaya boleh, dari semasa ke semasa, meminjam dalam
apa-apa bentuk dan atas apa-apa terma yang diluluskan oleh
Menteri dengan persetujuan Menteri Kewangan, apa-apa wang
yang diperlukan oleh Suruhanjaya bagi memenuhi mana-mana
obligasinya atau bagi menunaikan mana-mana kewajipannya.

**Pelaburan**

**34.** Wang Suruhanjaya hendaklah, setakat yang tidak diperlukan
untuk dibelanjakan dengan segera oleh Suruhanjaya di bawah
Akta ini, dilaburkan mengikut apa-apa cara yang diluluskan oleh
Menteri dengan persetujuan Menteri Kewangan.

**Batasan kontrak**

**35. Suruhanjaya tidak boleh, tanpa kelulusan Menteri dan**
persetujuan Menteri Kewangan, membuat apa-apa kontrak yang
di bawahnya Suruhanjaya dikehendaki untuk membayar atau
menerima suatu amaun yang melebihi sepuluh juta ringgit.


-----

26 _Rang Undang-Undang_

**Tatacara kewangan**

**36.** Tertakluk kepada Akta ini dan kelulusan Menteri, Suruhanjaya
hendaklah menentukan tatacara kewangannya sendiri.

**Tahun kewangan**

**37.** Tahun kewangan Suruhanjaya hendaklah bermula pada
1 Januari dan berakhir pada 31 Disember setiap tahun.

BAHAGIAN VI

AM

**Pendakwaan**

**38. (1) Suatu pendakwaan bagi mana-mana kesalahan di bawah**
Akta ini tidak boleh dimulakan kecuali oleh atau dengan keizinan
secara bertulis daripada Pendakwa Raya.

(2) Mana-mana pekerja Suruhanjaya yang diberi kuasa secara
bertulis oleh Pendakwa Raya boleh menjalankan pendakwaan bagi
mana-mana kesalahan di bawah Akta ini.

**Pekhidmat awam**

**39. Semua anggota Suruhanjaya dan anggota mana-mana**
jawatankuasa, dan pekerja dan ejen Suruhanjaya, semasa menunaikan
kewajipan mereka di bawah Akta ini sebagai anggota, pekerja
atau ejen sedemikian, hendaklah disifatkan sebagai pekhidmat
awam mengikut pengertian Kanun Keseksaan [Akta 574].

**Perlindungan terhadap tindakan guaman dan prosiding**
**undang-undang**

**40.** Tiada tindakan, guaman, pendakwaan atau prosiding lain boleh
diambil atau dibawa, dimulakan atau dibuat dalam mana-mana
mahkamah terhadap—

_(a)_ Suruhanjaya; atau

_(b)_ mana-mana anggota Suruhanjaya atau anggota jawatankuasa,
mana-mana pekerja atau ejen Suruhanjaya,


-----

_Suruhanjaya Pengangkutan Awam Darat_ 27

berkenaan dengan apa-apa perbuatan, pengabaian atau keingkaran
yang dibuat atau dilakukannya dengan suci hati atau apa-apa
peninggalan yang ditinggalkan olehnya dengan suci hati, atas
sifat sedemikian.

**Akta Perlindungan Pihak Berkuasa Awam 1948**

**41.** Akta Perlindungan Pihak Berkuasa Awam 1948 [Akta 198]
hendaklah terpakai bagi apa-apa tindakan, guaman, pendakwaan
atau prosiding terhadap Suruhanjaya atau terhadap anggota
Suruhanjaya, anggota jawatankuasa, dan pekerja atau ejen
Suruhanjaya berkenaan dengan apa-apa perbuatan, pengabaian
atau keingkaran yang dibuat atau dilakukan olehnya dengan suci
hati atau apa-apa peninggalan yang ditinggalkan olehnya dengan
suci hati, atas sifat sedemikian.

**Obligasi kerahsiaan**

**42.** (1) Kecuali bagi apa-apa maksud Akta ini atau bagi maksud
apa-apa prosiding sivil atau jenayah di bawah mana-mana
undang-undang bertulis atau jika selainnya dibenarkan oleh
Suruhanjaya—

_(a)_ tiada anggota Suruhanjaya atau mana-mana jawatankuasanya
atau mana-mana pekerja atau ejen Suruhanjaya atau
mana-mana orang yang menghadiri mana-mana mesyuarat
Suruhanjaya atau mana-mana jawatankuasanya, sama ada
dalam atau selepas tempoh jawatan atau pekerjaannya,
boleh menzahirkan apa-apa maklumat yang didapatinya
dalam penjalanan tugasnya dan yang tidak disiarkan
menurut undang-undang pengangkutan awam darat;
dan

_(b)_ tiada seorang lain pun yang, melalui apa-apa cara,
mempunyai akses kepada apa-apa maklumat atau dokumen
yang berhubungan dengan hal ehwal Suruhanjaya boleh
menzahirkan maklumat atau dokumen itu.

(2) Mana-mana orang yang melanggar subseksyen (1) melakukan
suatu kesalahan dan boleh, apabila disabitkan, didenda tidak
melebihi satu ratus ribu ringgit atau dipenjarakan selama tempoh
tidak melebihi tiga tahun atau kedua-duanya.


-----

28 _Rang Undang-Undang_

**Pewakilan dalam prosiding sivil**

**43.** Walau apa pun peruntukan mana-mana undang-undang bertulis
yang lain—

_(a)_ dalam mana-mana prosiding sivil oleh atau terhadap
Suruhanjaya;

_(b)_ dalam mana-mana prosiding sivil terhadap mana-mana
pekerja berhubung dengan pelaksanaan fungsinya di
bawah undang-undang pengangkutan awam darat; atau

_(c)_ dalam mana-mana prosiding sivil yang lain yang dalamnya
Suruhanjaya dikehendaki atau dibenarkan oleh mahkamah
untuk diwakili, atau didengar, atau selainnya berhak
untuk diwakili atau didengar,

mana-mana orang yang diberi kuasa oleh Suruhanjaya bagi maksud
itu boleh, bagi pihak Suruhanjaya atau pekerja itu, memulakan
prosiding sedemikian atau hadir dalam prosiding itu dan boleh
membuat semua kehadiran dan permohonan dan melakukan
semua perbuatan yang berkenaan dengan prosiding itu bagi pihak
Suruhanjaya atau pekerja itu.

**Kuasa untuk membuat peraturan-peraturan**

**44.** Menteri boleh membuat peraturan-peraturan yang suai manfaat
atau perlu untuk melaksanakan sepenuhnya Akta ini atau untuk
melaksanakan peruntukan Akta ini dengan lebih baik.

**Kuasa untuk mengambil kerja**

**45.** Suruhanjaya boleh mengambil kerja dan membayar ejen
dan penasihat teknikal, termasuk peguam bela dan peguam cara,
jurubank, perunding dan orang lain, untuk menguruskan apa-apa
urusan atau untuk melakukan apa-apa perbuatan yang dikehendaki
untuk diuruskan atau dilakukan pada melaksanakan fungsinya,
penjalanan kuasanya atau bagi menjalankan maksud Akta ini
dengan lebih baik.


-----

_Suruhanjaya Pengangkutan Awam Darat_ 29

**Pengambilan kerja pekerja kerajaan**

**46. (1) Suruhanjaya hendaklah, pada tarikh yang ditetapkan,**
menerima ke dalam penggajiannya tiap-tiap orang yang sebaik sebelum
tarikh itu berada dalam penggajian atau perkhidmatan—

_(a) Lembaga Pelesenan Kenderaan Perdagangan Semenanjung_
Malaysia; dan

_(b) Jabatan Keretapi, Kementerian Pengangkutan,_

yang telah diberi pilihan oleh Kerajaan Malaysia dan telah memilih
untuk berkhidmat sebagai pekerja Suruhanjaya.

(2) Tiap-tiap orang sedemikian yang memilih di bawah
subseksyen (1) untuk berkhidmat sebagai seorang pekerja Suruhanjaya
hendaklah diambil kerja oleh Suruhanjaya atas terma dan syarat
perkhidmatan yang tidak kurang baiknya daripada terma dan
syarat perkhidmatan yang kepadanya dia berhak sebaik sebelum
tarikh yang ditetapkan.

(3) Sehingga terma dan syarat perkhidmatan pekerjanya
ditentukan oleh Suruhanjaya, skim dan terma dan syarat perkhidmatan
pekerja Lembaga Pelesenan Kenderaan Perdagangan Semenanjung
Malaysia atau Jabatan Keretapi, Kementerian Pengangkutan,
mengikut mana-mana yang berkenaan, hendaklah terus terpakai
bagi tiap-tiap orang yang diambil kerja oleh Suruhanjaya di bawah
subseksyen (1).

**Perkara yang dilakukan pada menjangkakan Akta ini**
**diperbuat**

**47.** Segala perkara yang dilakukan oleh mana-mana orang
atau pihak berkuasa bagi pihak Suruhanjaya sebagai persediaan
bagi dan ke arah pelaksanaan atau pentadbiran yang sepatutnya
mana-mana peruntukan Akta ini, dan apa-apa perbelanjaan yang
dilakukan berhubungan dengannya, pada menjangkakan Akta ini
diperbuat hendaklah disifatkan telah dibenarkan oleh Akta ini,
dan segala hak yang diperoleh atau obligasi yang ditanggung bagi
pihak Suruhanjaya daripada apa-apa yang dilakukan sedemikian
hendaklah, pada tarikh yang ditetapkan, disifatkan sebagai hak
dan obligasi Suruhanjaya.


-----

30 _Rang Undang-Undang_

JADUAL

[Seksyen 6]

**Masa dan tempat mesyuarat**

**1.** (1) Suruhanjaya hendaklah mengadakan seberapa banyak mesyuarat yang
perlu bagi melaksanakan fungsinya dengan cekap dan mesyuarat itu hendaklah
diadakan di mana-mana tempat dan pada bila-bila masa yang diputuskan oleh
Pengerusi, dengan syarat bahawa Pengerusi tidak boleh membenarkan lebih
daripada dua bulan berlalu antara mesyuarat.

(2) Pengerusi hendaklah memanggil mesyuarat jika diminta untuk berbuat
demikian secara bertulis oleh Menteri atau oleh sekurang-kurangnya dua
anggota Suruhanjaya.

**Kuorum**

**2.** Pengerusi dan sekurang-kurangnya separuh daripada anggota Suruhanjaya yang
lain hendaklah membentuk kuorum bagi mana-mana mesyuarat Suruhanjaya.

**Undi pemutus**

**3.** Jika mengenai apa-apa persoalan yang hendak ditentukan oleh Suruhanjaya
terdapat bilangan undi yang sama banyak, Pengerusi hendaklah mempunyai
undi pemutus di samping undi biasanya.

**Suruhanjaya boleh mengundang orang lain untuk menghadiri**
**mesyuarat**

**4.** (1) Suruhanjaya boleh mengundang mana-mana orang untuk menghadiri
mana-mana mesyuarat atau pertimbangtelitian Suruhanjaya bagi maksud
menasihatinya tentang apa-apa perkara yang sedang dibincangkan, tetapi manamana orang yang hadir itu tidak berhak untuk mengundi pada mesyuarat atau
pertimbangtelitian itu.

(2) Seseorang yang diundang di bawah subperenggan (1) hendaklah dibayar
apa-apa elaun sebagaimana yang ditentukan oleh Suruhanjaya.

**Minit**

**5.** (1) Suruhanjaya hendaklah menyebabkan supaya minit kesemua mesyuaratnya
disenggarakan dan disimpan dalam bentuk yang sepatutnya.

(2) Minit mesyuarat Suruhanjaya, jika ditandatangani dengan sewajarnya,
hendaklah, dalam mana-mana prosiding undang-undang, diterima sebagai
keterangan prima facie mengenai fakta yang dinyatakan dalam minit itu tanpa
bukti selanjutnya.


-----

_Suruhanjaya Pengangkutan Awam Darat_ 31

(3) Tiap-tiap mesyuarat Suruhanjaya yang berkenaan dengannya minit telah
dibuat mengikut subperenggan (1) dan (2) hendaklah disifatkan telah dipanggil
dan diadakan dengan sewajarnya dan semua anggota dalam mesyuarat itu layak
dengan sewajarnya untuk bertindak.

**Tatacara**

**6.** Suruhanjaya boleh mengawal selia tatacaranya sendiri.

**Kesahan perbuatan dan prosiding**

**7.** Tiada perbuatan yang dilakukan atau prosiding yang diambil di bawah
Akta ini boleh dipersoalkan atas alasan bahawa—

_(a)_ terdapat apa-apa kekosongan dalam keanggotaan, atau terdapat apa-apa
kecacatan dalam penubuhan, Suruhanjaya; atau

_(b)_ terdapat apa-apa peninggalan, kecacatan atau ketidakteraturan yang
tidak menyentuh merit kes itu.

**Anggota hendaklah menumpukan masa kepada urusan Suruhanjaya**

**8.** Anggota Suruhanjaya hendaklah menumpukan masa kepada urusan
Suruhanjaya sebagaimana yang perlu untuk menunaikan kewajipan mereka
dengan berkesan.

HURAIAN

Akta Suruhanjaya Pengangkutan Awam Darat 2010 yang dicadangkan (“Akta
yang dicadangkan”) bertujuan untuk menubuhkan Suruhanjaya Pengangkutan
Awam Darat dengan kuasa untuk mengawal selia pengangkutan awam darat dan
menguatkuasakan undang-undang pengangkutan awam darat ke arah mencapai
pengangkutan awam darat yang selamat, boleh diharap, responsif, mudah diakses,
cekap, terancang, bersepadu, mampu dibayar, bersaingan dan mapan.

BAHAGIAN I

2. Bahagian I memperkatakan perkara permulaan.

3. Fasal 1 mengandungi tajuk ringkas Akta yang dicadangkan dan memberi
Menteri kuasa untuk menetapkan tarikh permulaan kuat kuasa Akta yang
dicadangkan. Fasal ini menyatakan dengan jelas bahawa Akta yang dicadangkan
hanya terpakai bagi Semenanjung Malaysia.

4. _Fasal 2 mengandungi takrif perkataan tertentu yang digunakan dalam Akta_
yang dicadangkan.


-----

32 _Rang Undang-Undang_

BAHAGIAN II

5. Bahagian II mengandungi peruntukan yang berhubungan dengan penubuhan
Suruhanjaya.

6. Fasal 3 mengadakan peruntukan bagi penubuhan Suruhanjaya.

7. Fasal 4 membenarkan Suruhanjaya untuk mempunyai meterai
perbadanan.

8. Fasal 5 mengandungi peruntukan tentang keanggotaan Suruhanjaya yang
tidak melebihi dua belas orang anggota.

9. Fasal 6 memperuntukkan tatacara yang hendaklah dipatuhi oleh Suruhanjaya
sebagaimana yang dinyatakan dalam Jadual.

10. _Fasal 7 menghendaki seseorang anggota Suruhanjaya mendapatkan_
kelulusan Menteri terlebih dahulu sebelum memegang apa-apa jawatan lain.

11. _Fasal 8_ memperkatakan tempoh jawatan anggota Suruhanjaya.

12. _Fasal 9 mengadakan peruntukan bagi pembayaran saraan dan elaun_
kepada anggota Suruhanjaya.

13. _Fasal 10 mengadakan peruntukan bagi pembatalan pelantikan anggota_
Suruhanjaya dan peletakan jawatan mereka.

14. _Fasal 11 menyatakan keadaan-keadaan yang menjadikan jawatan seseorang_
anggota Suruhanjaya kosong.

15. _Fasal 12 memberi Menteri kuasa untuk melantik secara sementara mana-_
mana anggota Suruhanjaya, selain Ketua Pegawai Eksekutif, untuk menjalankan
fungsi Pengerusi jika jawatan Pengerusi kosong atau apabila Pengerusi tidak
hadir atau tidak dapat melaksanakan fungsinya.

16. _Fasal 13_ memberi Suruhanjaya kuasa untuk menubuhkan jawatankuasa
untuk membantunya.

17. _Fasal 14 menghendaki seseorang anggota Suruhanjaya atau mana-_
mana jawatankuasa yang ditubuhkan oleh Suruhanjaya supaya menzahirkan
kepentingannya dalam apa-apa perkara yang dibincangkan oleh Suruhanjaya
atau jawatankuasa itu. Kegagalan untuk menzahirkan adalah suatu kesalahan
dan tertakluk kepada penalti.

BAHAGIAN III

18. Bahagian III memperkatakan fungsi dan kuasa Suruhanjaya.

19. _Fasal 15_ dan 16 menyatakan fungsi dan kuasa Suruhanjaya.


-----

_Suruhanjaya Pengangkutan Awam Darat_ 33

20. _Fasal 17 membenarkan Suruhanjaya membuat perjanjian atau perkiraan_
dengan mana-mana Entiti Kerajaan berkenaan dengan penjalanan fungsi dan
kuasa mereka masing-masing atau apa-apa kerja atau perkhidmatan. Apa-apa
perjanjian atau perkiraan sedemikian adalah tertakluk kepada undang-undang
yang mentadbir fungsi dan kuasa Entiti Kerajaan yang berkenaan.

21. _Fasal 18 menyatakan tanggungjawab tertentu Entiti Kerajaan untuk_
bekerjasama dengan dan membantu Suruhanjaya.

22. _Fasal 19 membenarkan Suruhanjaya untuk mewakilkan apa-apa fungsi_
dan kuasa kepada anggota Suruhanjaya, jawatankuasa Suruhanjaya atau pekerja
Suruhanjaya.

23. _Fasal 20 memberi Menteri kuasa untuk mengeluarkan arahan kepada_
Suruhanjaya.

24. _Fasal 21 meletakkan kewajipan ke atas Suruhanjaya untuk memberikan_
penyata, laporan, akaun dan maklumat tertentu kepada Menteri atau manamana pihak berkuasa awam.

25. _Fasal 22 membenarkan Suruhanjaya, dengan kelulusan Menteri dan_
persetujuan Menteri Kewangan, untuk menubuhkan dan terlibat dalam manamana pertubuhan perbadanan bagi maksud meningkatkan standard tahap
perkhidmatan dan pembangunan dan penambahbaikan pengangkutan awam
darat.

BAHAGIAN IV

26. Bahagian IV memperkatakan pekerja Suruhanjaya.

27. _Fasal 23_ menyatakan kewajipan Ketua Pegawai Eksekutif
Suruhanjaya.

28. _Fasal 24 memberi Menteri kuasa untuk melantik secara sementara_
mana-mana pekerja Suruhanjaya untuk menjalankan kewajipan Ketua Pegawai
Eksekutif jika jawatan Ketua Pegawai Eksekutif kosong atau apabila Ketua
Pegawai Eksekutif tiada atau tidak dapat melaksanakan kewajipannya.

29. _Fasal 25 mengadakan peruntukan bagi pelantikan pekerja Suruhanjaya._

30. _Fasal 26_ membenarkan Suruhanjaya menentukan syarat perkhidmatan
pekerjanya tertakluk kepada kelulusan Menteri.

31. _Fasal 27_ dan 28 memperkatakan kuasa Suruhanjaya untuk membuat
perkiraan bagi pembayaran faedah persaraan, pencen, ganjaran dan elaun lain
kepada pekerjanya dan tanggungan mereka, dan untuk memberikan pinjaman,
biasiswa dan wang pendahuluan kepada pekerjanya.


-----

34 _Rang Undang-Undang_

BAHAGIAN V

32. Bahagian V mengandungi peruntukan kewangan.

33. _Fasal 29 mengadakan peruntukan bagi penubuhan “Kumpulan Wang_
Suruhanjaya Pengangkutan Awam Darat” (“Kumpulan Wang”).

34. _Fasal 30 menyatakan perbelanjaan yang boleh dipertanggungkan pada_
Kumpulan Wang.

35. _Fasal 31 meletakkan kewajipan ke atas Suruhanjaya untuk memelihara_
Kumpulan Wang.

36. _Fasal 32 membenarkan Suruhanjaya membuka dan menyenggarakan_
akaun bank.

37. _Fasal 33 membolehkan Suruhanjaya meminjam wang._

38. _Fasal 34 membenarkan Suruhanjaya melaburkan wang Suruhanjaya._

39. _Fasal 35 memperuntukkan bahawa Suruhanjaya tidak boleh membuat_
apa-apa kontrak yang melebihi sepuluh juta ringgit tanpa kelulusan Menteri
dan persetujuan Menteri Kewangan.

40. _Fasal 36 membenarkan Suruhanjaya menentukan tatacara kewangannya_
sendiri.

41. _Fasal 37 menyatakan bahawa tahun kewangan Suruhanjaya hendaklah_
bermula pada 1 Januari dan berakhir pada 31 Disember setiap tahun.

BAHAGIAN VI

42. Bahagian VI mengandungi peruntukan am.

43. _Fasal 38_ mengadakan peruntukan bagi memulakan dan menjalankan
pendakwaan kesalahan di bawah Akta yang dicadangkan.

44. _Fasal 39 menyatakan bahawa anggota Suruhanjaya, anggota jawatankuasa,_
pekerja dan ejen Suruhanjaya disifatkan sebagai pekhidmat awam mengikut
pengertian Kanun Keseksaan.

45. _Fasal 40 bertujuan untuk memberikan perlindungan kepada Suruhanjaya,_
mana-mana anggota Suruhanjaya, mana-mana anggota jawatankuasa dan
mana-mana pekerja dan ejen Suruhanjaya berkenaan dengan apa-apa tindakan,
pengabaian, keingkaran atau peninggalan yang dilakukan atau ditinggalkan
olehnya dengan suci hati atas sifat sedemikian.

46. _Fasal 41 memberikan perlindungan yang diperuntukkan dalam Akta_
Perlindungan Pihak Berkuasa Awam 1948 daripada apa-apa tindakan, guaman,
prosiding atau pendakwaan terhadap anggota Suruhanjaya dan jawatankuasa,
dan pekerja dan ejen Suruhanjaya.


-----

_Suruhanjaya Pengangkutan Awam Darat_ 35

47. _Fasal 42 memperkatakan peruntukan yang berhubungan dengan kewajipan_
untuk mengekalkan kerahsiaan.

48. _Fasal 43_ memperkatakan pewakilan dalam prosiding sivil.

49. _Fasal 44_ bertujuan untuk memberi Menteri kuasa untuk membuat
peraturan-peraturan di bawah Akta yang dicadangkan.

50. _Fasal 45_ memberi Suruhanjaya kuasa untuk mengambil kerja ejen dan
penasihat teknikal.

51. _Fasal 46 memperkatakan pengambilan kerja pekerja Lembaga Pelesenan_
Kenderaan Perdagangan Semenanjung Malaysia dan Jabatan Keretapi, Kementerian
Pengangkutan, sebagai pekerja Suruhanjaya.

52. _Fasal 47 mengadakan peruntukan bagi kesahan perbuatan yang dilakukan_
pada menjangkakan Akta yang dicadangkan diperbuat.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan yang amaunnya tidak dapat ditentukan sekarang ini.

[PN(U[2])2665/IV]


-----

