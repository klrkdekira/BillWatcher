---
Year: 2010
Bill: D.R.24/2010 - Rang Undang-Undang Perbadanan Insurans Deposit Malaysia 2010 (Lulus)
Title: D.R.24/2010 - Rang Undang-Undang Perbadanan Insurans Deposit Malaysia 2010 (Lulus)
Download URL: https://www.parlimen.gov.my/files/billindex/pdf/2010/DR242010_BM.pdf
URL: https://www.parlimen.gov.my/files/billindex/pdf/2010/DR242010_BM.pdf
---
---
Reading:
D.R.24/2010
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:15/12/2010
Dibentang Oleh:Y.B. Senator Datuk Dr. Awang Adek Hussein, Timbalan Menteri Kewangan
---

_Perbadanan Insurans Deposit Malaysia_ 1

**D.R. 24/2010**

RANG UNDANG-UNDANG PERBADANAN INSURANS
DEPOSIT MALAYSIA 2010

SUSUNAN FASAL

BAHAGIAN I

PERMULAAN

Fasal

1. Tajuk ringkas dan permulaan

2. Tafsiran

BAHAGIAN II

PERBADANAN INSURANS DEPOSIT MALAYSIA

_Bab 1_

_Objektif dan operasi_

3. Perbadanan yang ditubuhkan di bawah Akta Perbadanan Insurans Deposit
Malaysia 2005

4. Matlamat Perbadanan

5. Meterai perbadanan dan meterai faksimile

6. Penyempurnaan dokumen

7. Penubuhan jawatankuasa

8. Pejabat Perbadanan

9. Kuasa untuk melantik wakil dan ejen

10. Penubuhan subsidiari

_Bab 2_

_Lembaga Pengarah_

11. Tugas dan komposisi

12. Lembaga boleh membuat undang-undang kecil

13. Tempoh jawatan pengarah


-----

_Rang Undang-Undang_

Fasal

14. Kehilangan kelayakan dan penamatan pengarah Lembaga

15. Tindakan dan prosiding Lembaga tidak terjejas oleh kekosongan,
dsb.

16. Saraan dan elaun bagi pengarah

17. Tugas pengarah

18. Mesyuarat

_Bab 3_

_Ketua Pegawai Eksekutif_

19. Pelantikan, fungsi dan kebertanggungjawaban

20. Terma dan syarat perkhidmatan

_Bab 4_

_Pegawai dan pekerja_

21. Pelantikan, terma dan syarat perkhidmatan

22. Bantuan kewangan kepada pegawai, pekerja dan orang lain

_Bab 5_

_Kewajipan dan kuasa_

23. Sekatan menyiasat secara khusus mengenai hal ehwal pelanggan
tertentu

24. Kerahsiaan

25. Kuasa Perbadanan

26. Pinjaman bagi maksud tertentu

27. Penetapan institusi anggota tambahan

_Bab 6_

_Kewangan_

28. Kumpulan wang dan sumber kumpulan wang

29. Peminjaman wang dan peruntukan dana kepada Perbadanan

30. Pelaburan dibenarkan

31. Tahun kewangan

32. Kehendak menyimpan buku, rekod, akaun atau dokumen lain


-----

_Perbadanan Insurans Deposit Malaysia_ 3

Fasal

33. Juruaudit

34. Penyata kewangan dan laporan tahunan

35. Penyata kewangan tidak disatukan

BAHAGIAN III

KEANGGOTAAN, PEMBATALAN DAN PENAMATAN

36. Keanggotaan disifatkan

37. Terma dan syarat keanggotaan

38. Pembatalan keanggotaan

39. Penamatan keanggotaan

40. Kesan pembatalan atau penamatan

BAHAGIAN IV

INSURANS DEPOSIT

_Bab 1_

_Skop perlindungan_

41. Takrif

42. Skop perlindungan bagi deposit

43. Pemindahan deposit di antara anggota penerima deposit

44. Deposit anggota penerima deposit diperoleh oleh bukan anggota penerima
deposit

45. Deposit disifatkan

46. Bukan sebahagian deposit

_Bab 2_

_Premium_

47. Premium pertama berkenaan dengan anggota penerima deposit

48. Premium tahunan berkenaan dengan anggota penerima deposit

49. Pengiraan premium tahunan berkenaan dengan anggota penerima
deposit

50. Tiada tolakan berkenaan dengan anggota penerima deposit


-----

_Rang Undang-Undang_

Fasal

51. Surcaj premium berkenaan dengan anggota penerima deposit

52. Caj lampau tempoh berkenaan dengan anggota penerima deposit

53. Peraturan-peraturan premium berkenaan dengan anggota penerima
deposit

54. Premium dan surcaj ke atas anggota penerima deposit disifatkan
diperoleh

_Bab 3_

_Bayaran_

55. Bayaran berkenaan dengan deposit diinsuranskan

56. Bayaran wajib berkenaan dengan deposit diinsuranskan

57. Bayaran budi bicara berkenaan dengan deposit diinsuranskan

58. Bayaran pendahuluan berkenaan dengan deposit diinsuranskan

59. Tarikh mengira liabiliti

60. Pengiraan pulangan atau bunga atas deposit bagi bayaran wajib

61. Perbadanan boleh membayar pulangan atau bunga atas bayaran wajib

62. Pengiraan pulangan atau bunga atas deposit dikira bagi bayaran budi
bicara

63. Pulangan atau bunga atas deposit berkaitan indeks

64. Pelepasan liabiliti, dsb., berkenaan dengan deposit diinsuranskan

65. Subrogasi berkenaan dengan deposit diinsuranskan

66. Penyerahhakan berkenaan dengan deposit diinsuranskan

67. Had masa bagi tuntutan berkenaan dengan deposit diinsuranskan

BAHAGIAN V

PERLINDUNGAN MANFAAT TAKAFUL DAN INSURANS

_Bab 1_

_Skop perlindungan_

68. Takrif

69. Skop perlindungan bagi sijil takaful dan polisi insurans

70. Pemindahan sijil atau polisi di antara anggota penginsurans


-----

_Perbadanan Insurans Deposit Malaysia_ 5

_Bab 2_

_Premium_

Fasal

71. Premium pertama berkenaan dengan anggota penanggung insurans

72. Premium tahunan berkenaan dengan anggota penanggung insurans

73. Pengiraan premium tahunan berkenaan dengan anggota penanggung
insurans

74. Tiada tolakan berkenaan dengan anggota penanggung insurans

75. Surcaj premium berkenaan dengan anggota penanggung insurans

76. Caj lampau tempoh berkenaan dengan anggota penanggung insurans

77. Peraturan-peraturan premium berkenaan dengan anggota penanggung
insurans

78. Premium dan surcaj atas anggota penanggung insurans disifatkan
diperoleh

_Bab 3_

_Bayaran_

79. Bayaran berkenaan dengan manfaat dilindungi

80. Bayaran wajib berkenaan dengan manfaat dilindungi

81. Bayaran budi bicara berkenaan dengan manfaat dilindungi

82. Bayaran pendahuluan berkenaan dengan manfaat dilindungi

83. Pemberhentian polisi insurans dan sijil takaful dalam penggulungan

84. Penentuan bayaran wajib bagi sijil takaful perpaduan keluarga dan polisi
hayat

85. Penentuan bayaran wajib bagi sijil takaful am dan polisi am

86. Pemberitahuan oleh Perbadanan

87. Pengiraan pulangan atau bunga atas manfaat dilindungi bagi bayaran
wajib

88. Perbadanan boleh membayar pulangan atau bunga atas bayaran wajib
berkenaan dengan manfaat dilindungi

89. Pengiraan pulangan atau bunga atas manfaat dilindungi bagi bayaran
budi bicara

90. Pelepasan liabiliti, dsb., berkenaan dengan manfaat dilindungi

91. Subrogasi berkenaan dengan manfaat dilindungi

92. Penyerahhakan berkenaan dengan manfaat dilindungi

93. Had masa bagi tuntutan berkenaan dengan manfaat dilindungi

94. Aktuari bebas


-----

6 _Rang Undang-Undang_

BAHAGIAN VI

PEMERIKSAAN INSTITUSI ANGGOTA

Fasal

95. Bank Negara Malaysia hendaklah menyediakan maklumat

96. Pemeriksaan

97. Pemeriksaan khas

BAHAGIAN VII

TINDAKAN OLEH PERBADANAN

_Bab 1_

_Tindakan berkenaan dengan institusi anggota_ _tidak berdaya maju_

98. Pemberitahuan mengenai tidak berdaya maju

99. Kuasa Perbadanan dalam hal institusi anggota tidak berdaya maju

100. Notis pengambilalihan kawalan

101. Peruntukan berhubung dengan pengambilalihan kawalan

102. Kuasa mengurangkan modal syer dan membatalkan syer institusi anggota
di bawah perenggan 99(1)(c)

103. Penyelesaian resolusi

104. Penubuhan Jawatankuasa Pentaksir

105. Perkhidmatan peralihan

106. Pelantikan penerima, dsb.

107. Peruntukan berhubung dengan pelantikan di bawah perenggan 99(1)(c)
dan seksyen 106

108. Kesahan transaksi

109. Penggantungan prosiding

110. Pelanjutan masa

111. Kesahan cagaran

112. Penyerahhakan bukan keingkaran, dsb.

113. Perjanjian diatasi bagi maksud perenggan 99(1)(c) dan seksyen 106

114. Bekalan dan pendahuluan lanjut

115. Perjanjian kewangan yang layak

116. Perbadanan, dsb., bukan majikan pengganti

117. Tuntuan, prosiding tertentu dilarang


-----

_Perbadanan Insurans Deposit Malaysia_ 7

_Bab 2_

_Peruntukan berhubung dengan institusi perantaraan_

Fasal

118. Penamaan institusi perantaraan

119. Siaran notis

120. Institusi perantaraan diberi kuasa untuk menjalankan perniagaan

121. Ketidakpakaian kehendak

122. Institusi perantaraan bukan majikan pengganti

123. Kuasa memberikan arahan

124. Pengambilalihan sebahagian liabiliti deposit yang tidak diinsuranskan
atau manfaat yang tidak dilindungi

125. Penggantungan berkenaan dengan institusi perantaraan

126. Notis mengenai niat untuk meneruskan prosiding

127. Bantuan kepada institusi perantaraan

128. Perbadanan boleh memegang syer institusi anggota

_Bab 3_

_Peruntukan am berhubung dengan penggulungan_

129. Penggulungan institusi anggota atas permohonan Perbadanan

130. Disifatkan sebagai pemiutang

131. Objektif pelikuidasi apabila menggulungkan institusi anggota

132. Pelantikan dan saraan pelikuidasi yang dilantik berkenaan dengan institusi
anggota

133. Penyeliaan Perbadanan

_Bab 4_

_Peruntukan khusus mengenai penggulungan anggota penerima deposit_

134. Aturan bayaran dalam penggulungan anggota penerima deposit

_Bab 5_

_Peruntukan khusus mengenai penggulungan anggota penanggung insurans_

135. Tafsiran

136. Penggulungan anggota penanggung insurans atas permohonan oleh orang
selain Perbadanan


-----

8 _Rang Undang-Undang_

Fasal

137. Notis prosiding penggulungan oleh orang selain Perbadanan

138. Laporan dan akaun pelikuidasi

139. Penyata hal ehwal

140. Aturan bayaran tertentu dalam penggulungan suatu anggota penanggung
insurans

141. Penggunaan dana takaful atau dana insurans dalam penggulungan suatu
pengendali takaful atau syarikat insurans

142. Aturan bayaran berhubung dengan aset pengendali takaful atau syarikat
insurans

143. Penepian beban bukti hutang yang ketat

144. Ketidakpakaian peruntukan tertentu dalam Akta Syarikat 1965, Akta
Insurans 1996 dan Akta Takaful 1984

BAHAGIAN VIII

PERLINDUNGAN PENSTABILAN

145. Tafsiran

146. Perintah perlindungan penstabilan

147. Pemakaian peruntukan khas

148. Perlindungan penstabilan

149. Fi atau premium bagi perlindungan penstabilan

150. Pemakaian peruntukan berkenaan dengan institutsi anggota

151. Fi atau premium disifatkan sebagai diperoleh

152. Perluasan pemakaian seksyen 51 atau 75

153. Surcaj

154. Caj lampau tempoh

155. Tiada tolakan

156. Pendanaan dan kerugian

157. Pemakaian berterusan peruntukan khas

BAHAGIAN IX

KUASA BERHUBUNG DENGAN ASET YANG DIPEROLEH OLEH PERBADANAN

_Bab 1_

_Pemerolehan dan pelupusan oleh Perbadanan_

158. Pemerolehan dan pelupusan aset oleh Perbadanan

159. Hak untuk melupuskan dan mengekalkan nilai harta


-----

_Perbadanan Insurans Deposit Malaysia_ 9

_Bab 2_

_Peruntukan berkaitan dengan konservator_

Fasal

160. Tafsiran

161. Kuasa untuk melantik konservator dan konservator tambahan, dsb.

162. Kelayakan konservator

163. Dua konservator atau lebih

164. Tempoh pentadbiran

165. Pemberitahuan pelantikan konservator

166. Kesan pelantikan konservator

167. Kuasa am konservator

168. Tugas am konservator

169. Konservator sebagai ejen orang terjejas

170. Pegawai orang terjejas hendaklah melaksanakan atau menjalankan fungsi
dengan kelulusan bertulis

171. Urus niaga dengan aset orang terjejas

172. Pampasan

173. Obligasi pegawai orang terjejas

174. Penyiasatan urusan dan hal ehwal

175. Hak konservator ke atas buku, rekod, akaun atau dokumen lain orang
terjejas

176. Hak konservator ke atas aset orang terjejas

177. Menyekat atau menghalang konservator

178. Penafian tuntutan

179. Moratorium

180. Perjanjian kewangan yang layak dengan orang terjejas

181. Mendapatkan balik balasan wang daripada aset yang diperoleh atau dijual
sebelum pelantikan konservator

182. Keutamaan tidak wajar

183. Pengosongan jawatan penerima, dsb.

184. Konservator hendaklah menyediakan cadangan

185. Mesyuarat pemiutang bercagar

186. Pelaksanaan cadangan


-----

10 _Rang Undang-Undang_

Fasal

187. Pengubahsuaian kepada cadangan

188. Syarat kelulusan kawal selia

189. Penolakan atau pemberhentian cadangan

190. Laporan mengenai salah laku

191. Kesahan transaksi

BAHAGIAN X

KESALAHAN

192. Mengemukakan diri sebagai institusi anggota

193. Pernyataan palsu

194. Tidak memberikan maklumat, dsb.

195. Kesalahan am

196. Kesalahan oleh pertubuhan perbadanan atau badan tidak diperbadankan
atau oleh pengarah, pegawai, pengawal, dsb.

197. Kuasa Perbadanan untuk mengkompaun kesalahan

198. Mahkamah boleh memerintahkan pematuhan

199. Hukuman kewangan tambahan

200. Perintah pematuhan atau penyekatan

201. Mendapatkan kembali denda

BAHAGIAN XI

PERUNTUKAN AM

202. Pengemukaan maklumat kepada Perbadanan

203. Pengemukaan maklumat kepada Bank Negara Malaysia

204. Niat untuk menggulung institusi anggota

205. Pengiktirafan kehakiman

206. Penggulungan Perbadanan

207. Kekebalan

208. Pemakaian dan ketidakpakaian Akta lain

209. Kuasa untuk membuat peraturan-peraturan, kaedah-kaedah, perintah,
undang-undang kecil, arahan, garis panduan, pekeliling atau nota


-----

_Perbadanan Insurans Deposit Malaysia_ 11

BAHAGIAN XII

PEMANSUHAN, KECUALIAN DAN PERALIHAN

Fasal

210. Pemansuhan

211. Kecualian dan peralihan

212. Pemindahan kumpulan wang tertentu daripada Bank Negara Malaysia

JADUAL PERTAMA

JADUAL KEDUA

JADUAL KETIGA

JADUAL KEEMPAT


-----

12 _Rang Undang-Undang_


-----

_Perbadanan Insurans Deposit Malaysia_ 13

RANG UNDANG-UNDANG

_b e r n a m a_

Suatu Akta untuk mengadakan peruntukan bagi kewujudan
berterusan Perbadanan Insurans Deposit Malaysia, pentadbiran
sistem insurans deposit dan sistem perlindungan manfaat takaful
dan insurans di bawah Akta ini dan perkara yang bersampingan
atau berkaitan dengannya.

[ ]

BAHAWASANYA kestabilan sistem kewangan ialah penentu utama
pertumbuhan ekonomi dan kemakmuran Malaysia:

DAN BAHAWASANYA sistem insurans deposit dan sistem perlindungan
manfaat takaful dan insurans ialah komponen penting dalam jaring
keselamatan kewangan kerana ia menggalakkan dan menyumbang
kepada kestabilan sistem kewangan:

DAN BAHAWASANYA maksud sistem insurans deposit dan sistem
perlindungan manfaat takaful dan insurans adalah untuk melindungi
pendeposit daripada kehilangan sebahagian atau kesemua deposit
mereka dan benefisiari takaful dan orang diinsuranskan daripada
kehilangan sebahagian atau kesemua manfaat takaful atau
insurans mereka sekiranya berlaku kegagalan sesuatu institusi
anggota dan Perbadanan Insurans Deposit Malaysia hendaklah
menjalankan fungsi yang dimandatkan dengan cepat dan berkesan
dan menggalakkan pengurusan risiko yang wajar dalam sistem
kewangan dan menggalakkan serta memperkukuh perlindungan
pengguna kewangan:

DAN BAHAWASANYA peruntukan khusus dikehendaki demi kepentingan
orang awam untuk memberi Perbadanan kuasa untuk melaksanakan
dengan segera tindakan resolusi yang dinyatakan dalam Akta ini
pada kos minimum kepada sistem kewangan:


-----

14 _Rang Undang-Undang_

**MAKA, INILAH, DIPERBUAT oleh Parlimen Malaysia seperti**
yang berikut:

BAHAGIAN I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Perbadanan Insurans
Deposit Malaysia 2010.

(2) Akta ini mula berkuat kuasa pada 31 Disember 2010.

**Tafsiran**

**2.** (1) Dalam Akta ini, melainkan jika konteksnya mengkehendaki
makna yang lain—

“Akta dimansuhkan” ertinya Akta Perbadanan Insurans Deposit
Malaysia 2005 [Akta 642];

“anggota penanggung insurans” ertinya suatu institusi anggota
yang merupakan syarikat insurans atau pengendali takaful;

“anggota penerima deposit” ertinya suatu institusi anggota
yang merupakan bank Islam sebagaimana yang ditakrifkan di
bawah seksyen 2 Akta Bank Islam 1983 [Akta 276] atau suatu
bank berlesen atau syarikat kewangan berlesen sebagaimana yang
ditakrifkan di bawah seksyen 2 Akta Bank dan Institusi Kewangan
1989 [Akta 372];

“aset” termasuklah apa-apa kemudahan pembiayaan Islam,
kemudahan kredit konvensional, harta, perniagaan dan perusahaan
dalam apa-apa jenis;

“aset Islam” ertinya suatu aset yang diuruskan atau dimiliki
melalui suatu perniagaan perbankan Islam atau perniagaan kewangan
Islam;

“aset konvensional” ertinya suatu aset selain aset Islam;

“benefisiari takaful” ertinya seseorang yang berhak ke atas
suatu manfaat takaful, sama ada orang itu ialah pemunya sijil
atau tidak;


-----

_Perbadanan Insurans Deposit Malaysia_ 15

“berkaitan”, berhubung dengan suatu perbadanan, ertinya berkaitan
mengikut pengertian seksyen 6 Akta Syarikat 1965 [Akta 125];

“bersekutu” ertinya suatu perbadanan yang tidak kurang daripada
dua puluh peratus dan tidak lebih daripada lima puluh peratus
daripada syer perbadanan itu dipegang oleh perbadanan lain,
dengan itu perbadanan yang mula-mula disebut itu ialah suatu
perbadanan bersekutu dengan perbadanan yang lain itu;

“cagaran” termasuklah suatu gadai janji atau gadaian, sama
ada di sisi undang-undang atau ekuiti, debentur, bil pertukaran,
nota janji hutang, jaminan, lien atau sandaran, sama ada sebenar
atau konstruktif, surat hipotekasi, tanggung rugi, aku janji dan
cara lain untuk menjamin pembayaran atau pelepasan hutang atau
liabiliti, sama ada pada masa sekarang atau hadapan dan sama
ada terletak hak atau kontingen;

“deposit” ertinya—

_(a)_ suatu deposit konvensional; atau

_(b)_ suatu deposit Islam;

“deposit diinsuranskan” ertinya deposit yang diinsuranskan
secara berasingan sebagai deposit Islam atau deposit konvensional
di bawah seksyen 42;

“deposit Islam” ertinya suatu jumlah wang atau nilai wang yang
diterima atau dibayar menurut terma oleh mana-mana orang, yang
penerimaan dan pembayaran baliknya hendaklah mengikut terma
mana-mana perjanjian yang selaras dengan Shariah atas apa-apa
asas termasuk jagaan atau perkongsian keuntungan;

“deposit konvensional” ertinya suatu jumlah wang yang diterima
atau dibayar menurut terma—

_(a)_ yang akan dibayar balik atau kena dibayar balik, berserta
atau tanpa bunga atau premium, atau dengan apa-apa
balasan wang, sama ada apabila dituntut atau pada masa
atau dalam hal keadaan yang dipersetujui antara atau
bagi pihak orang yang membuat bayaran itu dengan
orang yang menerimanya; dan

_(b)_ yang tidak berhubung dengan peruntukan harta atau
perkhidmatan atau pemberian cagaran,

dan tidak termasuk suatu deposit Islam;


-----

16 _Rang Undang-Undang_

“depositori pusat” mempunyai erti yang sama sebagaimana
yang ditakrifkan di bawah Akta Perindustrian Sekuriti (Depositori
Pusat) 1991 [Akta 453];

“ditentukan”, jika tiada cara disebutkan, ertinya ditentukan
secara bertulis;

“ditetapkan”, jika tiada cara disebutkan, ertinya ditetapkan
melalui perintah yang disiarkan dalam _Warta;_

“dokumen” mempunyai erti yang sama sebagaimana yang
ditakrifkan di bawah seksyen 3 Akta Keterangan 1950 [Akta 56];

“dokumen konstituen”, berhubungan dengan suatu pertubuhan,
perbadanan atau bukan perbadanan, ertinya statut, piagam,
memorandum persatuan, perkara persatuan, kaedah-kaedah,
undang-undang kecil, perjanjian perkongsian, atau surat cara lain,
yang di bawahnya atau dengannya pertubuhan itu diperbadankan
atau ditubuhkan, atau struktur tadbir urus dan pentadbirannya,
bidang fungsi, urusan, kuasa atau tugasnya dinyatakan, sama ada
terkandung dalam satu dokumen atau lebih;

“ejen depositori yang dibenarkan” mempunyai erti yang sama
sebagaimana yang ditakrifkan di bawah Akta Perindustrian Sekuriti
(Depositori Pusat) 1991;

“kumpulan perniagaan” ertinya suatu kumpulan syarikat yang
mana sesuatu institusi anggota adalah berkaitan atau bersekutu
dengan syarikat lain dalam kumpulan yang sama;

“Gabenor” ertinya Gabenor Bank Negara Malaysia;

“harta” ertinya apa-apa harta alih atau tak alih dan termasuklah—

_(a)_ apa-apa hak, kepentingan, hakmilik, tuntutan, hak dalam
tindakan, kuasa atau keistimewaan, sama ada pada masa
sekarang atau hadapan, atau sama ada terletak hak atau
kontingen, yang berhubungan dengan mana-mana harta,
atau yang selainnya mempunyai nilai;

_(b)_ apa-apa dokumen yang disempurnakan untuk
memindahmilikan, menyerahhakkan, melantik, menyerahkan,
atau selainnya memindahkan atau melupuskan harta jika
orang yang menyempurnakan dokumen itu ialah pemunya


-----

_Perbadanan Insurans Deposit Malaysia_ 17

atau pemilik, atau yang dia berhak mendapat suatu hak
kontingen mengenainya, sama ada bagi keseluruhan atau
sebahagian kepentingan dalam harta;

_(c)_ apa-apa sekuriti, termasuk apa-apa saham, syer, debentur,
bon, pinjaman saham, hak langganan atau waran yang
boleh dipindah milik;

_(d)_ apa-apa surat cara boleh niaga, termasuk apa-apa nota bank,
nota pembawa, bil Perbendaharaan, waran dividen, bil
pertukaran, nota janji hutang, cek dan perakuan deposit
boleh niaga;

_(e)_ apa-apa gadai janji atau gadaian, sama ada di sisi undangundang atau ekuiti, jaminan, lien atau sandaran, sama
ada sebenar atau konstruktif, surat hipotekasi atau resit
amanah, tanggung rugi, aku janji atau cara lain yang
menjaminkan pembayaran atau pelepasan suatu hutang
atau liabiliti, sama ada pada masa sekarang atau hadapan,
atau terletak hak atau kontingen; dan

_(f)_ apa-apa harta ketara atau tak ketara yang lain;

“hayat sertaan” ertinya—

_(a)_ seseorang yang berkenaan dengannya suatu sijil takaful
memperuntukkan perlindungan atas kematian atau
keberterusan hidupnya; atau

_(b)_ seseorang yang berkenaan dengannya suatu sijil takaful
memperuntukkan perlindungan atas suatu kemalangan,
penyakit atau keuzuran,

sama ada orang itu ialah pemunya sijil atau tidak;

“institusi anggota” ertinya suatu institusi kewangan atau
perbadanan yang disifatkan atau ditetapkan sebagai institusi
anggota di bawah Akta ini dan keanggotaannya tidak dibatalkan
di bawah seksyen 38 atau ditamatkan di bawah seksyen 39;

“institusi kewangan” ertinya suatu bank berlesen atau syarikat
kewangan berlesen sebagaimana yang ditakrifkan di bawah seksyen 2
Akta Bank dan Institusi Kewangan 1989, bank Islam sebagaimana
yang ditakrifkan di bawah seksyen 2 Akta Bank Islam 1983, dan
termasuklah suatu syarikat insurans atau pengendali takaful;


-----

18 _Rang Undang-Undang_

“institusi kewangan pembangunan” mempunyai erti yang sama
sebagaimana yang ditakrifkan di bawah Akta Institusi Kewangan
Pembangunan 2002 [Akta 618];

“institusi perantaraan” ertinya suatu subsidiari Perbadanan
yang dinamakan sebagai suatu institusi perantaraan di bawah
perenggan 99(1)(f);

“Jawatankuasa Pentaksir” ertinya jawatankuasa yang diperuntukkan
di bawah seksyen 104;

“kemudahan kredit konvensional” ertinya—

_(a)_ pemberian apa-apa pendahuluan, pinjaman, kredit
perdagangan atau kemudahan lain dalam apa-apa jua
bentuk atau dengan apa-apa jua nama yang dengannya
orang yang kepadanya pendahuluan, pinjaman, kredit
perdagangan atau kemudahan lain itu diberikan mempunyai
akses, secara langsung atau tidak langsung, kepada dana
atau harta orang yang memberikan;

_(b)_ pemberian suatu jaminan atau apa-apa cagaran berhubung
dengan kewajipan mana-mana orang; atau

_(c)_ apa-apa urus niaga atau transaksi seumpama itu sebagaimana
yang ditetapkan oleh Perbadanan;

“kemudahan pembiayaan Islam” ertinya—

_(a)_ pemberian apa-apa pendahuluan, pinjaman, kredit
perdagangan atau kemudahan lain dalam apa-apa jua
bentuk atau dengan apa-apa jua nama yang dengannya
orang yang kepadanya pendahuluan, pinjaman, kredit
perdagangan atau kemudahan lain itu diberikan mempunyai
akses, secara langsung atau tidak langsung, kepada dana
atau harta orang yang memberikannya dan termasuk apaapa perkiraan jualan dan belian balik, perjanjian usaha
sama, jualan bayaran tertunda, perkiraan perkongsian
pulangan dan apa-apa perkiraan pembiayaan lain yang
dibuat mengikut Shariah;

_(b)_ sewa beli, sewa dan beli, pajakan, pemfaktoran,
perdagangan hutang dan urus niaga atau transaksi yang
seumpamanya;


-----

_Perbadanan Insurans Deposit Malaysia_ 19

_(c) pemberian suatu jaminan atau apa-apa cagaran berhubung_
dengan kewajipan mana-mana orang; atau

_(d)_ apa-apa urus niaga atau transaksi seumpama itu sebagaimana
yang ditetapkan oleh Perbadanan;

“ketua eksekutif”, berhubung dengan suatu perbadanan,
ertinya seseorang orang sebenar, dengan apa-apa jua nama, yang
bertanggungjawab, sama ada secara perseorangan atau bersesama
dengan seseorang atau lebih, tertakluk kepada kuasa pengarah,
bagi penjalanan urusan dan pentadbiran perbadanan itu;

“Ketua Pegawai Eksekutif” ertinya ketua eksekutif
Perbadanan;

“Kumpulan Wang Disatukan” ertinya Kumpulan Wang Disatukan
Persekutuan yang ditubuhkan oleh Perlembagaan Persekutuan;

“Lembaga” ertinya lembaga pengarah Perbadanan;

“liabiliti” termasuklah tiap-tiap jenis hutang, kewajipan dan
obligasi, sama ada pada masa sekarang atau hadapan, dan terletak
hak atau kontingen;

“manfaat dilindungi” ertinya manfaat takaful dan insurans yang
dilindungi secara berasingan oleh sistem perlindungan manfaat
takaful dan insurans di bawah Bahagian V;

“manfaat insurans” ertinya suatu obligasi di bawah suatu
polisi insurans untuk membayar suatu amaun kepada atau bagi
manfaat orang diinsuranskan atau untuk menunaikan suatu obligasi
yang tidak berupa wang apabila berlakunya satu kejadian yang
diperuntukkan dalam polisi insurans dan suatu amaun yang kena
dibayar di bawah suatu polisi insurans disebabkan oleh obligasi
sedemikian;

“manfaat insurans dilindungi” ertinya suatu jenis atau perihalan
manfaat insurans yang ditetapkan melalui peraturan-peraturan
yang dibuat di bawah subseksyen 69(2) sebagai dilindungi di
bawah sistem perlindungan manfaat takaful dan insurans yang
diperuntukkan dalam Akta ini;

“manfaat takaful” ertinya suatu obligasi di bawah suatu sijil
takaful untuk membayar suatu amaun kepada atau bagi manfaat
benefisiari takaful atau untuk menunaikan suatu obligasi yang


-----

20 _Rang Undang-Undang_

tidak berupa wang apabila berlakunya satu kejadian atau lebih
yang diperuntukkan dalam sijil takaful dan suatu amaun yang
kena dibayar di bawah suatu sijil takaful disebabkan oleh obligasi
sedemikian;

“manfaat takaful dilindungi” ertinya suatu jenis atau perihalan
manfaat takaful yang ditetapkan melalui peraturan-peraturan
yang dibuat di bawah subseksyen 69(2) sebagai dilindungi di
bawah sistem perlindungan manfaat takaful dan insurans yang
diperuntukkan dalam Akta ini;

“Menteri” ertinya Menteri yang dipertanggungjawabkan dengan
tanggungjawab bagi hal kewangan;

“meterai faksimile” ertinya pendua kepada meterai perbadanan
bagi Perbadanan;

“orang diinsuranskan” ertinya seseorang yang berhak kepada
suatu manfaat insurans, sama ada orang itu ialah pemunya polisi
atau tidak;

“orang diinsuranskan hayat” ertinya—

_(a)_ seseorang yang berkenaan dengannya suatu polisi insurans
memperuntukkan perlindungan atas kematian atau
kebeterusan hidupnya; atau

_(b)_ seseorang yang berkenaan dengannya suatu polisi insurans
memperuntukkan perlindungan atas suatu kemalangan,
penyakit atau keuzuran,

sama ada orang itu adalah pemunya polisi atau tidak;

“orang terjejas” ertinya—

_(a)_ mana-mana syarikat yang berkewajipan atau berhutang
di bawah suatu kemudahan pembiayaan Islam atau
kemudahan kredit konvensional kepada Perbadanan atau
mana-mana subsidiari Perbadanan, sama ada pada masa
sekarang atau hadapan, atau sama ada terletak hak atau
kontingen;

_(b)_ mana-mana subsidiari syarikat yang disebut dalam perenggan
_(a);_


-----

_Perbadanan Insurans Deposit Malaysia_ 21

_(c)_ mana-mana syarikat yang telah menyediakan cagaran
bagi pelaksanaan atau penunaian suatu kewajipan atau
liabiliti yang terhutang oleh mana-mana orang terjejas
utama kepada Perbadanan atau mana-mana subsidiari
Perbadanan, sama ada pada masa sekarang atau hadapan,
atau sama ada terletak hak atau kontingen; atau

_(d)_ mana-mana syarikat yang sekurang-kurangnya lima peratus
daripada modal syernya telah digadaikan, disandarkan atau
digadaijanjikan oleh mana-mana orang untuk menjamin
pelaksanaan atau penunaian suatu kewajipan atau liabiliti
yang terhutang oleh mana-mana orang terjejas utama
kepada Perbadanan atau mana-mana subsidiari Perbadanan,
sama ada pada masa sekarang atau hadapan, atau sama
ada terletak hak atau kontingen,

dan tidak termasuk suatu institusi anggota;

“orang terjejas utama” ertinya mana-mana syarikat yang disebut
dalam perenggan _(a) takrif “orang terjejas itu”;_

“pegawai”, berhubung dengan suatu institusi anggota atau orang
terjejas, ertinya—

_(a)_ mana-mana pengarah, setiausaha atau pekerja institusi
anggota atau orang terjejas;

_(b)_ mana-mana penerima, pengurus atau penerima dan pengurus
sama ada dilantik oleh mahkamah atau selainnya; dan

_(c)_ mana-mana pelikuidasi yang dilantik oleh mahkamah atau
selainnya;

“pengendali takaful” ertinya suatu syarikat yang menjalankan
perniagaan takaful dan didaftarkan di bawah seksyen 8 Akta
Takaful 1984 [Akta 312], selain pengendali yang menjalankan
perniagaan takaful semula dan pengendali takaful antarabangsa;

“pejabat” termasuklah ibu pejabat, tempat utama perniagaan,
cawangan, agensi, tempat perniagaan bergerak, tempat perniagaan
yang diadakan dan disenggarakan bagi suatu tempoh terhad sahaja
dan mana-mana tempat perniagaan lain;

“pemunya polisi” ertinya seseorang yang mempunyai hakmilik
sah ke atas suatu polisi insurans dan termasuklah—

_(a)_ jika polisi telah diserahhakan, pemegang serah hak;


-----

22 _Rang Undang-Undang_

_(b)_ jika berhak terhadap syarikat insurans untuk melaksanakan
hak seorang pemunya polisi yang sah, wakil diri pemunya
polisi yang mati; dan

_(c)_ berhubungan dengan suatu polisi yang memperuntukkan
pembayaran anuiti, penerima anuiti;

“pemunya sijil” ertinya seseorang yang mempunyai hakmilik
sah ke atas suatu sijil takaful dan termasuklah—

_(a)_ jika sijil telah diserahhak, pemegang serah hak;

_(b)_ jika berhak terhadap pengendali takaful untuk melaksanakan
hak seorang pemunya polisi yang sah bagi sijil itu, wakil
diri pemunya sijil yang mati; dan

_(c)_ berhubung dengan suatu sijil yang memperuntukkan
pembayaran anuiti, penerima anuiti;

“pendaftar kapal Malaysia” ertinya pendaftar kapal Malaysia
yang dilantik di bawah subseksyen 14(1) Ordinan Perkapalan
Saudagar 1952 [Ord.70/1952] dan termasuklah Pendaftar Besar
Kapal yang dilantik di bawah subseksyen 14(1) Ordinan itu;

“Pendaftar Syarikat” ertinya Pendaftar Syarikat yang ditetapkan
di bawah Akta Syarikat 1965;

“pendaftar mahkamah” ertinya mana-mana Pendaftar, Timbalan
Pendaftar, Penolong Pendaftar Kanan atau Penolong Pendaftar
Mahkamah Tinggi yang dilantik di bawah seksyen 10 Akta
Mahkamah Kehakiman 1964 [Akta 91];

“Pendaftar tanah” ertinya Pendaftar sebagaimana yang ditakrifkan
di bawah seksyen 5 Kanun Tanah Negara [Akta 56/1965], Pendaftar
sebagaimana yang ditakrifkan di bawah seksyen 4 Ordinan Tanah
Sabah [Sabah Bab 68] atau Pendaftar di bawah Kanun Tanah
Sarawak [Sarawak Bab 81];

“pendeposit” ertinya seorang—

_(a)_ yang akaunnya telah atau akan dikreditkan berkenaan
dengan wang yang menjadi suatu deposit Islam atau
deposit konvensional atau sebahagian daripada deposit
itu; atau


-----

_Perbadanan Insurans Deposit Malaysia_ 23

_(b)_ yang kepadanya suatu institusi anggota bertanggungan
berkenaan dengan suatu surat cara yang dikeluarkan
bagi wang yang menjadi suatu deposit Islam atau deposit
konvensional atau sebahagian daripada deposit itu;

“Pengerusi” ertinya pengerusi Lembaga;

“Perbadanan” ertinya Perbadanan Insurans Deposit Malaysia;

“perbadanan” mempunyai erti yang sama sebagaimana yang
ditakrifkan di bawah seksyen 4 Akta Syarikat 1965;

“perjanjian kewangan yang layak” ertinya suatu perjanjian yang
disebut dalam subseksyen 115(1) atau seksyen 180;

“perniagaan kewangan Islam” ertinya mana-mana perniagaan
kewangan, yang tujuan dan operasinya tidak melibatkan apa-apa
unsur yang tidak selaras dengan Shariah, termasuk perniagaan
takaful;

“perniagaan perbankan Islam” ertinya mana-mana perniagaan
perbankan yang mana tujuan dan operasinya tidak melibatkan
apa-apa unsur yang tidak selaras dengan Shariah;

“pihak ketiga yang layak” ertinya suatu perbadanan yang
memenuhi apa-apa kriteria yang ditetapkan oleh Perbadanan;

“polisi am” ertinya suatu polisi yang dikeluarkan oleh suatu
syarikat insurans selain polisi hayat;

“polisi hayat” ertinya suatu polisi yang dikeluarkan oleh suatu
syarikat insurans yang menjalankan perniagaan insurans hayat yang
di bawahnya suatu obligasi timbul atas kematian atau keberterusan
hidup seseorang, termasuk peluasan perlindungan bagi kemalangan
diri, penyakit atau keuzuran, dan termasuk suatu anuiti, dan
suatu polisi yang hanya memperuntukkan perlindungan terhadap
penyakit atau keuzuran sahaja atau perbelanjaan perubatan sahaja
tetapi tidak termasuk suatu polisi yang merupakan polisi bagi
kemalangan diri sahaja;

“polisi insurans” ertinya suatu polisi hayat atau polisi am;


-----

24 _Rang Undang-Undang_

“pulangan” termasuklah apa-apa bentuk sewaan, keuntungan,
dividen dan manfaat, termasuk apa-apa fi atau hadiah, yang kena
dibayar atau diberikan berhubung dengan apa-apa deposit Islam
atau sebagai sebahagian daripada apa-apa manfaat takaful atau di
bawah mana-mana dokumen, perjanjian, perkiraan dan surat cara
yang berhubungan dengan suatu kemudahan pembiayaan Islam;

“sekuriti” mempunyai erti yang sama sebagaimana yang
ditakrifkan di bawah Akta Pasaran dan Perkhidmatan Modal 2007

[Akta 671];

“sijil takaful” ertinya suatu kontrak berkenaan dengan takaful
perpaduan keluarga atau takaful am;

“sijil takaful am” ertinya suatu sijil takaful yang dikeluarkan oleh
suatu pengendali takaful selain sijil takaful perpaduan keluarga;

“sijil takaful perpaduan keluarga” ertinya suatu sijil takaful
yang dikeluarkan oleh pengendali takaful yang menjalankan
perniagaan takaful perpaduan keluarga yang di bawahnya suatu
obligasi timbul atas kematian atau keberterusan hidup seseorang,
termasuk peluasan perlindungan bagi kemalangan diri, penyakit
atau keuzuran, dan termasuk suatu anuiti, dan suatu sijil yang
hanya memperuntukkan perlindungan terhadap penyakit atau
keuzuran sahaja atau perbelanjaan perubatan sahaja tetapi tidak
termasuk suatu sijil bagi kemalangan diri sahaja;

“subsidiari” mempunyai erti yang sama sebagaimana yang
ditakrifkan di bawah Akta Syarikat 1965;

“surat cara modal” ertinya syer keutamaan, saham pinjaman,
hutang berjangka subordinat atau surat cara lain yang diluluskan
oleh Bank Negara Malaysia sebagai layak untuk menjadi dana
modal bagi maksud Akta Bank Dan Institusi Kewangan 1989,
Akta Bank Islam 1983, Akta Insurans 1996 [Akta 553] atau Akta
Takaful 1984;

“syarikat” mempunyai erti yang sama sebagaimana yang
ditakrifkan di bawah Akta Syarikat 1965;

“syarikat insurans” ertinya suatu syarikat tempatan yang
diperbadankan yang dilesenkan untuk menjalankan perniagaan
insurans di bawah seksyen 16 Akta Insurans 1996, selain suatu
syarikat yang menjalankan perniagaan penanggung insurans semula
dan Danajamin Nasional Berhad;


-----

_Perbadanan Insurans Deposit Malaysia_ 25

“syer” mempunyai erti yang sama sebagaimana yang ditakrifkan
di bawah Akta Syarikat 1965;

“tahun taksiran”, berhubungan dengan pengiraan dan pembayaran
premium di bawah Akta ini, ertinya tempoh yang bermula pada
hari pertama bulan Januari dan berakhir pada hari ketiga puluh
satu bulan Disember setiap tahun atau apa-apa tempoh lain yang
diluluskan oleh Menteri;

“takaful” mempunyai erti yang sama sebagaimana yang ditakrifkan
di bawah Akta Takaful 1984;

“takaful am” ertinya takaful selain takaful perpaduan
keluarga;

“takaful perpaduan keluarga” mempunyai erti yang sama
sebagaimana yang ditakrifkan di bawah seksyen 2 Akta Takaful
1984.

(2) Apa-apa sebutan dalam Akta ini mengenai “Akta ini”
hendaklah, melainkan jika konteksnya mengkehendaki makna yang
lain, disifatkan sebagai termasuk sebutan mengenai mana-mana
kaedah-kaedah, peraturan-peraturan, undang-undang kecil, perintah,
pemberitahuan, garis panduan, pekeliling, nota atau mana-mana
perundangan subsidiari lain yang dibuat atau dikeluarkan di bawah
Akta ini.

BAHAGIAN II

PERBADANAN INSURANS DEPOSIT MALAYSIA

_Bab 1_

_Objektif dan operasi_

**Perbadanan yang ditubuhkan di bawah Akta Perbadanan**
**Insurans Deposit Malaysia 2005**

**3.** (1) Walau pun Akta Perbadanan Insurans Deposit Malaysia
2005 dimansuhkan oleh menurut seksyen 210, perbadanan yang
ditubuhkan di bawah Akta yang dimansuhkan dengan nama
“Perbadanan Insurans Deposit Malaysia” hendaklah terus wujud
di bawah dan tertakluk kepada peruntukan Akta ini.

(2) Perbadanan ialah pertubuhan perbadanan yang sama yang
telah ditubuhkan di bawah Akta yang dimansuhkan.


-----

26 _Rang Undang-Undang_

(3) Perbadanan hendaklah terus kekal turun-temurun dan
mempunyai suatu meterai perbadanan, dan boleh membawa guaman
dan dibawa guaman terhadapnya atas nama perbadanannya.

**Matlamat Perbadanan**

**4.** (1) Matlamat Perbadanan adalah untuk—

_(a) mentadbirkan suatu sistem insurans deposit dan suatu_
sistem perlindungan manfaat takaful dan insurans di
bawah Akta ini;

_(b) memperuntukkan insurans terhadap kehilangan sebahagian_
atau kesemua deposit yang baginya anggota penerima
deposit adalah bertanggungan dan memperuntukkan
perlindungan terhadap kehilangan sebahagian atau
kesemua manfaat takaful atau insurans yang baginya
anggota penanggung insurans adalah bertanggungan;

_(c) mengadakan insentif bagi pengurusan risiko yang wajar_
dalam sistem kewangan; dan

_(d) menggalakkan atau menyumbang kepada kestabilan sistem_
kewangan.

(2) Dalam mencapai matlamatnya di bawah perenggan (1)(b)
dan (d), Perbadanan hendaklah bertindak dalam apa-apa cara bagi
meminimumkan kos kepada sistem kewangan.

**Meterai perbadanan dan meterai faksimile**

**5.** (1) Meterai perbadanan dan meterai faksimile Perbadanan boleh
dipecahkan, ditukar, diubah dan dibuat baharu sebagaimana yang
difikirkan patut oleh Perbadanan.

(2) Lembaga boleh mengadakan suatu meterai faksimile dan boleh
membenarkan tandatangan mana-mana pengarah dan setiausaha
dibuat melalui cetakan atau cara mekanikal yang lain.

(3) Meterai perbadanan hendaklah digunakan dengan kebenaran
Lembaga dan tiap-tiap surat cara yang padanya meterai perbadanan
itu dicapkan hendaklah ditandatangani oleh seorang pengarah
dan hendaklah ditandatangan balas oleh setiausaha atau oleh
seorang lagi pengarah atau oleh seorang lain yang dilantik oleh


-----

_Perbadanan Insurans Deposit Malaysia_ 27

Lembaga, dan semua surat ikatan, dokumen dan surat cara lain
yang berupa sebagai dimeteraikan dengan meterai perbadanan,
yang disahkan sebagaimana yang disebut terdahulu, hendaklah
disifatkan sebagai telah disempurnakan dengan sah melainkan
jika dibuktikan sebaliknya.

(4) Tiap-tiap surat cara yang padanya meterai faksimile dicapkan
dan ditandatangani oleh seorang pengarah dan setiausaha melalui
cetakan atau cara mekanikal yang lain hendaklah mempunyai
kuasa dan kesahan yang sama seolah-olah meterai perbadanan
telah diletakkan pada surat cara itu dan surat cara itu telah
ditandatangani mengikut subseksyen (3).

(5) Semua mahkamah, hakim dan orang yang bertindak secara
kehakiman hendaklah memberi pengiktirafan kehakiman kepada
meterai perbadanan dan meterai faksimile itu.

(6) Meterai perbadanan dan meterai faksimile itu hendaklah
disimpan dalam jagaan setiausaha atau mana-mana orang lain
sebagaimana yang dibenarkan oleh Lembaga.

**Penyempurnaan dokumen**

**6. Apa-apa dokumen atau surat cara yang, jika disempurnakan**
oleh seorang yang bukan suatu pertubuhan perbadanan, tidak
dikehendaki dibuat di bawah meterai boleh dengan cara yang
sama disempurnakan oleh Perbadanan, dan mana-mana dokumen
atau surat cara itu boleh disempurnakan bagi pihak Perbadanan
oleh mana-mana pegawai Perbadanan yang diberi kuasa secara
am atau khusus oleh Lembaga bagi maksud itu.

**Penubuhan jawatankuasa**

**7. Perbadanan boleh menubuhkan apa-apa jawatankuasa sebagaimana**
yang difikirkannya perlu atau suai manfaat untuk melaksanakan
fungsinya.

**Pejabat Perbadanan**

**8. Perbadanan boleh, di dalam atau di luar Malaysia, menubuhkan**
mana-mana pejabat sebagaimana yang difikirkannya perlu atau
suai manfaat untuk melaksanakan fungsinya.


-----

28 _Rang Undang-Undang_

**Kuasa untuk melantik wakil dan ejen**

**9.** (1) Perbadanan boleh, melalui surat cara di bawah meterai
perbadanannya, melantik seseorang sama ada di Malaysia atau di
suatu tempat di luar Malaysia untuk menjadi wakilnya, dan orang
yang dilantik itu boleh, tertakluk kepada surat cara itu, melakukan
apa-apa perbuatan atau melaksanakan apa-apa kuasa atau fungsi
yang dia diberi kuasa oleh surat cara itu untuk melakukan atau
menyempurnakan.

(2) Perbadanan boleh, di dalam atau di luar Malaysia, melantik
mana-mana ejen sebagaimana yang difikirkannya perlu atau
suai manfaat untuk melaksanakan apa-apa tindakan bagi pihak
Perbadanan.

**Penubuhan subsidiari**

**10.** (1) Bagi maksud menjalankan fungsi, kuasa dan kewajipan di
bawah Akta ini, Perbadanan boleh menubuhkan apa-apa subsidiari
sebagaimana yang difikirkannya perlu atau suai manfaat.

(2) Tanpa menjejaskan mana-mana peruntukan lain dalam Akta ini,
sesuatu subsidiari Perbadanan hendaklah mempunyai apa-apa kuasa
dan imuniti Perbadanan sebagaimana yang ditetapkan oleh Perbadanan
dengan kelulusan Menteri, termasuk kuasa dan kekebalan yang
diperuntukkan dalam seksyen 25, 158, 159, dan 161, perenggan 99(1)(b)
dan Jadual Kedua, Ketiga dan Keempat.

_Bab 2_

_Lembaga Pengarah_

**Tugas dan komposisi**

**11.** (1) Hendaklah ada suatu lembaga pengarah yang hendaklah
bertanggungjawab bagi penjalanan urusan dan hal ehwal
Perbadanan dan hendaklah menjalankan segala kuasa dan
melakukan segala tindakan yang boleh dijalankan atau dilakukan
oleh Perbadanan.


-----

_Perbadanan Insurans Deposit Malaysia_ 29

(2) Lembaga hendaklah terdiri daripada pengarah yang
berikut:

_(a)_ seorang Pengerusi yang dilantik oleh Menteri yang
hendaklah mempunyai pengalaman yang berkaitan dalam
sektor swasta;

_(b)_ Gabenor;

_(c)_ Ketua Setiausaha Perbendaharaan;

_(d)_ dua orang pengarah yang dilantik oleh Menteri, seorang
daripada mereka hendaklah daripada sektor awam dan
seorang lagi boleh daripada sektor awam atau seorang
yang mempunyai pengalaman dalam sektor awam; dan

_(e)_ tidak lebih daripada empat pengarah lain yang dilantik oleh
Menteri, yang hendaklah mempunyai pengalaman yang
berkaitan dalam sektor swasta dan sekurang-kurangnya
seorang daripada mereka hendaklah mempunyai pengalaman
yang berkaitan dalam sektor perbankan dan kewangan.

(3) Tanpa menjejaskan subseksyen 18(2), tiada seorang pun
pengarah yang disebut dalam perenggan (2)(b), (c) atau (d) layak
dilantik sebagai Pengerusi oleh Menteri.

**Lembaga boleh membuat undang-undang kecil**

**12.** (1) Lembaga boleh membuat apa-apa undang-undang kecil
sebagaimana yang perlu atau suai manfaat berhubung dengan
pentadbiran, pengurusan, kawalan, urusan, aset dan hal ehwal
Perbadanan termasuk—

_(a)_ fungsi, kuasa, kewajipan, saraan, faedah dan terma dan
syarat perkhidmatan, tatakelakuan atau surcaj ke atas
pegawai, pekerja dan ejen Perbadanan;

_(b)_ percanggahan kepentingan berkenaan dengan pengarah,
pegawai dan pekerja Perbadanan yang sedang berkhidmat
dan pengarah, pegawai dan pekerja yang telah meninggalkan
perkhidmatan Perbadanan;

_(c)_ pelantikan, terma rujukan dan aktiviti jawatankuasa yang
ditubuhkan oleh Perbadanan;

_(d)_ kaedah-kaedah dan tatacara yang hendaklah dipatuhi oleh
pengarah pada mesyuarat Lembaga; dan


-----

30 _Rang Undang-Undang_

_(e)_ apa-apa perkara lain sebagaimana yang dikehendaki untuk
diperuntukkan di bawah undang-undang kecil dalam Akta
ini.

(2) Undang-undang kecil yang dibuat di bawah seksyen ini
hendaklah mengikat semua orang yang baginya undang-undang
kecil itu terpakai.

(3) Mana-mana orang yang tidak mematuhi undang-undang
kecil yang dibuat di bawah perenggan (1)(b) melakukan suatu
kesalahan.

**Tempoh jawatan pengarah**

**13.** (1) Pengarah yang dilantik oleh Menteri di bawah subseksyen
11(2) hendaklah memegang jawatan bagi suatu tempoh yang tidak
melebihi tiga tahun dan layak untuk dilantik semula.

(2) Gabenor dan Ketua Setiausaha Perbendaharaan, masingmasing, hendaklah menjadi pengarah sepanjang tempoh mereka
memegang jawatan sebagai Gabenor dan Ketua Setiausaha
Perbendaharaan.

**Kehilangan kelayakan dan penamatan pengarah Lembaga**

**14.** (1) Tiada seorang pun boleh dilantik atau dikekalkan, sebagai
seorang pengarah Lembaga jika orang itu merupakan—

_(a)_ seorang ahli Dewan Negara atau Dewan Rakyat atau
mana-mana Dewan Perundangan;

_(b)_ seorang pegawai sesuatu institusi anggota; atau

_(c)_ seorang ketua bahagian, atau mana-mana orang yang
memegang apa-apa jawatan atau kedudukan yang
seumpamanya dalam sesuatu parti politik.

(2) Menteri boleh menamatkan atau menggantung pelantikan
mana-mana pengarah jika—

_(a)_ dia menjadi tidak sempurna akal atau selainnya menjadi
tidak berupaya untuk menjalankan tugasnya;


-----

_Perbadanan Insurans Deposit Malaysia_ 31

_(b)_ telah dikenakan ke atas pengarah itu apa-apa bentuk
sekatan atau pengawasan melalui bon atau selainnya,
di bawah mana-mana undang-undang yang berhubungan
dengan pencegahan jenayah, atau tahanan pencegahan
bagi pencegahan jenayah atau pengedaran dadah, atau
kediaman terhad, atau buang negeri atau imigresen;

_(c)_ dia menjadi seorang bankrap, menggantung pembayaran
atau mencapai penyelesaian dengan pemiutangnya;

_(d)_ dia telah dipertuduh atas suatu kesalahan jenayah di
bawah mana-mana undang-undang yang boleh dihukum
pemenjaraan, sama ada hukuman pemenjaraan sahaja,
atau sebagai ganti, atau sebagai tambahan kepada, suatu
denda, dalam mana-mana mahkamah di dalam atau di
luar Malaysia;

_(e)_ dia bersalah kerana salah laku yang serius berhubungan
dengan kewajipanya di bawah Akta ini; atau

_(f)_ dia tidak menghadiri, kecuali atas sebab cuti yang dibenarkan
oleh Menteri dalam hal Pengerusi atau oleh Pengerusi
dalam hal mana-mana pengarah lain, dua mesyuarat
Lembaga dalam mana-mana tempoh dua belas bulan.

(3) Walau apa pun subseksyen (2), mana-mana pengarah yang
dilantik oleh Menteri di bawah subseksyen 11(2) boleh pada bilabila masa meletakkan jawatan dengan memberikan notis bertulis
tidak kurang daripada tiga puluh hari kepada Menteri.

**Tindakan dan prosiding Lembaga tidak terjejas oleh kekosongan,**
**dsb.**

**15. Lembaga boleh bertindak walau pun terdapat apa-apa kekosongan**
dan prosidingnya tidak boleh menjadi tidak sah oleh—

_(a)_ ketidakhadiran mana-mana pengarah;

_(b)_ apa-apa kecacatan yang kemudiannya diketahui dalam
pelantikan atau kelayakan mana-mana pengarah atau
keanggotaan Lembaga;

_(c)_ apa-apa peninggalan, kecacatan atau ketidakteraturan dalam
pengadaan atau penjalanan sesuatu mesyuarat; atau

_(d)_ kehadiran atau penyertaan seseorang yang bukan seorang
pengarah Lembaga.


-----

32 _Rang Undang-Undang_

**Saraan dan elaun bagi pengarah**

**16. Tiap-tiap pengarah hendaklah dibayar oleh Perbadanan apa-**
apa fi, elaun dan apa-apa saraan lain sebagaimana yang ditentukan
oleh Menteri, atas syor Lembaga.

**Tugas pengarah**

**17.** (1) Seorang pengarah Lembaga hendaklah, pada setiap masa,
bertindak dengan jujur dan demi kepentingan Perbadanan dan
menggunakan usaha yang munasabah dalam menunaikan tugas
jawatannya.

(2) Seorang pengarah atau mana-mana orang yang pernah
menjadi seorang pengarah tidak boleh—

_(a)_ menggunakan secara tidak wajar apa-apa maklumat yang
diperoleh oleh sebab kedudukannya sebagai seorang
pengarah untuk mendapat, secara langsung atau tidak
langsung, suatu faedah bagi dirinya atau bagi mana-mana
orang lain; atau

_(b)_ melakukan, mengatakan atau menyiarkan apa-apa yang
boleh memudaratkan kepentingan Perbadanan.

**Mesyuarat**

**18.** (1) Lembaga hendaklah bermesyuarat sekerap yang dikehendaki
tetapi tidak kurang daripada empat kali setahun.

(2) Pengerusi hendaklah mempengerusikan semua mesyuarat
Lembaga dan semasa ketiadaannya, pengarah yang hadir
hendaklah memilih seorang pengerusi daripada kalangan pengarah
dalam perenggan 11(2)(e) dan orang yang dipilih itu hendaklah
mempengerusikan mesyuarat itu dan mempunyai segala kuasa
Pengerusi.

(3) Kuorum bagi mesyuarat Lembaga hendaklah tidak boleh
kurang daripada empat orang pengarah, sekurang-kurangnya dua
daripadanya hendaklah terdiri daripada pengarah yang disebut
dalam perenggan 11(2)(b), _(c) atau_ _(d)._


-----

_Perbadanan Insurans Deposit Malaysia_ 33

(4) Keputusan Lembaga hendaklah diambil secara majoriti biasa
bagi undian pengarah yang hadir dan mengundi.

(5) Dalam hal bilangan undi yang sama banyak, Pengerusi
hendaklah mempunyai undi pemutus.

(6) Suatu ketetapan secara bertulis, yang ditandatangani oleh
semua pengarah yang pada masa itu berhak untuk menerima notis
mengenai suatu mesyuarat pengarah, adalah sah dan berkesan
seolah-olah ia telah diluluskan pada suatu mesyuarat pengarah
yang sewajarnya diadakan dan dijalankan dan apa-apa ketetapan
sedemikian boleh terdiri daripada beberapa dokumen dalam bentuk
yang serupa, setiap satunya ditandatangani oleh seorang pengarah
atau lebih.

(7) Tiada apa jua dalam seksyen ini boleh menghalang Pengerusi
daripada membenarkan seorang pengarah untuk menggunakan video
secara langsung, rangkaian televisyen atau kemudahan perhubungan
atau multimedia lain yang sesuai untuk mengambil bahagian
dalam mana-mana mesyuarat Lembaga jika, sebelum mesyuarat
itu, pengarah itu, melalui pemberitahuan kepada Pengerusi, telah
memohon kebenaran itu.

_Bab 3_

_Ketua Pegawai Eksekutif_

**Pelantikan, fungsi dan kebertanggungjawaban**

**19.** (1) Ketua Pegawai Eksekutif hendaklah dilantik oleh Menteri,
atas syor Lembaga.

(2) Ketua Pegawai Eksekutif hendaklah bertanggungjawab bagi
pentadbiran urusan dan hal ehwal harian Perbadanan.

(3) Ketua Pegawai Eksekutif hendaklah bertanggungan menjawab
dan bertanggungan menerangkan kepada Lembaga bagi penjalan
kuasanya dan pelaksanaan tugasnya.

(4) Semasa ketiadaan atau ketidakupayaan Ketua Pegawai
Eksekutif, Lembaga boleh membenarkan seorang pegawai
Perbadanan untuk melaksanakan tugas, fungsi dan tanggungjawab
Ketua Pegawai Eksekutif.


-----

34 _Rang Undang-Undang_

**Terma dan syarat perkhidmatan**

**20. Ketua Pegawai Eksekutif hendaklah—**

_(a)_ bagi maksud Bab 4, disifatkan sebagai seorang pegawai
atau pekerja Perbadanan dan tertakluk kepada terma dan
syarat perkhidmatan; dan

_(b)_ menikmati apa-apa pampasan, faedah dan saraan lain
sebagaimana yang diluluskan oleh Menteri, atas syor
Lembaga.

_Bab 4_

_Pegawai dan pekerja_

**Pelantikan, terma dan syarat perkhidmatan**

**21.** (1) Perbadanan boleh melantik mana-mana pegawai dan pekerja
sebagaimana yang perlu untuk menjalankan urusan dan hal ehwal
Perbadanan dan pegawai atau pekerja itu hendaklah memegang
jawatan bagi apa-apa tempoh, menerima apa-apa pampasan dan
apa-apa saraan lain, dan hendaklah tertakluk kepada apa-apa
terma dan syarat perkhidmatan sebagaimana yang diputuskan oleh
Lembaga.

(2) Seorang pegawai atau pekerja Perbadanan hendaklah, pada
setiap masa, bertindak dengan suci hati dan mematuhi apa-apa
kehendak, piawaian, kewajipan dan tatakelakuan termasuk surcaj
sebagaimana yang diperuntukkan dalam undang-undang kecil yang
dibuat oleh Lembaga di bawah perenggan 12(1)(a).

(3) Perbadanan boleh, dengan kelulusan Lembaga, menubuhkan
dan menyenggara suatu dana pencen atau simpanan bagi pegawai
dan pekerjanya daripada wang Perbadanan.

**Bantuan kewangan kepada pegawai, pekerja dan orang lain**

**22. Perbadanan boleh mengadakan—**

_(a)_ subsidi, pemberian, kemudahan pembiayaan Islam atau
kemudahan kredit konvensional, dengan atau tanpa
pulangan atau bunga, untuk memperoleh perumahan
atau kenderaan atau bagi maksud perubatan atau bagi
pembiayaan atau pinjaman belas kasihan, kepada pegawai


-----

_Perbadanan Insurans Deposit Malaysia_ 35

_(b)_ kemudahan pembiayaan Islam atau kemudahan kredit
konvensional, dengan atau tanpa pulangan atau bunga,
bagi maksud pendidikan atau biasiswa kepada pegawai
dan pekerjanya atau mana-mana orang lain; dan

_(c)_ derma kepada mana-mana orang,

atas apa-apa terma dan syarat sebagaimana yang ditentukan oleh
Lembaga.

_Bab 5_

_Kewajipan dan kuasa_

**Sekatan menyiasat secara khusus mengenai hal ehwal pelanggan**
**tertentu**

**23. Tanpa menjejaskan kuasa penelitian, pemeriksaan, penyiasatan,**
siasatan atau resolusi yang diberikan kepada Perbadanan, tiada
apa-apa jua dalam Akta ini boleh—

_(a)_ membenarkan Menteri untuk mengarahkan Perbadanan;
atau

_(b)_ membenarkan Perbadanan,

untuk menyiasat secara khusus mengenai hal ehwal mana-mana
pelanggan suatu institusi anggota.

**Kerahsiaan**

**24.** (1) Seseorang pengarah, pegawai, pekerja atau ejen Perbadanan
termasuk seseorang yang dilantik di bawah subseksyen 25(3) atau
mana-mana orang yang kerana apa-apa jua sebab mempunyai
dengan apa-apa cara akses kepada apa-apa rekod, buku, daftar,
surat-menyurat atau apa-apa jua dokumen lain, bahan atau maklumat
yang berhubungan dengan urusan dan hal ehwal—

_(a)_ Perbadanan;

_(b)_ Bank Negara Malaysia;

_(c)_ suatu institusi anggota;

_(d)_ seorang pelanggan Bank Negara Malaysia; atau

_(e)_ seorang pelanggan suatu institusi anggota,


-----

36 _Rang Undang-Undang_

yang telah diperolehnya semasa melaksanakan kewajipannya atau
menjalankan fungsinya, tidak boleh—

(A) memberikan, memberitahu, menunjukkan, menyiarkan,
atau selainnya menzahirkan, kepada mana-mana orang,
rekod, buku, daftar, surat menyurat atau apa-apa jua
dokumen yang lain, bahan atau maklumat; atau

(B) menggunakan rekod, buku, daftar, surat menyurat atau
apa-apa jua dokumen yang lain, bahan atau maklumat,

melainkan jika pendedahan atau penggunaan itu, mengikut manamana yang berkenaan, dikehendaki—

(C) di bawah mana-mana undang-undang;

(D) bagi pelaksanaan kewajipannya atau penjalanan fungsinya
di bawah Akta ini; atau

(E) mengikut undang-undang oleh mana-mana mahkamah.

(2) Tiada seorang pun yang menerima atau memperoleh rekod,
buku, daftar, surat menyurat atau apa-apa jua dokumen lain, bahan
atau maklumat yang dizahirkan mengikut subseksyen (1) boleh
menzahirkan atau menggunanya kecuali bagi maksud khusus yang
kerananya rekod, buku, daftar, surat menyurat atau apa-apa jua
dokumen lain, bahan atau maklumat itu telah dizahirkan kepada
orang itu.

(3) Seksyen ini tidak terpakai bagi apa-apa rekod, buku,
daftar, surat menyurat atau apa-apa jua dokumen lain, bahan
atau maklumat yang pada masa penzahiran adalah, ataupun telah
dijadikan, tersedia ada mengikut undang-undang bagi orang awam
daripada apa-apa sumber.

(4) Tiada seorang pun yang mempunyai apa-apa rekod, buku,
daftar, surat menyurat atau apa-apa jua dokumen lain, bahan atau
maklumat yang pada pengetahuannya telah dizahirkan dengan
melanggar subseksyen (1) boleh dengan apa jua cara sekalipun
menzahirkan yang sama kepada mana-mana orang lain.

(5) Jika Perbadanan dalam penjalanan mana-mana kuasanya, atau
penunaian mana-mana kewajipanya atau fungsinya, di bawah Akta
ini atau di bawah mana-mana jua undang-undang lain, mengesyaki
mana-mana orang telah melakukan mana-mana kesalahan di bawah
Akta ini, atau mana-mana jua undang-undang lain, maka adalah
sah di sisi undang-undang bagi Perbadanan untuk memberikan
maklumat mengenai pelakuan itu kepada seorang pegawai polis,


-----

_Perbadanan Insurans Deposit Malaysia_ 37

atau menyampaikan apa-apa maklumat berhubungan dengan
kesalahan itu kepada mana-mana institusi anggota atau orang
lain yang terjejas oleh kesalahan itu atau kepada mana-mana
pihak berkuasa lain atau orang yang mempunyai kuasa untuk
menyiasat di bawah atau menguatkuasakan peruntukan undangundang yang di bawahnya kesalahan itu disyaki oleh Perbadanan
telah dilakukan.

(6) Subseksyen (5) hendaklah berkuat kuasa dan berkesan
sepenuhnya, walau apa pun apa-apa ketidakselarasan berkenaan
dengannya atau yang bertentangan dengannya, dalam Akta ini
atau mana-mana undang-undang lain.

(7) Mana-mana orang yang melanggar subseksyen (1), (2) atau
(4) melakukan suatu kesalahan dan boleh, apabila disabitkan,
didenda tidak melebihi tiga juta ringgit atau dipenjarakan selama
tempoh tidak melebihi tiga tahun atau kedua-duanya.

**Kuasa Perbadanan**

**25.** (1) Perbadanan hendaklah mempunyai segala kuasa sebagaimana
yang perlu untuk atau berkaitan dengan, atau semunasabahnya
bersampingan dengan, pencapaian matlamatnya, pelaksanaan
fungsinya atau penunaian kewajipannya.

(2) Tanpa menjejaskan keluasan subseksyen (1), bagi maksud
Akta ini, Perbadanan boleh melakukan segala perkara yang
perlu bagi atau bersampingan dengan matlamat Perbadanan dan,
khususnya, Perbadanan boleh—

_(a)_ bagi maksud mengurangkan atau mengelakkan risiko
kepada sistem kewangan atau ancaman kerugian kepada
Perbadanan—

(i) memperoleh aset daripada institusi anggota;

(ii) membuat pinjaman atau pendahuluan dengan atau
tanpa cagaran, atau menjamin dengan atau tanpa
cagaran apa-apa pinjaman atau pendahuluan yang
diadakan, kepada suatu institusi anggota;

(iii) memperoleh, dengan cara cagaran atau selainnya, syer
atau surat cara modal suatu institusi anggota dan
memegang, melupuskan atau selainnya berurusan
dengan syer atau surat cara modal itu;


-----

38 _Rang Undang-Undang_

(iv) membuat deposit dengan anggota penerima
deposit;

(v) menjamin semua atau sebahagian liabiliti anggota
penerima deposit berkenaan dengan suatu deposit;
atau

(vi) menjamin atau mengambil alih semua atau sebahagian
liabiliti anggota penanggung insurans berkenaan
dengan suatu manfaat takaful atau insurans;

_(b)_ memegang, melupuskan atau selainnya berurusan dengan
aset yang diperoleh daripada institusi anggota;

_(c)_ meminjam atau selainnya mendapatkan dana mengikut
apa-apa cara yang difikirkan patut oleh Perbadanan;

_(d)_ memperoleh dan memegang apa-apa harta alih atau harta
tak alih bagi kegunaannya sendiri dan melupuskan atau
selainnya berurusan dengan harta sedemikian;

_(e)_ menjamin, menanggung rugi, atau menjadi bertanggungan
bagi pembayaran wang atau pelaksanaan apa-apa
obligasi;

_(f)_ menggadai janji, menggadaikan atau mewujudkan suatu
lien atau memindahkan atau selainnya berurusan dengan
mana-mana asetnya untuk menjamin pelaksanaan apa-apa
obligasinya atau obligasi mana-mana orang lain;

_(g)_ membuat apa-apa perjanjian dengan mana-mana orang
untuk mencapai objektifnya atau berhubungan dengan
pelaksanaan fungsinya, termasuk suatu perjanjian perikatan
strategik dengan Bank Negara Malaysia;

_(h)_ menyelesaikan atau mengkompromi apa-apa tuntutan oleh
atau terhadap Perbadanan; dan

_(i)_ melakukan segala perkara lain yang perlu untuk atau
bersampingan dengan penjalanan apa-apa kuasa atau
pelaksanaan apa-apa obligasi Perbadanan.

(3) Perbadanan boleh, sama ada secara am atau dalam manamana hal tertentu, melantik mana-mana orang yang bukan seorang
pengarah, pegawai atau pekerja Perbadanan, untuk memberikan
apa-apa bantuan sebagaimana yang ditentukan olehnya dalam
penjalanan kuasanya, pelaksanaan fungsinya atau penunaian
kewajipannya, di bawah Akta ini, atau untuk menjalankan,
melaksanakan atau menunaikan kuasa, fungsi atau kewajipan itu
bagi pihak dan atas nama Perbadanan sebagaimana yang boleh
ditentukan oleh Perbadanan.


-----

_Perbadanan Insurans Deposit Malaysia_ 39

**Pinjaman bagi maksud tertentu**

**26. Perbadanan boleh membuat pinjaman, sama ada dengan**
atau tanpa cagaran, kepada suatu perbadanan selain institusi
anggota—

_(a)_ bagi maksud, atau berkaitan dengan, pelaksanaan satu
tindakan resolusi atau lebih di bawah Akta ini; dan

_(b)_ bagi maksud mengurangkan atau mengelakkan risiko
kepada sistem kewangan atau ancaman kerugian kepada
Perbadanan.

**Penetapan institusi anggota tambahan**

**27.** (1) Bagi maksud menggalakkan atau mengekalkan kestabilan
sistem kewangan atau keyakinan orang awam dalam kestabilan
itu dan atas syor Perbadanan dan Bank Negara Malaysia, Menteri
boleh melalui perintah yang disiarkan dalam _Warta, menetapkan_
mana-mana institusi kewangan pembangunan atau perbadanan lain
yang dikawal selia dan diselia oleh Bank Negara Malaysia, selain
institusi kewangan yang ditakrifkan dalam seksyen 2, menjadi
suatu institusi anggota bagi maksud Akta ini.

(2) Perintah yang disebut dalam subseksyen (1) boleh
memperuntukkan bahawa apa-apa peruntukan Akta ini tidaklah
terpakai berkenaan dengan perbadanan yang ditetapkan itu, atau
hendaklah terpakai dengan pengubahsuaian berkenaan dengan
perbadanan yang ditetapkan itu.

_Bab 6_

_Kewangan_

**Kumpulan wang dan sumber kumpulan wang**

**28.** (1) Bagi maksud Akta ini, Perbadanan hendaklah menyenggara
dan mentadbirkan enam kumpulan wang yang berasingan yang
berikut—

_(a)_ suatu kumpulan wang insurans deposit Islam yang hendaklah
terdiri daripada—

(i) segala premium yang diterima oleh Perbadanan di
bawah Akta ini; dan


-----

40 _Rang Undang-Undang_

(ii) segala wang atau aset lain yang boleh dalam apaapa cara menjadi kena dibayar dengan sah kepada,
diterima oleh atau terletak hak pada Perbadanan
berhubungan dengan mana-mana perkara yang
bersampingan dengan kuasa, kewajipan dan
fungsinya,

berkenaan dengan deposit Islam;

_(b)_ suatu kumpulan wang insurans deposit konvensional yang
hendaklah terdiri daripada—

(i) segala premium yang diterima oleh Perbadanan
di bawah Akta ini; dan

(ii) segala wang atau aset lain yang boleh dalam apaapa cara menjadi kena dibayar dengan sah kepada,
diterima oleh atau terletak hak pada Perbadanan
berhubungan dengan mana-mana perkara yang
bersampingan dengan kuasa, kewajipan dan
fungsinya,

berkenaan dengan deposit konvensional;

_(c)_ suatu kumpulan wang perlindungan takaful perpaduan
keluarga yang hendaklah terdiri daripada—

(i) segala premium yang diterima oleh Perbadanan
di bawah Akta ini; dan

(ii) segala wang atau aset lain yang boleh dalam apaapa cara menjadi kena dibayar dengan sah kepada,
diterima oleh atau terletak hak pada Perbadanan
berhubungan dengan mana-mana perkara yang
bersampingan dengan kuasa, kewajipan dan
fungsinya,

berkenaan dengan sijil takaful perpaduan keluarga;

_(d)_ suatu kumpulan wang perlindungan takaful am yang
hendaklah terdiri daripada—

(i) segala premium yang diterima oleh Perbadanan
di bawah Akta ini; dan

(ii) segala wang atau aset lain yang boleh dalam apaapa cara menjadi kena dibayar dengan sah kepada,
diterima oleh atau terletak hak pada Perbadanan
berhubungan dengan mana-mana perkara yang
bersampingan dengan kuasa, kewajipan dan
fungsinya,

berkenaan dengan sijil takaful am;


-----

_Perbadanan Insurans Deposit Malaysia_ 41

_(e)_ suatu kumpulan wang perlindungan insurans hayat yang
hendaklah terdiri daripada—

(i) segala premium yang diterima oleh Perbadanan
di bawah Akta ini; dan

(ii) segala wang atau aset lain yang boleh dalam apaapa cara menjadi kena dibayar dengan sah kepada,
diterima oleh atau terletak hak pada Perbadanan
berhubungan dengan mana-mana perkara yang
bersampingan dengan kuasa, kewajipan dan
fungsinya,

berkenaan dengan polisi hayat; dan

_(f)_ suatu kumpulan wang perlindungan insurans am yang
hendaklah terdiri daripada—

(i) segala premium yang diterima oleh Perbadanan
di bawah Akta ini; dan

(ii) segala wang atau aset lain yang boleh dalam apaapa cara menjadi kena dibayar dengan sah kepada,
diterima oleh atau terletak hak pada Perbadanan
berhubungan dengan mana-mana perkara yang
bersampingan dengan kuasa, kewajipan dan
fungsinya,

berkenaan dengan polisi am.

(2) Perbadanan diberi kuasa untuk mengkredit segala pendapatan
pengendalian langsung kepada, dan mempertanggungkan segala
perbelanjaan, kos dan kerugian terhadap kumpulan wang atau
kumpulan-kumpulan wang tertentu yang berkaitan, dan jika
perbelanjaan, kos atau kerugian itu tidak dapat dihubungkaitkan
secara khusus dengan kumpulan wang atau kumpulan-kumpulan
wang tertentu, caj itu—

_(a)_ hendaklah diagihkan antara kumpulan wang itu mengikut
suatu formula yang ditetapkan oleh Perbadanan; atau

_(b)_ jika Perbadanan tidak menetapkan suatu formula, hendaklah
diagihkan antara kumpulan wang itu mengikut perkadaran
amaun premium Islam dan konvensional yang dipungut
dalam tahun taksiran sebelum tahun yang kredit atau
tanggungan itu dibuat.


-----

42 _Rang Undang-Undang_

**Peminjaman wang atau peruntukan dana kepada**
**Perbadanan**

**29.** (1) Tanpa menjejaskan seksyen 156, Menteri boleh, atas
permintaan Perbadanan, meminjamkan wang atau memperuntukkan
dana kepada Perbadanan atas apa-apa terma dan syarat sebagaimana
yang ditentukan oleh Menteri.

(2) Apa-apa peminjaman wang atatu peruntukan dana menurut
subseksyen (1) hendaklah dibuat daripada Kumpulan Wang
Disatukan dan jika peminjaman atau peruntukan dana sedemikian
dibuat, Menteri hendaklah menyebabkan suatu penyata mengenai
peminjaman atau peruntukan dana itu dibentangkan di hadapan
Dewan Rakyat pada peluang yang seawal mungkin.

**Pelaburan dibenarkan**

**30.** (1) Perbadanan boleh melabur dalam yang berikut:

_(a)_ sekuriti denominasi ringgit yang dikeluarkan atau dijamin
oleh Kerajaan atau Bank Negara Malaysia atau daripada
gred pelaburan tinggi sebagaimana yang dinilaikan oleh
suatu agensi penilaian yang bereputasi baik;

_(b)_ deposit dengan Bank Negara Malaysia atau mana-mana
institusi kewangan; atau

_(c)_ apa-apa pelaburan lain yang diluluskan oleh Menteri, atas
syor Lembaga.

(2) Perbadanan boleh, semata-mata bagi maksud melindungi
apa-apa pendedahan yang berbangkit daripada perenggan (1)(a),
_(b) atau_ _(c), membuat transaksi kewangan, sama ada diniagakan_
di bursa atau di kaunter termasuk kontrak swap, niaga hadapan,
opsyen dan hadapan.

(3) Apa-apa pelaburan yang dibuat oleh Perbadanan di bawah
subseksyen (1) daripada kumpulan wang insurans deposit Islam,
kumpulan wang perlindungan takaful perpaduan keluarga atau
kumpulan wang perlindungan takaful am hendaklah mengikut
Shariah.


-----

_Perbadanan Insurans Deposit Malaysia_ 43

**Tahun kewangan**

**31. Melainkan jika diarahkan selainnya oleh Menteri, tahun**
kewangan Perbadanan hendaklah bermula pada hari pertama
Januari dan berakhir pada hari ke tiga puluh satu Disember pada
setiap tahun.

**Kehendak menyimpan buku, rekod, akaun atau dokumen**
**lain**

**32. Perbadanan hendaklah menyebabkan buku, rekod, akaun**
atau dokumen lain disimpan dan hendaklah, secepat yang
dapat dilaksanakan selepas berakhirnya setiap tahun kewangan,
menyebabkan disediakan bagi tahun kewangan itu penyata kewangan
yang sesuai mengikut Akta Badan Berkanun (Akaun dan Laporan
Tahunan) 1980 [Akta 240].

**Juruaudit**

**33. Akaun Perbadanan hendaklah diaudit oleh Ketua Audit**
Negara.

**Penyata kewangan dan laporan tahunan**

**34. Perbadanan hendaklah, dalam tempoh tiga bulan dari penutupan**
tahun kewangannya, menghantar suatu salinan akaun tahunan yang
diperakui oleh Ketua Audit Negara dan suatu laporan tahunan
mengenai perjalanan kerja Perbadanan sepanjang tahun itu kepada
Menteri, yang hendaklah, secepat yang mungkin, menyebabkan
ia dibentangkan di hadapan Dewan Negara dan Dewan Rakyat.

**Penyata kewangan tidak disatukan**

**35. Walau apa pun seksyen 32 dan mana-mana undang-undang**
yang lain, Perbadanan tidak perlu menyediakan, menunjukkan atau
menyiarkan penyata kewangan yang disatukan dan Perbadanan,
suatu institusi perantaraan dan mana-mana subsidiari Perbadanan
yang lain sebagaimana yang ditentukan oleh Perbadanan boleh
menyediakan, mengemukakan dan menyiarkan penyata kewangan
yang berasingan.


-----

44 _Rang Undang-Undang_

BAHAGIAN III

KEANGGOTAAN, PEMBATALAN DAN PENAMATAN

**Keanggotaan disifatkan**

**36.** (1) Suatu institusi kewangan—

_(a)_ yang disifatkan sebagai suatu institusi anggota di bawah
seksyen 37 Akta yang dimansuhkan, hendaklah berterusan
kekal sebagai suatu institusi anggota di bawah Akta ini;
atau

_(b)_ yang dilesenkan di bawah Akta Bank dan Institusi
Kewangan 1989 atau Akta Bank Islam 1983 selepas
mula berkuatkuasanya Akta ini, disifatkan sebagai suatu
institusi anggota dari tarikh ia diberi lesen.

(2) Suatu pengendali takaful atau syarikat insurans disifatkan
sebagai suatu institusi anggota—

_(a)_ dari tarikh berkuatkuasanya Akta ini; atau

_(b)_ jika ia mula wujud selepas tarikh berkuatkuasanya Akta
ini, dari tarikh ia didaftarkan di bawah Akta Takaful
1984 atau diberi lesen di bawah Akta Insurans 1996.

(3) Mana-mana perbadanan yang ditetapkan sebagai suatu institusi
anggota oleh suatu perintah yang disebut dalam subseksyen 27(1)
disifatkan sebagai suatu institusi anggota dari tarikh kuat kuasa
perintah itu.

(4) Walau apa pun subseksyen 120(1), seksyen ini tidak terpakai
bagi suatu institusi perantaraan.

**Terma dan syarat keanggotaan**

**37.** (1) Terma dan syarat keanggotaan suatu institusi anggota
hendaklah ditetapkan melalui peraturan-peraturan yang dibuat
di bawah seksyen 209.

(2) Suatu institusi anggota hendaklah mematuhi terma dan
syarat sebagaimana yang ditetapkan menurut subseksyen (1).


-----

_Perbadanan Insurans Deposit Malaysia_ 45

(3) Mana-mana orang yang melanggar subseksyen (2) melakukan
suatu kesalahan dan boleh, apabila disabitkan, didenda tidak
melebihi lima juta ringgit atau dipenjarakan selama tempoh
tidak melebihi lima tahun atau kedua-duanya dan boleh, sebagai
tambahan, dikenakan denda harian tidak melebihi lima puluh
ribu ringgit bagi tiap-tiap hari kesalahan itu berterusan selepas
sabitan.

**Pembatalan keanggotaan**

**38. Perbadanan hendaklah membatalkan keanggotaan suatu**
institusi anggota yang merupakan suatu institusi kewangan dengan
memaklumkan institusi anggota itu secara bertulis jika lesen atau
pendaftaran institusi anggota itu telah diserah balik atau dibatalkan
di bawah Akta Bank dan Institusi Kewangan 1989, Akta Bank
Islam 1983, Akta Takaful 1984 atau Akta Insurans 1996.

**Penamatan keanggotaan**

**39.** (1) Lembaga boleh, pada bila-bila masa selepas Perbadanan
menerima suatu pemberitahuan di bawah seksyen 98 dan
sama ada Perbadanan telah menjalankan mana-mana kuasanya
di bawah seksyen 99 atau tidak, mengadakan suatu mesyuarat
untuk memutuskan sama ada keanggotaan institusi anggota itu
patut ditamatkan.

(2) Jika Lembaga bercadang untuk menamatkan keanggotaan
institusi anggota itu, Perbadanan hendaklah memberikan notis
bertulis mengenai cadangannya kepada institusi anggota itu dan
hendaklah memberi institusi anggota itu suatu peluang untuk
membuat representasi dalam tempoh lima hari dari tarikh notis
itu berkenaan dengan cadangan itu.

(3) Jika representasi telah diterima oleh Perbadanan daripada
institusi anggota itu, Lembaga hendaklah menimbangkan representasi
itu dan hendaklah membuat keputusan untuk mengesahkan atau
tidak mengesahkan cadangan untuk menamatkan keanggotaan
institusi anggota itu.

(4) Jika Lembaga telah mengesahkan cadangannya untuk
menamatkan keanggotaan institusi anggota itu, Lembaga hendaklah
memaklumkan Menteri mengenai keputusannya secara bertulis.


-----

46 _Rang Undang-Undang_

(5) Jika Menteri tidak bersetuju dengan keputusan Lembaga,
Menteri hendaklah dalam tempoh lima belas hari dari tarikh
penerimaan notis itu memaklumkan kepada Lembaga mengenai
keputusannya secara bertulis berhubung dengan keputusan Lembaga
itu, dan arahan itu hendaklah mengikat Lembaga.

(6) Jika Menteri tidak memaklumkan Lembaga mengenai
keputusannya dalam tempoh yang dinyatakan di bawah subseksyen
(5), Menteri hendaklah disifatkan sebagai telah meluluskan cadangan
Lembaga untuk menamatkan keanggotaan itu dan Perbadanan
hendaklah—

_(a)_ dengan serta merta memaklumkan Bank Negara Malaysia
sewajarnya; dan

_(b)_ mengeluarkan suatu notis bertulis mengenai penamatan
keanggotaan kepada institusi anggota itu dan
keanggotaannya hendaklah ditamatkan apabila habis
tempoh yang dinyatakan dalam notis itu.

(7) Jika, pada bila-bila masa selepas suatu notis penamatan
telah diberikan kepada suatu institusi anggota di bawah subseksyen
(6), Perbadanan berpuas hati bahawa sebagai akibat daripada
apa-apa tindakan oleh institusi anggota itu, atau mana-mana
orang lain, risiko kepada pendeposit atau benefisiari takaful
atau orang diinsuranskan atau Perbadanan telah dielakkan atau
dikurangkan secara substansial, Perbadanan boleh membatalkan
notis penamatannya itu dan memaklumkan Menteri sewajarnya.

(8) Apa-apa keputusan Perbadanan untuk menamatkan suatu
keanggotaan atau membatalkan penamatan itu adalah muktamad
dan mengikat.

**Kesan pembatalan atau penamatan**

**40.** (1) Jika keanggotaan suatu institusi anggota telah dibatalkan
di bawah seksyen 38 atau ditamatkan di bawah seksyen 39—

_(a)_ bekas institusi anggota itu tidak boleh memakai
atau menggunakan perkataan “insurans deposit” atau
“perlindungan manfaat takaful” atau “pampasan manfaat
takaful” atau “perlindungan manfaat insurans” atau


-----

_Perbadanan Insurans Deposit Malaysia_ 47

“pampasan manfaat insurans”, atau apa-apa terbitan
daripada atau variasi perkataan itu dalam apa-apa bahasa
atau apa-apa perkataan lain dalam apa-apa bahasa yang
boleh ditafsirkan sebagai bererti atau membayangkan
bahawa institusi itu ialah suatu institusi anggota;

_(b)_ dalam hal bekas anggota penerima deposit, deposit yang
belum dijelaskan pada tarikh kuat kuasa pembatalan atau
penamatan keanggotaan itu, ditolak apa-apa pengeluaran
daripada deposit itu, akan terus diinsuranskan selama
tempoh dua tahun dari tarikh kuat kuasa pembatalan atau
penamatan itu atau sehingga dikeluarkan kesemuanya,
mengikut mana-mana yang lebih awal;

_(c)_ dalam hal bekas anggota penanggung insurans, manfaat
dilindungi yang belum dijelaskan pada tarikh pembatalan
atau penamatan keanggotaan itu berkuat kuasa, ditolak
apa-apa bayaran yang dibuat disebabkan oleh manfaat
itu, akan terus dilindungi selepas tarikh kuat kuasa
pembatalan atau penamatan itu;

_(d)_ bekas institusi anggota itu tidak boleh dianggap sebagai
suatu institusi anggota hanya kerana liabilitinya berkenaan
dengan deposit atau manfaat takaful atau insurans terus
diinsuranskan atau dilindungi di bawah Akta ini walaupun
keanggotaannya telah dibatalkan atau ditamatkan; dan

_(e)_ bekas institusi anggota itu tidak boleh dilepaskan
daripada obligasi atau liabilitinya kepada Perbadanan
yang telah terakru sebelum pembatalan atau penamatan
keanggotaannya itu.

(2) Jika keanggotaan bekas anggota penerima deposit telah
ditamatkan di bawah seksyen 39, institusi itu tidak boleh, mulai
tarikh kuat kuasa penamatan itu, meminta atau menerima apa-apa
lagi deposit.

(3) Jika keanggotaan bekas anggota penanggung insurans telah
ditamatkan di bawah seksyen 39, institusi itu tidak boleh, mulai
tarikh kuat kuasa penamatan itu, menawarkan atau mengeluarkan
apa-apa lagi sijil takaful atau polisi insurans atau memperbaharui
apa-apa sijil takaful atau polisi insurans.


-----

48 _Rang Undang-Undang_

(4) Bagi maksud perenggan (1)(b) atau _(c), suatu pembatalan_
atau penamatan keanggotaan tidak boleh menjejaskan obligasi,
hak dan keupayaan Perbadanan untuk membuat suatu bayaran di
bawah Bab 3 Bahagian IV atau Bab 3 Bahagian V.

(5) Jika keanggotaan suatu institusi anggota telah dibatalkan
atau ditamatkan—

_(a)_ dalam hal bekas anggota penerima deposit, institusi itu
hendaklah memberi notis mengenai insurans berterusan
yang diperuntukkan dalam perenggan (1)(b);

_(b)_ dalam hal bekas anggota penanggung insurans, institusi
itu hendaklah memberikan notis mengenai perlindungan
berterusan yang diperuntukkan dalam perenggan (1)(c);
dan

_(c)_ Perbadanan boleh memberikan notis mengenai pembatalan
atau penamatan keanggotaan bekas institusi anggota
jika pada pendapat Perbadanan, kepentingan awam
menghendaki supaya notis itu diberikan,

melalui penyiaran dalam sekurang-kurangnya dua akhbar harian
yang disiarkan di Malaysia, salah satu daripadanya hendaklah
dalam bahasa kebangsaan.

(6) Jika suatu bekas anggota penerima deposit berkewajipan
untuk membayar balik kepada seseorang apa-apa wang yang
telah diterima atau dipegang olehnya semasa ia masih suatu
institusi anggota, wang itu tidak boleh menjadi suatu deposit atau
sebahagian daripada suatu deposit bagi maksud insurans deposit
dengan Perbadanan jika tarikh yang orang yang memperoleh
kepentingannya dalam wang itu ialah suatu tarikh selepas tarikh
pembatalan atau penamatan keanggotaan bekas institusi anggota itu
berkuat kuasa sebagaimana yang ditentukan oleh Perbadanan.

(7) Jika bekas anggota penanggung insurans bertanggungan
kepada mana-mana orang bagi suatu manfaat takaful atau insurans
dan liabiliti itu ditanggung semasa ia masih suatu institusi anggota,
manfaat takaful atau insurans itu tidak boleh menjadi suatu manfaat
dilindungi jika tarikh yang orang yang memperoleh kepentingannya
dalam manfaat itu ialah suatu tarikh selepas tarikh pembatalan
atau penamatan keanggotaan bekas institusi anggota itu berkuat
kuasa sebagaimana yang ditentukan oleh Perbadanan.


-----

_Perbadanan Insurans Deposit Malaysia_ 49

(8) Mana-mana bekas institusi anggota yang melanggar perenggan
(1)(a) atau perenggan (5)(a) atau _(b) melakukan suatu kesalahan_
dan boleh, apabila disabitkan, didenda tidak melebihi lima juta
ringgit dan boleh, sebagai tambahan, dikenakan denda harian tidak
melebihi lima puluh ribu ringgit bagi tiap-tiap hari kesalahan itu
berterusan selepas sabitan.

BAHAGIAN IV

INSURANS DEPOSIT

_Bab 1_

_Skop perlindungan_

**Takrif**

**41. Bagi maksud Bahagian ini—**

_(a)_ “deposit” ertinya baki belum dibayar daripada agregat
deposit sebagaimana yang ditakrifkan dalam subseksyen
2(1) yang diterima atau dipegang oleh anggota penerima
deposit daripada atau bagi pihak seseorang dalam
penjalanan biasa perniagaan pengambilan deposit anggota
penerima deposit itu dan termasuklah—

(i) suatu draf bank, cek atau surat cara atau arahan
lain yang seumpamanya yang telah dimasukkan
ke dalam sistem pembayaran yang ditetapkan di
bawah subseksyen 6(1) Akta Sistem Pembayaran
2003 [Akta 627] walau apa pun apa-apa kelengahan
atau kegagalan oleh anggota penerima deposit itu
untuk mengkreditkan akaun itu;

(ii) deposit mata wang asing; atau

(iii) apa-apa liabiliti atau surat cara kewangan sebagaimana
yang ditentukan oleh Perbadanan,

tetapi tidak termasuk, melainkan jika ditentukan sebaliknya
oleh Perbadanan di bawah subperenggan (iii)—

(A) suatu deposit yang tidak kena dibayar di
Malaysia;

(B) suatu deposit pasaran wang;


-----

50 _Rang Undang-Undang_

(C) suatu deposit surat cara boleh niaga dan apaapa deposit pembawa yang lain;

(D) suatu perjanjian beli balik; dan

(E) apa-apa liabiliti atau surat cara kewangan
yang lain sebagaimana yang ditentukan oleh
Perbadanan; dan

_(b)_ “akaun amanah” termasuklah wang yang dipegang dalam
akaun bagi maksud suatu amanah.

**Skop perlindungan bagi deposit**

**42.** (1) Perbadanan hendaklah secara berasingan menginsuranskan
kategori deposit yang berikut yang diletakkan dengan institusi
anggota:

_(a)_ deposit Islam; dan

_(b)_ deposit konvensional.

(2) Bagi maksud subseksyen (1)—

_(a)_ jika seorang pendeposit memiliki hanya satu deposit dengan
suatu anggota penerima deposit, deposit itu hendaklah
diinsuranskan—

(i) berkenaan dengan wang pokok dan pulangan bagi
deposit Islam, setakat amaun yang ditetapkan oleh
Menteri atas syor Perbadanan; dan

(ii) berkenaan dengan wang pokok dan bunga bagi deposit
konvensional, setakat amaun yang ditetapkan oleh
Menteri atas syor Perbadanan; dan

_(b)_ jika seorang pendeposit memiliki lebih daripada satu
deposit dengan suatu anggota penerima deposit, agregat
deposit itu hendaklah diinsuranskan—

(i) berkenaan dengan wang pokok dan pulangan bagi
deposit Islam, setakat apa-apa amaun yang ditetapkan
oleh Menteri atas syor Perbadanan; dan

(ii) berkenaan dengan wang pokok dan bunga bagi deposit
konvensional, setakat amaun yang ditetapkan oleh
Menteri atas syor Perbadanan.


-----

_Perbadanan Insurans Deposit Malaysia_ 51

(3) Bagi megelakkan keraguan, suatu amaun yang ditetapkan
di bawah subseksyen (2) boleh berhubungan dengan apa-apa jenis
atau perihalan deposit dan had yang berbeza boleh terpakai bagi
jenis atau perihalan deposit yang berbeza.

(4) Tertakluk kepada peraturan-peraturan yang dibuat di bawah
seksyen 209—

_(a)_ jika anggota penerima deposit berkewajipan untuk membayar
balik wang kepada seorang pendeposit yang bertindak
sebagai seorang pemegang amanah untuk seorang yang
lain atau sebagai pemunya bersama dengan seorang yang
lain, dan peramanahan atau pemunyaan bersama itu
telah didedahkan dalam rekod anggota penerima deposit
itu—

(i) deposit pendeposit itu sebagai pemegang amanah
atau sebagai seorang pemunya bersama, hendaklah
disifatkan sebagai suatu deposit yang berasingan
daripada mana-mana deposit pendeposit itu yang
bertindak bagi pihak dirinya sendiri atau bertindak
bagi amanah yang lain atau keupayaan bersama
dengan anggota penerima deposit itu;

(ii) jika seorang pemegang amanah bertindak bagi dua
benefisiari atau lebih, deposit yang dipegang olehnya
sebagai amanah bagi setiap benefisiari, hendaklah
setiap satu disifatkan sebagai suatu deposit yang
berasingan; dan

(iii) deposit yang dipegang sebagai amanah oleh seorang
pemegang amanah bagi seorang benefisiari dalam
anggota penerima deposit hendaklah disifatkan
sebagai suatu deposit yang berasingan daripada suatu
deposit benefisiari itu dengan anggota penerima
deposit itu bagi pihak dirinya sendiri dan hendaklah
juga disifatkan sebagai berasingan daripada manamana deposit yang dipegang sebagai amanah oleh
pemegang amanah yang lain untuk benefisiari itu
dalam anggota penerima deposit itu;

_(b)_ bagi mengelakkan keraguan, jika seorang pendeposit ialah
pemunya bersama bagi suatu deposit dalam suatu anggota
penerima deposit dengan seorang yang lain, kesemua
deposit pendeposit itu dengan orang itu hendaklah
diagregatkan dan disifatkan sebagai satu deposit dan
hendaklah diinsuranskan setakat amaun yang ditetapkan
di bawah subseksyen (2); dan


-----

52 _Rang Undang-Undang_

_(c)_ bagi maksud perenggan (4)(a) dan _(b)—_

(i) anggota penerima deposit itu hendaklah menyatakan
dalam rekodnya—

(A) bagi suatu akaun amanah, bahawa akaun itu
dipegang oleh pemegang amanah bagi benefisiari
yang dinamakan; atau

(B) bagi suatu akaun bersama, nama tiap-tiap
pemegang akaun bersama;

(ii) pemegang amanah hendaklah—

(A) menyenggara rekod terperinci sebagaimana yang
ditetapkan oleh Perbadanan mengenai akaun
amanah;

(B) mengemukakan kepada anggota penerima
deposit itu apa-apa rekod yang dikehendaki
oleh Perbadanan di bawah Akta ini; dan

(C) memfailkan suatu akuan berkanun yang
memperakui ketepatan rekod yang dikemukakan
di bawah subsubperenggan (B) apabila
dikehendaki oleh Perbadanan; dan

(iii) pemegang amanah dalam menyenggara dan
mengemukakan mana-mana rekod mengenai akaun
amanah yang dikehendaki di bawah subperenggan
(ii) hendaklah memastikan bahawa maklumat yang
diberikan itu adalah benar, betul dan lengkap dan
tidak mengandungi maklumat yang palsu atau
mengelirukan dan anggota penerima deposit itu
hendaklah bergantung pada apa-apa rekod itu bagi
maksud subperenggan (i) dan pemegang amanah
hendaklah menanggung rugi anggota penerima
deposit itu sekiranya berlaku apa-apa prosiding
undang-undang yang berhubungan dengan rekod
itu.

(5) Walau apa pun apa-apa dalam perenggan (4)(a), Perbadanan
tidak boleh menginsuranskan secara berasingan deposit yang
dipegang sebagai amanah bagi mana-mana benefisiari sekiranya,
pada pendapat Perbadanan, amanah itu wujud terutamanya bagi
maksud mendapatkan atau menaikkan insurans deposit.


-----

_Perbadanan Insurans Deposit Malaysia_ 53

(6) Bagi maksud subperenggan (4)(a)(i), mana-mana deposit
yang dipegang sebagai amanah oleh seorang pemegang amanah
yang sama untuk benefisiari yang sama hendaklah diagregatkan
dan disifatkan sebagai satu deposit.

(7) Tertakluk kepada peraturan-peraturan yang dibuat di bawah
seksyen 209 dan penzahiran yang dibuat oleh pemegang amanah
di bawah subperenggan (4)(c)(ii), jika seorang pendeposit—

_(a)_ mengendalikan suatu perniagaan sebagai tuan punya
tunggal atau seorang rakan kongsi suatu perkongsian;
atau

_(b)_ menjalankan mana-mana amalan profesional,

yang telah dizahirkan sedemikian dalam rekod anggota penerima
deposit, suatu deposit perniagaan atau amalan profesional itu
hendaklah disifatkan sebagai berasingan daripada deposit pendeposit
bagi pihak dirinya sendiri atau sebagai pemegang amanah atau
pemunya bersama.

(8) Perbadanan boleh menghendaki pendeposit untuk
mengemukakan kepada Perbadanan apa-apa maklumat sebagaimana
yang difikirkan suai manfaat atau perlu bagi maksud membuat
apa-apa bayaran di bawah Akta ini.

**Pemindahan deposit di antara anggota penerima deposit**

**43.** (1) Jika liabiliti deposit anggota penerima deposit (dalam
seksyen ini disebut sebagai “anggota pemindah”) dipindahkan
kepada dan diambil alih oleh anggota penerima deposit yang
lain, deposit itu, ditolak apa-apa pengeluaran daripada deposit itu,
disifatkan sebagai dan akan terus diinsuranskan secara berasingan
oleh Perbadanan setakat apa-apa amaun yang ditetapkan di bawah
subseksyen 42(2) selama tempoh dua tahun, atau sehingga deposit
itu matang atau dikeluarkan kesemuanya, mengikut mana-mana yang
lebih awal, selepas tarikh pemindahan dan pengambilalihan.

(2) Jika terdapat pemindahan liabiliti deposit di bawah subseksyen
(1)—

_(a)_ anggota pemindah itu hendaklah memberikan notis
mengenai pemindahan liabiliti deposit dan insurans
yang berasingan yang berterusan yang disebut dalam
subseksyen (1); dan


-----

54 _Rang Undang-Undang_

_(b)_ Perbadanan boleh memberikan notis mengenai perkara
yang disebut dalam perenggan _(a)_ jika pada pendapat
Perbadanan, kepentingan awam menghendaki supaya
notis itu diberikan,

melalui penyiaran dalam sekurang-kurangnya dua akhbar harian
yang disiarkan di Malaysia, salah satu daripadanya hendaklah
dalam bahasa kebangsaan.

(3) Anggota pemindah hendaklah menanggung rugi Perbadanan
sekiranya apa-apa bayaran dibuat oleh Perbadanan kepada
pendeposit disebabkan oleh insurans berasingan yang disebut
dalam subseksyen (1).

(4) Jika keanggotaan anggota pemindah dibatalkan atau
ditamatkan selepas tarikh liabiliti deposit dipindahkan kepada
dan diambil alih oleh anggota penerima deposit yang mengambil
alihnya, insurans berasingan yang disebut dalam subseksyen (1)
hendaklah terpakai sebagai ganti insurans berterusan yang disebut
dalam perenggan 40(1)(b).

(5) Anggota penerima deposit hendaklah menyenggara apaapa rekod yang dikehendaki oleh Perbadanan bagi maksud
subseksyen (1).

(6) Anggota penerima deposit yang melanggar perenggan (2)(a)
melakukan suatu kesalahan dan boleh, apabila disabitkan, didenda
tidak melebihi lima juta ringgit dan boleh, sebagai tambahan,
dikenakan denda harian tidak melebihi lima puluh ribu ringgit
bagi tiap-tiap hari kesalahan itu berterusan selepas sabitan.

**Deposit anggota penerima deposit diperoleh oleh bukan anggota**
**penerima deposit**

**44.** (1) Jika liabiliti deposit anggota penerima deposit (dalam
seksyen ini disebut sebagai “anggota pemindah”) dipindahkan
kepada dan diambil alih oleh seseorang yang bukan anggota
penerima deposit, deposit itu disifatkan sebagai dan akan terus
diinsuranskan oleh Perbadanan setakat apa-apa amaun yang
ditetapkan di bawah subseksyen 42(2), bagi baki tahun taksiran
itu, atau sehingga deposit itu matang atau dikeluarkan kesemuanya,
mengikut mana-mana yang lebih awal, selepas tarikh pemindahan
dan pengambilalihan.


-----

_Perbadanan Insurans Deposit Malaysia_ 55

(2) Bagi maksud subseksyen (1), dan mengikut mana-mana
kaedah yang dibuat oleh Perbadanan—

_(a)_ berhubung dengan pendeposit, anggota pemindah
hendaklah—

(i) mendapatkan kebenaran bertulis sekurang-kurangnya
tujuh puluh lima peratus daripada semua pendeposit
untuk memindahkan liabiliti deposit;

(ii) mendapatkan perakuan bertulis daripada setiap
pendeposit bahawa pendeposit sedar bahawa deposit
yang dipindahkan kepada dan diambil alih oleh
orang yang mengambil alihnya akan diinsuranskan
bagi baki tahun taksiran itu, atau sehingga deposit
itu matang atau dikeluarkan kesemuanya, mengikut
mana-mana yang lebih awal, dan selepas itu, liabiliti
deposit itu tidaklah lagi diinsuranskan keseluruhannya
atau sebahagiannya oleh Perbadanan;

(iii) apabila dikehendaki secara bertulis, membayar
kepada seorang pendeposit, amaun pokok deposit
itu dan pulangan atau bunga, dikira sehingga
tarikh pengeluaran dan tiada caj atau penalti boleh
dikenakan berkenaan dengan pembayaran itu;
dan

(iv) menyediakan suatu pernyataan bahawa obligasi
anggota pemindah untuk membayar balik deposit
akan diambil alih oleh orang yang mengambil alih
deposit itu; dan

_(b)_ orang yang mengambil alih deposit itu hendaklah membuat
suatu perjanjian secara bertulis untuk mengambil alih
liabiliti deposit anggota pemindah atas terma dan syarat
yang sama.

(3) Bagi maksud perenggan (2)(b), anggota pemindah hendaklah
menanggung rugi Perbadanan sekiranya berlaku apa-apa bayaran
yang dibuat oleh Perbadanan kepada pendeposit disebabkan oleh
insurans berterusan yang disebut dalam subseksyen (1).

(4) Orang yang mengambil alih deposit itu hendaklah menyenggara
apa-apa rekod yang dikehendaki oleh Perbadanan bagi maksud
subseksyen (1).


-----

56 _Rang Undang-Undang_

**Deposit disifatkan**

**45. Jika anggota penerima deposit mengambil alih liabiliti deposit**
daripada anggota penerima deposit yang lain di bawah seksyen
43, deposit itu bagi maksud seksyen 47 dan 48, disifatkan telah
diletakkan dengan anggota penerima deposit yang mengambil
alihnya pada hari ia diambil alih.

**Bukan sebahagian deposit**

**46. Jika wang yang atau telah diterima oleh anggota penerima**
deposit yang baginya anggota penerima deposit itu telah
mengeluarkan atau berkewajipan untuk mengeluarkan suatu surat
cara yang membuktikan suatu deposit, selain suatu draf bank, cek
diperakui, cek kembara, surat kredit bayar dahulu atau perintah
kiriman wang—

_(a)_ wang itu tidak menjadi suatu deposit melainkan jika surat
cara dan rekod anggota penerima deposit itu menyatakan
orang yang berhak, pada tarikh pengeluaran surat cara
itu, kepada pembayaran balik wang yang dibuktikan
itu;

_(b)_ orang yang disebut dalam perenggan _(a) hendaklah_
disifatkan sebagai pendeposit berkenaan dengan wang
itu melainkan jika butiran suatu pindah milik surat cara
itu dicatatkan dalam rekod anggota penerima deposit
itu, dalam hal sedemikian penerima pindah milik terkini
yang ditunjukkan dalam rekod itu hendaklah disifatkan
sebagai pendeposit; dan

_(c)_ catatan suatu pindah milik dalam rekod anggota penerima
deposit tidaklah berkesan bagi maksud perenggan _(b),_
jika catatan itu dibuat selepas pembatalan atau penamatan
keanggotaan anggota penerima deposit itu.

_Bab 2_

_Premium_

**Premium pertama berkenaan dengan anggota penerima**
**deposit**

**47.** (1) Perbadanan hendaklah mentaksirkan dan memungut
premium yang kena dibayar oleh anggota penerima deposit bagi


-----

_Perbadanan Insurans Deposit Malaysia_ 57

tahun taksiran yang ia menjadi institusi anggota (dalam seksyen
ini disebut sebagai “premium pertama”) seperti yang berikut:

_(a)_ dua ratus lima puluh ribu ringgit; atau

_(b)_ suatu kadar yang akan ditetapkan oleh Menteri atas syor
Perbadanan,

mengikut mana-mana yang lebih tinggi.

(2) Bagi mengelakkan keraguan, kadar yang berbeza boleh
ditetapkan di bawah subseksyen (1) bagi kategori anggota penerima
deposit yang berbeza.

(3) Tiada premium pertama dikehendaki untuk dibayar berhubungan
dengan liabiliti bagi suatu deposit yang dipindahkan daripada
suatu anggota penerima deposit kepada anggota penerima deposit
yang lain dalam suatu kumpulan perniagaan yang berkenaan
dengannya premium telahpun dibayar bagi tahun taksiran yang
anggota penerima deposit yang kedua itu menjadi anggota.

(4) Anggota penerima deposit hendaklah membayar premium
pertama kepada Perbadanan dalam tempoh tiga puluh hari dari
tarikh ia menjadi anggota atau apa-apa tempoh lain yang ditentukan
oleh Perbadanan.

**Premium tahunan berkenaan dengan anggota penerima**
**deposit**

**48.** (1) Tiap-tiap anggota penerima deposit hendaklah, bagi setiap
tahun taksiran berikutan tahun taksiran yang ia menjadi anggota
penerima deposit, membayar premium tahunan pada atau sebelum
tarikh kena bayar tahunan yang ditetapkan oleh Perbadanan.

(2) Tertakluk kepada subseksyen (3), kadar atau kadar-kadar
premium tahunan adalah sebagaimana yang ditetapkan oleh Menteri
atas syor Perbadanan.

(3) Premium tahunan yang kena dibayar oleh anggota penerima
deposit bagi suatu tahun taksiran tidak boleh lebih rendah daripada
apa-apa amaun atau amaun-amaun minimum sebagaimana yang
ditetapkan oleh Menteri atas syor Perbadanan.


-----

58 _Rang Undang-Undang_

(4) Bagi mengelakkan keraguan, kadar yang ditetapkan di bawah
subseksyen (2) dan amaun minimum yang ditetapkan di bawah
subseksyen (3) boleh berhubung dengan kategori yang dalamnya
anggota penerima deposit dikelaskan di bawah peraturan-peraturan
premium dan kadar-kadar dan amaun-amaun minimum yang
berbeza boleh terpakai bagi kategori yang berbeza.

(5) Mana-mana anggota penerima deposit yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi tiga juta ringgit dan boleh, sebagai
tambahan, dikenakan denda harian tidak melebihi tiga puluh ribu
ringgit bagi tiap-tiap hari kesalahan itu berterusan selepas sabitan.

**Pengiraan premium tahunan berkenaan dengan anggota**
**penerima deposit**

**49.** (1) Premium tahunan hendaklah dikira seperti yang
berikut:

_(a)_ premium tahunan yang kena dibayar oleh anggota penerima
deposit hendaklah berdasarkan jumlah deposit diinsuranskan
yang dipegang oleh anggota penerima deposit itu pada
31 Disember tahun taksiran yang sebelumnya;

_(b)_ premium tahunan deposit Islam dan konvensional hendaklah
dikira secara berasingan; dan

_(c)_ kadar premium yang terpakai bagi setiap anggota penerima
deposit hendaklah berdasarkan apa-apa kriteria yang
ditetapkan dalam peraturan-peraturan.

(2) Premium yang kena dibayar oleh anggota penerima deposit
hendaklah berdasarkan penyata yang diperakui oleh ketua
eksekutif anggota penerima deposit itu dan dikemukakan dalam
apa-apa bentuk dan tempoh sebagaimana yang dikehendaki oleh
Perbadanan.

**Tiada tolakan berkenaan dengan anggota penerima deposit**

**50. Melainkan jika Perbadanan bersetuju selainnya dalam mana-**
mana hal tertentu, tiada pembayaran premium atau surcaj premium
yang terhutang kepada Perbadanan oleh anggota penerima deposit


-----

_Perbadanan Insurans Deposit Malaysia_ 59

boleh dilepaskan, dikurangkan atau selainnya diselaraskan oleh
sebab apa-apa tuntutan yang anggota penerima deposit itu ada
terhadap Perbadanan.

**Surcaj premium berkenaan dengan anggota penerima**
**deposit**

**51.** (1) Walau apa pun bayaran premium pertama berkenaan
dengan tahun taksiran pertama atau premium tahunan berkenaan
dengan mana-mana tahun taksiran tertentu, Perbadanan boleh
mentaksirkan dan memungut suatu surcaj premium daripada
anggota penerima deposit berkenaan dengan tahun taksiran itu
atau mana-mana bahagiannya mengikut seksyen ini.

(2) Surcaj premium yang kena dibayar oleh anggota penerima
deposit di bawah subseksyen (1) dalam mana-mana tahun taksiran
tertentu tidak boleh melebihi 0.5 peratus setahun daripada premium
tahunan yang kena dibayar oleh anggota penerima deposit itu
berkenaan dengan tahun taksiran itu atau satu juta ringgit, manamana yang lebih tinggi.

(3) Jika, pada pendapat Perbadanan anggota penerima
deposit—

_(a)_ telah tidak atau tidak mematuhi mana-mana peraturan,
kaedah, perintah, undang-undang kecil, pemberitahuan,
garis panduan, pekeliling atau nota yang berhubungan
dengan amalan kewangan dan perniagaan yang wajar
yang dikeluarkan oleh Bank Negara Malaysia atau manamana aku janji yang diberikan kepada atau perjanjian
yang dibuat dengan Bank Negara Malaysia;

_(b)_ telah tidak atau tidak mematuhi terma dan syarat
keanggotaan, mana-mana aku janji yang diberikan kepada
atau perjanjian yang dibuat dengan Perbadanan, atau
mana-mana peraturan, kaedah, perintah, undang-undang
kecil, pemberitahuan, garis panduan, pekeliling atau nota
Perbadanan berkenaan dengan insurans deposit;

_(c)_ telah tidak atau tidak mematuhi permintaan bagi mendapatkan
maklumat atau telah menyekat hak untuk mendapat
akses kepada maklumat oleh Perbadanan, Bank Negara
Malaysia atau mana-mana orang yang bertindak bagi
pihak Perbadanan, di bawah Akta ini; atau


-----

60 _Rang Undang-Undang_

_(d)_ telah tidak atau tidak menyenggara rekod deposit dengan
sewajarnya atau membuat salah nyataan, sama ada melalui
apa-apa perbuatan atau peninggalan, mengenai apa-apa
maklumat, termasuk maklumat tentang liabiliti deposit
diinsuranskan yang digunakan sebagai suatu asas bagi
apa-apa pentaksiran premium di bawah Bahagian ini,

Perbadanan hendaklah—

(A) jika ia bercadang untuk mengenakan surcaj premium ke
atas anggota penerima deposit itu, berunding dengan
Bank Negara Malaysia tentang alasan untuk mengenakan
suatu surcaj premium dan amaun surcaj premium itu;
dan

(B) memberi anggota penerima deposit itu suatu peluang untuk
membuat representasi kepada Perbadanan tentang apa-apa
cadangan surcaj premium dalam tempoh tujuh hari dari
tarikh suatu notis bertulis dikeluarkan oleh Perbadanan
kepada anggota penerima deposit itu.

(4) Jika Perbadanan menerima representasi daripada anggota
penerima deposit itu dalam tempoh masa yang dinyatakan dalam
subperenggan (3)(B), Perbadanan hendaklah menimbangkan
representasi itu dan memutuskan sama ada untuk mengenakan
suatu surcaj premium dan jika ya, memutuskan amaun surcaj
premium itu.

(5) Jika Perbadanan memutuskan untuk mengenakan suatu
surcaj premium, Perbadanan hendaklah mendapatkan kelulusan
bertulis daripada Menteri sebelum mengenakan surcaj premium
itu ke atas anggota penerima deposit itu.

(6) Suatu surcaj premium hendaklah dikenakan oleh Perbadanan
melalui notis bertulis kepada anggota penerima deposit itu dan
hendaklah kena dibayar kepada Perbadanan dalam tempoh tiga puluh
hari dari tarikh notis itu atau apa-apa tempoh lain sebagaimana
yang ditentukan oleh Perbadanan.

(7) Apa-apa pendapat yang dibentuk atau keputusan yang dibuat
oleh Perbadanan berkaitan dengan pengenaan atau amaun apa-apa
surcaj premium berkenaan dengan mana-mana anggota penerima
deposit adalah muktamad dan mengikat.

(8) Suatu surcaj yang dibayar kepada Perbadanan di bawah
seksyen ini hendaklah dibayar kepada dan menjadi sebahagian
daripada Kumpulan Wang Disatukan.


-----

_Perbadanan Insurans Deposit Malaysia_ 61

**Caj lampau tempoh berkenaan dengan anggota penerima**
**deposit**

**52. Jika mana-mana premium atau surcaj premium yang terhutang**
dan kena dibayar di bawah seksyen 47, 48 atau 51 belum dibayar
oleh anggota penerima deposit pada tarikh kena dibayar, premium
yang belum dibayar itu hendaklah, tanpa penyampaian notis
lanjutan kepada anggota penerima deposit itu, dinaikkan ke suatu
jumlah yang ditetapkan dalam peraturan-peraturan premium yang
belum dibayar sedemikian.

**Peraturan-peraturan premium berkenaan dengan anggota**
**penerima deposit**

**53. Perbadanan boleh membuat peraturan-peraturan berkenaan**
dengan penentuan premium pertama dan premium tahunan
termasuk—

_(a)_ penubuhan suatu sistem pengkelasan anggota penerima
deposit dalam kategori berbeza; dan

_(b)_ kriteria atau faktor yang hendak diambil kira dan tatacara
yang hendak diikuti oleh Perbadanan dalam menentukan
kategori yang dalamnya anggota penerima deposit itu
dikelaskan.

**Premium dan surcaj ke atas anggota penerima deposit**
**disifatkan diperoleh**

**54. Apa-apa premium atau surcaj premium yang kena dibayar**
di bawah Bahagian ini hendaklah disifatkan sebagai diperoleh
sepenuhnya apabila kena dibayar dan tidaklah boleh dibayar
balik.

_Bab 3_

_Bayaran_

**Bayaran berkenaan dengan deposit diinsuranskan**

**55.** (1) Semua bayaran yang dibuat oleh Perbadanan berkenaan
dengan—

_(a)_ deposit Islam dan segala kos yang berhubungan dengannya
hendaklah dibuat daripada kumpulan wang insurans
deposit Islam; dan


-----

62 _Rang Undang-Undang_

_(b)_ deposit konvensional dan segala kos yang berhubungan
dengannya hendaklah dibuat daripada kumpulan wang
insurans deposit konvensional.

(2) Semua sebutan dalam Bab ini mengenai anggota penerima
deposit termasuklah, jika berkenaan, bekas anggota penerima deposit
yang keanggotaannya telah dibatalkan di bawah seksyen 38 atau
ditamatkan di bawah seksyen 39.

**Bayaran wajib berkenaan dengan deposit diinsuranskan**

**56.** (1) Perbadanan hendaklah membuat bayaran berkenaan dengan
mana-mana deposit yang diinsuranskan oleh Perbadanan jika suatu
perintah penggulungan telah dibuat berkenaan dengan—

_(a)_ anggota penerima deposit yang memegang deposit itu;

_(b)_ bekas anggota penerima deposit sebagaimana yang disebut
dalam perenggan 40(1)(b), jika perintah penggulungan itu
dibuat dalam tempoh dua tahun dari tarikh kuat kuasa
pembatalan atau penamatan keanggotaannya; atau

_(c)_ mana-mana orang yang kepadanya liabiliti deposit telah
dipindahkan di bawah subseksyen 44(1).

(2) Jika Perbadanan berkewajipan untuk membuat bayaran di
bawah subseksyen (1) berkenaan dengan mana-mana deposit,
Perbadanan hendaklah dengan seberapa segera yang mungkin
dan dalam apa-apa hal tidak lebih daripada tiga bulan dari
tarikh perintah penggulungan (dalam seksyen ini disebut sebagai
“tempoh statutori”) membuat bayaran kepada orang itu berdasarkan
rekod anggota penerima deposit, bekas anggota penerima deposit
atau orang yang kepadanya liabiliti deposit telah dipindahkan
sebagaimana yang disebut dalam perenggan (1)(c), sebagaimana
Perbadanan berpendapat ternyata berhak kepadanya.

(3) Tempoh statutori tidak boleh terpakai jika Perbadanan tidak
dapat menentukan orang yang berhak kepada suatu bayaran atau
amaun yang hendaklah dibayar berkenaan dengan suatu deposit,
disebabkan oleh—

_(a)_ kuat kuasa undang-undang;

_(b)_ suatu tindakan di mahkamah mengenai hak ke atas atau
amaun deposit;


-----

_Perbadanan Insurans Deposit Malaysia_ 63

_(c)_ suatu perintah mahkamah; atau

_(d)_ suatu petisyen kebankrapan atau penggulungan dikemukakan
kepada mahkamah terhadap seorang pendeposit.

(4) Apa-apa keputusan yang dibuat oleh Perbadanan berhubung
dengan orang yang berhak kepada suatu bayaran atau amaun
yang hendaklah dibayar berkenaan dengan suatu deposit adalah
muktamad dan mengikat.

**Bayaran budi bicara berkenaan dengan deposit**
**diinsuranskan**

**57. Perbadanan boleh, dengan kebenaran bertulis Menteri terlebih**
dahulu, membuat bayaran berkenaan dengan mana-mana deposit
yang diinsuranskan oleh Perbadanan jika—

_(a)_ suatu anggota penerima deposit yang memegang deposit
itu, bekas anggota penerima deposit yang memegang
deposit sebagaimana yang disebut dalam perenggan 40(1)
_(b) atau seseorang yang kepadanya liabiliti deposit telah_
dipindahkan di bawah subseksyen 44(1), tidak dapat
membuat apa-apa bayaran berkenaan dengan deposit itu,
disebabkan oleh—

(i) suatu perintah mahkamah;

(ii) apa-apa tindakan yang diambil oleh suatu badan
kawal selia atau Perbadanan; atau

(iii) apa-apa tindakan yang diambil oleh penerima,
pengurus atau penerima dan pengurus semasa
tempoh anggota penerima deposit itu atau orang
yang kepadanya liabiliti deposit telah dipindahkan
berada dalam penerimaan;

_(b)_ suatu petisyen penggulungan telah dikemukakan kepada
mahkamah terhadap anggota penerima deposit yang
memegang deposit itu atau seseorang yang kepadanya
liabiliti deposit telah dipindahkan di bawah subseksyen
44(1); atau

_(c)_ keanggotaan anggota penerima deposit yang memegang
deposit itu dibatalkan atau ditamatkan.


-----

64 _Rang Undang-Undang_

**Bayaran pendahuluan berkenaan dengan deposit**
**diinsuranskan**

**58. Bagi mengelakkan keraguan, Perbadanan boleh menggunakan**
budi bicaranya berkenaan dengan seksyen 56 atau 57 untuk
membuat apa-apa bayaran atau bayaran sebahagian kepada
mana-mana pendeposit berkenaan dengan apa-apa deposit yang
diinsuranskan oleh Perbadanan, mendahului bayaran kepada manamana pendeposit lain.

**Tarikh mengira liabiliti**

**59.** (1) Tarikh bagi mengira amaun bayaran wajib oleh Perbadanan
hendaklah pada tarikh pemfailan petisyen penggulungan.

(2) Tarikh bagi mengira amaun bayaran budi bicara di bawah
seksyen 57 hendaklah pada tarikh mana-mana kejadian yang
disebut dalam seksyen 57 itu pertama kali berlaku.

**Pengiraan pulangan atau bunga atas deposit bagi bayaran**
**wajib**

**60. Bagi maksud mengira bayaran wajib oleh Perbadanan berkenaan**
dengan mana-mana deposit yang diinsuranskan oleh Perbadanan
jika suatu perintah penggulungan telah dibuat berkenaan dengan
anggota penerima deposit yang memegang deposit itu, wang
pokok, termasuk pulangan atau bunga yang terakru berhubung
dengan deposit itu hendaklah dimasukkan hanya sehingga tarikh
pemfailan petisyen penggulungan itu.

**Perbadanan boleh membayar pulangan atau bunga atas**
**bayaran wajib**

**61. Jika Perbadanan membuat suatu bayaran wajib di bawah**
seksyen 56, Perbadanan boleh atas budi bicaranya sendiri membayar,
sebagai tambahan kepada amaun yang Perbadanan berkewajipan
untuk membayar, pulangan atau bunga ke atas amaun itu pada
suatu kadar yang ditentukan oleh Perbadanan bagi tempoh yang
bermula pada tarikh pemfailan petisyen penggulungan berkenaan
dengan anggota penerima deposit yang memegang deposit itu dan


-----

_Perbadanan Insurans Deposit Malaysia_ 65

berakhir pada tarikh bayaran dibuat berkenaan dengan deposit
itu, tetapi agregat bayaran yang dibuat di bawah seksyen ini dan
seksyen 56 berhubung dengan deposit itu hendaklah dalam apa-apa
hal tidak melebihi apa-apa amaun sebagaimana yang ditetapkan
di bawah subseksyen 42(2).

**Pengiraan pulangan atau bunga atas deposit bagi bayaran**
**budi bicara**

**62. Bagi maksud mengira bayaran oleh Perbadanan berkenaan**
dengan mana-mana deposit yang diinsuranskan oleh Perbadanan
jika Perbadanan membuat suatu bayaran budi bicara—

_(a)_ tertakluk kepada perenggan (b), pulangan atau bunga yang
terakru berhubung dengan deposit itu hendaklah dimasukkan
hanya sehingga tarikh bayaran oleh Perbadanan; atau

_(b)_ jika suatu prosiding bagi penggulungan anggota penerima
deposit yang memegang deposit itu telah dimulakan
sebelum tarikh bayaran oleh Perbadanan tetapi suatu
perintah penggulungan belum lagi dibuat, pulangan
atau bunga yang terakru berhubung dengan deposit itu
hendaklah dimasukkan hanya sehingga tarikh pemfailan
petisyen penggulungan.

**Pulangan atau bunga atas deposit berkaitan indeks**

**63. Apa-apa pulangan atau bunga yang disebut dalam seksyen 60**
atau 62 berhubung dengan suatu deposit yang dipegang oleh anggota
penerima deposit hendaklah ditentukan mengikut kaedah-kaedah
yang ditetapkan oleh Perbadanan jika suatu bayaran yang hendaklah
dibuat oleh anggota penerima deposit itu berkenaan dengan deposit
itu akan ditentukan, keseluruhannya atau sebahagiannya, dengan
merujuk dalam apa-apa cara kepada—

_(a)_ harga pasaran sesuatu sekuriti, komoditi atau surat cara
kewangan;

_(b)_ kadar pertukaran antara mana-mana dua mata wang;

_(c)_ suatu kadar rujukan yang ditentukan dengan merujuk
kepada mana-mana satu atau lebih harga atau kadar
itu;


-----

66 _Rang Undang-Undang_

_(d)_ suatu kadar rujukan yang ditentukan dengan merujuk kepada
mana-mana satu atau lebih kejadian bukan kewangan;
atau

_(e)_ apa-apa jenis indeks boleh ubah atau sumber rujukan yang
lain sebagaimana yang ditentukan oleh Perbadanan.

**Pelepasan liabiliti, dsb., berkenaan dengan deposit**
**diinsuranskan**

**64.** (1) Bayaran di bawah Bab ini oleh Perbadanan berkenaan
dengan mana-mana deposit yang diinsuranskan oleh Perbadanan
melepaskan Perbadanan daripada semua liabiliti setakat amaun
bayaran yang dibuat berkenaan dengan deposit itu, dan dalam
apa-apa hal pun Perbadanan tidak mempunyai apa-apa kewajipan
untuk memastikan bahawa bayaran yang dibuat itu digunakan
sewajarnya dalam apa-apa cara.

(2) Perbadanan boleh membuat bayaran di bawah seksyen 56,
57, 58 atau 61 mengikut apa-apa cara yang disifatkan sesuai oleh
Perbadanan.

(3) Tanpa menjejaskan subseksyen (2), Perbadanan boleh membuat
bayaran dengan mengaturkan supaya orang yang dianggap oleh
Perbadanan sebagai berhak kepada bayaran itu menerima suatu
deposit di anggota penerima deposit sebanyak amaun bayaran itu
yang kena dibayar balik apabila dituntut, dengan syarat bahawa
deposit itu ialah suatu deposit Islam atau deposit konvensional
mengikut sama ada deposit diinsuranskan itu yang berkenaan
dengannya bayaran itu dibuat ialah suatu deposit Islam atau
deposit konvensional.

**Subrogasi berkenaan dengan deposit diinsuranskan**

**65. Jika Perbadanan membuat suatu bayaran di bawah Bab ini**
berkenaan dengan mana-mana deposit, Perbadanan adalah disubrogasi,
setakat amaun bayaran yang dibuat, terhadap semua hak dan
kepentingan pendeposit berhubung dengan deposit itu dan boleh
mengambil suatu tindakan berkenaan dengan hak dan kepentingan
itu atas nama pendeposit atau atas nama Perbadanan.


-----

_Perbadanan Insurans Deposit Malaysia_ 67

**Penyerahhakan berkenaan dengan deposit diinsuranskan**

**66. Jika Perbadanan menyifatkannya sebagai wajar, Perbadanan**
boleh menahan bayaran berkenaan dengan mana-mana deposit
dengan anggota penerima deposit sehingga ia menerima suatu
penyerahhakan secara bertulis mengenai semua hak dan kepentingan
pendeposit berhubung dengan deposit itu.

**Had masa bagi tuntutan berkenaan dengan deposit diinsuranskan**

**67. Had masa untuk memulakan suatu tindakan terhadap Perbadanan**
berkenaan dengan kewajipan Perbadanan di bawah subseksyen 56(2)
untuk membuat bayaran berhubung dengan suatu deposit adalah
sepuluh tahun selepas tarikh pemfailan petisyen penggulungan.

BAHAGIAN V

PERLINDUNGAN MANFAAT TAKAFUL DAN INSURANS

_Bab 1_

_Skop perlindungan_

**Takrif**

**68. Bagi maksud Bahagian ini—**

_(a)_ “manfaat takaful” ertinya agregat manfaat takaful yang
baginya anggota penanggung insurans bertanggungan
kepada mana-mana orang dalam perjalanan biasa perniagaan
takaful anggota penanggung insurans itu; dan

_(b)_ “manfaat insurans” ertinya agregat manfaat insurans yang
baginya anggota penanggung insurans bertanggungan
kepada mana-mana orang dalam perjalanan biasa perniagaan
insurans anggota penanggung insurans itu.

**Skop perlindungan bagi sijil takaful dan polisi insurans**

**69.** (1) Perbadanan hendaklah menyediakan perlindungan secara
berasingan berkenaan dengan kehilangan manfaat dilindungi di
bawah kategori sijil takaful atau polisi insurans yang berikut:

_(a)_ takaful perpaduan keluarga;

_(b)_ takaful am;


-----

68 _Rang Undang-Undang_

_(c)_ insurans hayat; dan

_(d)_ insurans am.

(2) Bagi maksud subseksyen (1), Perbadanan boleh menetapkan
yang berikut melalui peraturan-peraturan di bawah seksyen 209:

_(a)_ jenis atau perihalan manfaat takaful dalam kategori yang
disebut dalam subseksyen (1) yang adalah manfaat takaful
dilindungi, jenis atau perihalan benefisiari takaful dan
jenis atau perihalan harta yang dilindungi, atau tidak
termasuk, di bawah sistem perlindungan manfaat takaful
dan insurans; dan

_(b)_ jenis atau perihalan manfaat insurans dalam kategori yang
disebut dalam subseksyen (1) yang adalah manfaat insurans
dilindungi, jenis atau perihalan orang diinsuranskan dan
jenis atau perihalan harta yang dilindungi, atau tidak
termasuk, di bawah sistem perlindungan manfaat takaful
dan insurans.

(3) Bagi maksud Bahagian ini—

_(a)_ “risiko” ertinya—

(i) berhubungan dengan suatu sijil takaful perpaduan
keluarga, kematian atau keberterusan hidup orang
hayat sertaan;

(ii) berhubungan dengan suatu polisi hayat, kematian atau
keberterusan hidup orang diinsuranskan hayat;

(iii) berhubungan dengan suatu sijil takaful am, kerugian
apabila berlakunya satu kejadian atau lebih yang
diperuntukkan di bawah sijil itu; dan

(iv) berhubungan dengan suatu polisi am, kerugian
apabila berlakunya satu kejadian atau lebih yang
diperuntukkan di bawah polisi itu;

_(b)_ “sijil kumpulan” atau “polisi kumpulan” ertinya sijil
takaful atau polisi insurans yang di bawahnya terdapat
tiga hayat sertaan atau orang diinsuranskan hayat atau
lebih pada masa sijil atau polisi itu dikeluarkan;

_(c)_ “pihak ketiga” ertinya seseorang, yang bukan benefisiari
takaful atau orang diinsuranskan, yang terhadap tuntutannya
seseorang benefisiari takaful atau orang diinsuranskan
ditanggung rugi di bawah suatu sijil takaful am atau
polisi am;


-----

_Perbadanan Insurans Deposit Malaysia_ 69

_(d)_ “risiko kejadian” ertinya apa-apa kejadian yang berhubungan
dengannya suatu sijil takaful atau polisi insurans
memperuntukkan suatu manfaat takaful atau insurans.

(4) Bagi maksud subseksyen (1)—

_(a)_ jika seseorang pemunya sijil berhak ke atas manfaat
dilindungi di bawah dua atau takaful perpaduan keluarga
dengan anggota penanggung insurans yang sama dengan
risiko kejadian yang sama berkenaan dengan orang
diinsuranskan hayat sertaan yang sama, agregat manfaat
itu hendaklah dilindungi setakat apa-apa amaun yang
ditetapkan oleh Menteri atas syor Perbadanan;

_(b)_ jika seseorang pemunya polisi berhak ke atas manfaat
dilindungi di bawah dua polisi hayat atau lebih dengan
anggota penanggung insurans yang sama berhubungan
dengan risiko kejadian yang sama berkenaan dengan
orang diinsuranskan hayat yang sama, agregat manfaat
itu hendaklah dilindungi setakat apa-apa amaun yang
ditetapkan oleh Menteri atas syor Perbadanan;

_(c)_ jika seseorang pemunya sijil atau polisi berhak ke atas
manfaat dilindungi di bawah dua atau lebih sijil takaful
am atau polisi am atau lebih dengan anggota penanggung
insurans yang sama, agregat manfaat takaful atau insurans
di bawah sijil takaful am atau polisi am itu hendaklah
dilindungi—

(i) berkenaan dengan manfaat dilindungi di bawah
takaful am berhubungan dengan risiko kejadian
yang sama berkenaan dengan hayat sertaan atau
harta dilindungi yang sama, setakat apa-apa amaun
yang ditetapkan oleh Menteri atas syor Perbadanan;
dan

(ii) berkenaan dengan manfaat dilindungi di bawah
polisi am berhubungan dengan risiko kejadian
yang sama berkenaan dengan diinsuranskan hayat
atau harta diinsuranskan yang sama, setakat apaapa amaun yang ditetapkan oleh Menteri atas syor
Perbadanan;

_(d)_ jika seseorang pemunya sijil atau polisi ditanggung rugi
oleh anggota penanggung insurans yang sama di bawah
suatu sijil takaful am atau polisi am terhadap tuntutan dua
pihak ketiga atau lebih berkenaan dengan risiko kejadian


-----

70 _Rang Undang-Undang_

yang sama, manfaat takaful atau insurans berkenaan
dengan tuntutan setiap pihak ketiga hendaklah dilindungi
secara berasingan setakat apa-apa amaun sebagaimana
yang ditetapkan oleh Menteri atas syor Perbadanan;

_(e)_ jika—

(i) seseorang pemunya sijil berhak kepada manfaat
dilindungi di bawah suatu sijil takaful perpaduan
keluarga kumpulan; atau

(ii) seseorang pemunya polisi berhak kepada
manfaat dilindungi di bawah suatu polisi hayat
kumpulan,

manfaat takaful atau insurans berkenaan dengan setiap
hayat sertaan atau orang diinsuranskan hayat yang mana
kumpulan sijil takaful perpaduan keluarga kumpulan atau
polisi hayat kumpulan adalah berhubungan itu hendaklah
dilindungi secara berasingan setakat apa-apa amaun yang
ditetapkan oleh Menteri atas syor Perbadanan;

_(f)_ jika—

(i) seseorang pemunya sijil berhak kepada manfaat
dilindungi di bawah suatu sijil takaful am kumpulan;
atau

(ii) seseorang pemunya polisi berhak kepada manfaat
dilindungi di bawah suatu polisi am kumpulan,

manfaat takaful atau insurans berkenaan dengan setiap
hayat sertaan atau orang diinsuranskan hayat yang
dengannya sijil takaful am kumpulan atau polisi am
kumpulan itu adalah berhubungan hendaklah dilindungi
secara berasingan setakat apa-apa amaun yang ditetapkan
oleh Menteri atas syor Perbadanan;

_(g)_ jika—

(i) seseorang pemunya sijil berhak kepada manfaat
dilindungi di bawah dua kumpulan sijil takaful
perpaduan keluarga kumpulan atau lebih yang
dikeluarkan oleh anggota penanggung insurans
yang sama berhubungan dengan risiko kejadian
yang sama berkenaan dengan hayat sertaan yang
sama; atau


-----

_Perbadanan Insurans Deposit Malaysia_ 71

(ii) seseorang pemunya polisi berhak kepada manfaat
dilindungi di bawah dua polisi hayat kumpulan atau
lebih yang dikeluarkan oleh anggota penanggung
insurans yang sama berhubungan dengan risiko
kejadian yang sama berkenaan dengan orang
diinsuranskan hayat yang sama,

agregat manfaat takaful atau insurans itu berkenaan dengan
setiap hayat sertaan atau orang diinsuranskan hayat
yang dengannya sijil takaful perpaduan keluarga atau
polisi hayat kumpulan itu adalah berhubungan hendaklah
dilindungi setakat apa-apa amaun yang ditetapkan oleh
Menteri atas syor Perbadanan;

_(h)_ jika—

(i) seseorang pemunya sijil berhak kepada manfaat
dilindungi di bawah dua sijil takaful am kumpulan
atau lebih yang dikeluarkan oleh anggota penanggung
insurans yang sama berhubungan dengan risiko
kejadian yang sama berkenaan dengan hayat sertaan
yang sama; atau

(ii) seseorang pemunya polisi berhak kepada manfaat
dilindungi di bawah dua polisi am kumpulan atau
lebih yang dikeluarkan oleh anggota penanggung
insurans yang sama berhubungan dengan risiko
kejadian yang sama berkenaan dengan orang
diinsuranskan hayat yang sama,

agregat manfaat takaful atau insurans itu berkenaan dengan
setiap hayat sertaan atau orang diinsuranskan hayat yang
dengannya sijil takaful am atau polisi am kumpulan
itu adalah berhubungan hendaklah dilindungi setakat
apa-apa amaun yang ditetapkan oleh Menteri atas syor
Perbadanan;

_(i)_ jika—

(i) seseorang pemunya sijil berhak kepada manfaat
dilindungi di bawah suatu sijil takaful perpaduan
keluarga dan suatu sijil takaful perpaduan keluarga
kumpulan yang dikeluarkan oleh anggota penanggung
insurans yang sama berhubungan dengan risiko
kejadian yang sama berkenaan dengan orang
diinsuranskan hayat sertaan yang sama; atau


-----

72 _Rang Undang-Undang_

(ii) seseorang pemunya polisi berhak kepada manfaat
dilindungi di bawah suatu polisi hayat dan suatu
polisi hayat kumpulan yang dikeluarkan oleh anggota
penanggung insurans yang sama berhubungan dengan
risiko kejadian yang sama berkenaan dengan orang
diinsuranskan hayat yang sama,

aggregat manfaat takaful atau insurans itu berkenaan dengan
setiap hayat sertaan atau orang diinsuranskan hayat yang
dengannya sijil takaful perpaduan keluarga dan sijil takaful
perpaduan keluarga kumpulan itu atau polisi hayat dan
polisi hayat kumpulan itu adalah berhubungan hendaklah
dilindungi setakat apa-apa amaun yang ditetapkan oleh
Menteri atas syor Perbadanan; dan

_(j)_ jika—

(i) seseorang pemunya sijil berhak kepada manfaat
dilindungi di bawah suatu sijil takaful am dan
satu sijil takaful am kumpulan atau lebih yang
dikeluarkan oleh anggota penanggung insurans
yang sama dan berhubungan dengan risiko kejadian
yang sama berkenaan dengan hayat sertaan yang
sama; atau

(ii) seseorang pemunya polisi berhak kepada manfaat
dilindungi di bawah suatu polisi am dan satu
polisi am kumpulan atau lebih yang dikeluarkan
oleh anggota penanggung insurans yang sama dan
berhubungan risiko kejadian yang sama berkenaan
dengan orang diinsuranskan hayat yang sama,

agregat manfaat takaful atau insurans itu berkenaan dengan
setiap hayat sertaan atau orang diinsuranskan hayat yang
dengannya sijil takaful am dan sijil takaful am kumpulan
itu atau polisi am dan polisi am kumpulan itu adalah
berhubungan hendaklah dilindungi setakat apa-apa amaun
yang ditetapkan oleh Menteri atas syor Perbadanan.

(5) Dalam hal seseorang pemunya sijil atau polisi yang berhak
kepada manfaat dilindungi di bawah hanya satu sijil takaful atau
polisi dengan suatu anggota penanggung insurans, manfaat takaful
atau insurans itu hendaklah dilindungi setakat amaun berkaitan
yang ditetapkan di bawah perenggan (4)(a), _(b) atau_ _(c)._


-----

_Perbadanan Insurans Deposit Malaysia_ 73

(6) Dalam hal seseorang pemunya sijil atau polisi yang berhak
kepada manfaat dilindungi di bawah perenggan (4)(a), _(b) atau_
_(h) dan menyerahkan sijil takaful perpaduan keluarga atau polisi_
hayatnya, atau sijil takaful perpaduan keluarga kumpulan atau
polisi hayat kumpulannya, aggregat nilai serahan berkenaan dengan
setiap hayat sertaan atau orang diinsuranskan hayat hendaklah
dilindungi setakat apa-apa amaun yang ditetapkan oleh Menteri
atas syor Perbadanan.

(7) Bagi mengelakkan keraguan, suatu amaun yang ditetapkan
di bawah subseksyen (4) boleh berhubungan dengan apa-apa jenis,
perihalan atau kategori manfaat dilindungi dan amaun berbeza
boleh ditetapkan bagi jenis, perihalan atau kategori manfaat takaful
dan insurans dilindungi yang berbeza.

**Pemindahan sijil atau polisi antara anggota penanggung**
**insurans**

**70.** (1) Jika liabiliti sijil takaful atau polisi insurans suatu
anggota penanggung insurans (dalam seksyen ini disebut “anggota
pemindah”) dipindahkan kepada dan diambil alih oleh anggota
penanggung insurans lain, manfaat dilindungi itu hendaklah
disifatkan sebagai dan akan terus dilindungi secara berasingan
oleh Perbadanan sehingga penunaian obligasi anggota pemindah
berkenaan dengan manfaat takaful atau insurans itu.

(2) Jika terdapat suatu pemindahan liabiliti sijil takaful atau
polisi insurans di bawah subseksyen (1)—

_(a)_ anggota pemindah itu hendaklah memberikan notis mengenai
pemindahan liabiliti sijil takaful atau polisi insurans dan
perlindungan berasingan yang berterusan yang disebut
dalam subseksyen (1); dan

_(b)_ Perbadanan boleh memberikan notis mengenai perkara
yang disebut dalam perenggan _(a)_ jika pada pendapat
Perbadanan, kepentingan awam menghendaki supaya
notis itu diberikan,

melalui penyiaran dalam sekurang-kurangnya dua akhbar harian
yang disiarkan di Malaysia, salah satu daripadanya hendaklah
dalam bahasa kebangsaan.

(3) Anggota penanggung insurans hendaklah menyenggara
apa-apa rekod yang dikehendaki oleh Perbadanan bagi maksud
subseksyen (1).


-----

74 _Rang Undang-Undang_

(4) Anggota penginsurans yang melanggar perenggan (2)(a)
melakukan suatu kesalahan dan boleh, apabila disabitkan, didenda
tidak melebihi lima juta ringgit dan boleh, sebagai tambahan,
dikenakan denda harian tidak melebihi lima puluh ribu ringgit
bagi tiap-tiap hari kesalahan itu berterusan selepas sabitan.

_Bab 2_

_Premium_

**Premium pertama berkenaan dengan anggota penanggung**
**insurans**

**71.** (1) Perbadanan hendaklah mentaksirkan dan memungut
premium yang kena dibayar oleh suatu anggota penanggung insurans
bagi tahun taksiran yang ia menjadi suatu anggota penanggung
insurans (dalam seksyen ini disebut “premium pertama”) seperti
yang berikut:

_(a)_ dua ratus lima puluh ribu ringgit; atau

_(b)_ suatu kadar yang ditetapkan oleh Menteri atas syor
Perbadanan,

mengikut mana-mana yang lebih tinggi.

(2) Bagi mengelakkan keraguan, kadar yang berbeza boleh
ditetapkan di bawah subseksyen (1) bagi kategori anggota
penanggung insurans yang berbeza.

(3) Tiada premium pertama dikehendaki dibayar berhubung dengan
liabiliti bagi sijil takaful atau polisi insurans yang dipindahkan
daripada suatu anggota penanggung insurans kepada anggota
penanggung insurans yang lain dalam suatu kumpulan perniagaan
yang berkenaan dengannya premium telahpun dibayar bagi tahun
taksiran yang anggota penanggung insurans yang kedua tersebut
menjadi suatu anggota.

(4) Anggota penanggung insurans hendaklah membayar premium
pertama kepada Perbadanan dalam tempoh tiga puluh hari dari
tarikh ia menjadi suatu anggota atau apa-apa tempoh lain yang
ditentukan oleh Perbadanan.


-----

_Perbadanan Insurans Deposit Malaysia_ 75

**Premium tahunan berkenaan dengan anggota penanggung**
**insurans**

**72.** (1) Tiap-tiap anggota penanggung insurans hendaklah, bagi
setiap tahun taksiran berikutan tahun taksiran yang ia menjadi
anggota penginsurans, membayar premium tahunan pada atau sebelum
tarikh kena bayar tahunan yang ditetapkan oleh Perbadanan.

(2) Tertakluk kepada subseksyen (3), kadar atau kadar-kadar
premium tahunan adalah sebagaimana yang ditetapkan oleh Menteri
atas syor Perbadanan.

(3) Premium tahunan yang kena dibayar oleh anggota penanggung
insurans tidak boleh lebih rendah daripada apa-apa amaun atau
amaun-amaun minimum sebagaimana yang ditetapkan oleh Menteri
atas syor Perbadanan.

(4) Bagi mengelakkan keraguan, kadar-kadar yang ditetapkan di
bawah subseksyen (2) dan amaun-amaun minimum yang ditetapkan
di bawah subseksyen (3) boleh berhubungan dengan kategori
yang dalamnya anggota penanggung insurans dikelaskan di bawah
peraturan-peraturan premium dan kadar dan amaun minimum yang
berbeza boleh terpakai bagi kategori yang berbeza.

(5) Mana-mana anggota penanggung insurans yang melanggar
subseksyen (1) melakukan suatu kesalahan dan boleh, apabila
disabitkan, didenda tidak melebihi tiga juta ringgit dan boleh,
sebagai tambahan, dikenakan denda harian tidak melebihi tiga
puluh ribu ringgit bagi tiap-tiap hari kesalahan itu berterusan
selepas sabitan.

**Pengiraan premium tahunan berkenaan dengan anggota**
**penanggung insurans**

**73.** (1) Premium tahunan hendaklah dikira seperti yang
berikut:

_(a)_ kadar premium yang terpakai bagi setiap anggota penanggung
insurans hendaklah berdasarkan apa-apa kriteria yang
ditetapkan dalam peraturan-peraturan.

_(b)_ berkenaan dengan anggota penanggung insurans yang
menjalankan perniagaan takaful perpaduan keluarga atau
insurans hayat, premium tahunan yang kena dibayar
oleh anggota penanggung insurans itu hendaklah dikira


-----

76 _Rang Undang-Undang_

berdasarkan penilaian aktuari liabiliti takaful perpaduan
keluarga atau insurans hayat berkenaan dengan manfaat
dilindungi yang berkaitan pada 31 Disember tahun
taksiran yang sebelumnya, dikira mengikut apa-apa cara
yang ditentukan oleh Perbadanan;

_(c)_ berkenaan dengan anggota penanggung insurans yang
menjalankan perniagaan takaful am atau insurans am,
premium tahunan yang kena dibayar oleh anggota
penanggung insurans itu hendaklah dikira berdasarkan
jumlah premium bersih yang diterimanya berkenaan
dengan manfaat dilindungi yang berkaitan dalam tahun
taksiran yang sebelumnya, dikira mengikut apa-apa cara
yang ditentukan oleh Perbadanan; dan

_(d)_ premium tahunan berkenaan dengan manfaat dilindungi di
bawah takaful perpaduan keluarga, takaful am, polisi hayat
dan polisi am hendaklah dikira secara berasingan.

(2) Premium yang kena dibayar oleh suatu anggota penanggung
insurans hendaklah berdasarkan kepada penyata yang diperakui
oleh ketua eksekutif anggota penanggung insurans itu dan
dikemukakan mengikut apa-apa bentuk dan tempoh sebagaimana
yang dikehendaki oleh Perbadanan.

**Tiada tolakan berkenaan dengan anggota penanggung**
**insurans**

**74. Melainkan jika Perbadanan bersetuju sebaliknya dalam mana-**
mana hal tertentu, tiada pembayaran premium atau surcaj premium
yang terhutang kepada Perbadanan oleh anggota penanggung
insurans boleh dilepaskan, dikurangkan atau selainnya diselaraskan
oleh sebab apa-apa tuntutan anggota penanggung insurans terhadap
Perbadanan.

**Surcaj premium berkenaan dengan anggota penanggung**
**insurans**

**75.** (1) Walau apa pun bayaran premium pertama berkenaan
dengan tahun taksiran pertama atau premium tahunan berkenaan
dengan mana-mana tahun taksiran tertentu, Perbadanan boleh
mentaksirkan dan memungut suatu surcaj premium daripada
anggota penanggung insurans berkenaan dengan tahun taksiran
itu atau mana-mana bahagiannya mengikut seksyen ini.


-----

_Perbadanan Insurans Deposit Malaysia_ 77

(2) Surcaj premium yang kena dibayar oleh anggota penanggung
insurans di bawah subseksyen (1) dalam mana-mana tahun
taksiran tertentu tidak boleh melebihi 0.5 peratus setahun daripada
premium tahunan yang kena dibayar oleh anggota penginsurans
itu berkenaan dengan tahun taksiran itu atau satu juta ringgit,
mana-mana yang lebih tinggi.

(3) Jika, pada pendapat Perbadanan anggota penanggung
insurans—

_(a)_ telah tidak atau tidak mematuhi mana-mana peraturanperaturan, kaedah-kaedah, perintah, undang-undang kecil,
pemberitahuan, garis panduan, pekeliling atau nota yang
berhubungan dengan amalan kewangan dan perniagaan
yang wajar yang dikeluarkan oleh Bank Negara Malaysia
atau mana-mana aku janji yang diberikan kepada atau
perjanjian yang dibuat dengan Bank Negara Malaysia;

_(b)_ telah tidak atau tidak mematuhi terma dan syarat
keanggotaan, mana-mana aku janji yang diberikan
kepada atau perjanjian yang dibuat dengan Perbadanan,
atau mana-mana peraturan-peraturan, kaedah-kaedah,
perintah, undang-undang kecil, pemberitahuan, garis
panduan, pekeliling atau nota Perbadanan berkenaan
dengan perlindungan manfaat takaful dan insurans;

_(c)_ telah tidak atau tidak mematuhi permintaan bagi mendapatkan
maklumat atau telah menyekat hak untuk mendapat
akses kepada maklumat oleh Perbadanan, Bank Negara
Malaysia atau mana-mana orang yang bertindak bagi
pihak Perbadanan, di bawah Akta ini; atau

_(d)_ telah tidak atau tidak menyenggara rekod manfaat takaful
atau insurans dengan sewajarnya atau membuat salah
nyataan, sama ada melalui apa-apa perbuatan atau
peninggalan, mengenai apa-apa maklumat, termasuk
maklumat tentang liabiliti takaful atau insurans atau
premium bersih yang digunakan sebagai suatu asas bagi
apa-apa pentaksiran premium di bawah Bahagian ini,

Perbadanan hendaklah—

(A) jika ia bercadang untuk mengenakan surcaj premium ke
atas anggota penanggung insurans itu, berunding dengan
Bank Negara Malaysia tentang alasan untuk mengenakan
suatu surcaj premium dan amaun surcaj premium itu;
dan


-----

78 _Rang Undang-Undang_

(B) memberi anggota penanggung insurans itu suatu peluang
untuk membuat representasi kepada Perbadanan tentang
apa-apa cadangan surcaj premium dalam tempoh tujuh
hari dari tarikh suatu notis bertulis dikeluarkan oleh
Perbadanan kepada anggota penanggung insurans itu.

(4) Jika Perbadanan menerima representasi daripada anggota
penanggung insurans itu dalam tempoh masa yang dinyatakan
dalam subperenggan (3)(B), Perbadanan hendaklah menimbang
representasi itu dalam memutuskan sama ada untuk mengenakan
suatu surcaj premium dan jika ya, memutuskan amaun surcaj
premium itu.

(5) Jika Perbadanan memutuskan untuk mengenakan suatu
surcaj premium, Perbadanan hendaklah mendapatkan kelulusan
bertulis daripada Menteri sebelum mengenakan surcaj premium
itu ke atas anggota penanggung insurans itu.

(6) Suatu surcaj premium hendaklah dikenakan oleh Perbadanan
melalui notis bertulis kepada anggota penanggung insurans itu dan
hendaklah kena dibayar kepada Perbadanan dalam tempoh tiga
puluh hari dari tarikh notis itu atau apa-apa tempoh lain yang
ditentukan oleh Perbadanan.

(7) Apa-apa pendapat yang dibentuk atau keputusan yang dibuat
oleh Perbadanan berhubungan dengan pengenaan atau amaun
apa-apa surcaj premium berkenaan dengan mana-mana anggota
penanggung insurans adalah muktamad dan mengikat.

(8) Suatu surcaj yang dibayar kepada Perbadanan di bawah
seksyen ini hendaklah dibayar kepada dan menjadi sebahagian
daripada Kumpulan Wang Disatukan.

**Caj lampau tempoh berkenaan dengan anggota penanggung**
**insurans**

**76. Jika mana-mana premium atau surcaj premium yang tentang**
dan kena dibayar di bawah seksyen 71, 72 atau 75 belum dibayar
oleh anggota penanggung insurans pada tarikh kena dibayar,
amaun yang belum dibayar itu hendaklah, tanpa penyampaian notis
lanjutan kepada anggota penanggung insurans itu, dinaikkan ke
suatu jumlah yang ditetapkan dalam peraturan-peraturan premium
yang belum dibayar.


-----

_Perbadanan Insurans Deposit Malaysia_ 79

**Peraturan-peraturan premium berkenaan dengan anggota**
**penanggung insurans**

**77. Perbadanan boleh membuat peraturan-peraturan berkenaan**
dengan penentuan premium pertama dan premium tahunan
termasuk—

_(a)_ penubuhan suatu sistem pengkelasan anggota penanggung
insurans dalam kategori berbeza; dan

_(b) kriteria atau faktor yang hendak diambil kira dan tatacara_
yang hendak diikuti oleh Perbadanan dalam menentukan
kategori yang dalamnya anggota penginsurans itu
dikelaskan.

**Premium dan surcaj atas anggota penanggung insurans**
**disifatkan diperoleh**

**78. Apa-apa premium atau surcaj premium yang kena dibayar**
di bawah Bahagian ini hendaklah disifatkan sebagai diperoleh
sepenuhnya apabila kena dibayar dan tidaklah boleh dibayar
balik.

_Bab 3_

_Bayaran_

**Bayaran berkenaan dengan manfaat dilindungi**

**79.** (1) Semua bayaran yang dibuat oleh Perbadanan berkenaan
dengan—

_(a)_ manfaat dilindungi di bawah takaful perpaduan keluarga
dan segala kos yang berhubungan dengannya hendaklah
dibuat daripada kumpulan wang perlindungan takaful
perpaduan keluarga;

_(b)_ manfaat dilindungi di bawah polisi hayat dan segala kos
yang berhubung dengannya hendaklah dibuat daripada
kumpulan wang perlindungan insurans hayat;

_(c)_ manfaat dilindungi di bawah takaful am dan segala kos
yang berhubung dengannya hendaklah dibuat daripada
kumpulan wang perlindungan takaful am; dan

_(d)_ manfaat dilindungi di bawah polisi am dan segala kos
yang berhubung dengannya hendaklah dibuat daripada
kumpulan wang perlindungan insurans am


-----

80 _Rang Undang-Undang_

(2) Semua sebutan dalam Bab ini mengenai anggota penanggung
insurans termasuklah, jika berkenaan, suatu bekas anggota
penanggung insurans yang keanggotaannya telah dibatalkan di
bawah seksyen 38 atau ditamatkan di bawah seksyen 39.

**Bayaran wajib berkenaan dengan manfaat dilindungi**

**80.** (1) Tertakluk kepada subseksyen (4), Perbadanan hendaklah
membuat bayaran berkenaan dengan suatu manfaat dilindungi jika
suatu perintah penggulungan telah dibuat berkenaan dengan—

_(a)_ anggota penanggung insurans yang telah mengeluarkan
sijil takaful atau polisi insurans itu; atau

_(b)_ suatu anggota penanggung insurans yang kepadanya liabiliti
sijil takaful atau polisi insurans itu telah dipindahkan di
bawah subseksyen 70(1).

(2) Jika Perbadanan berkewajipan untuk membuat bayaran di
bawah subseksyen (1), Perbadanan hendaklah, berdasarkan sijil
takaful atau polisi insurans itu dan apa-apa dokumentasi sokongan
yang termasuk dalam rekod anggota penanggung insurans itu,
membuat bayaran kepada mana-mana orang sebagaimana Perbadanan
berpendapat ternyata berhak ke atasnya.

(3) Apa-apa keputusan yang dibuat oleh Perbadanan berhubungan
dengan orang yang berhak kepada suatu bayaran atau amaun yang
hendaklah dibayar berkenaan dengan suatu manfaat dilindungi
adalah muktamad dan mengikat.

(4) Perbadanan tidak berkewajipan untuk membuat bayaran
berkenaan dengan suatu manfaat dilindungi jika suatu petisyen
penggulungan anggota penanggung insurans dikemukakan oleh
Bank Negara Malaysia atau Ketua Pengarah sebagaimana yang
ditakrifkan dalam Akta Takaful 1984.

(5) Bagi mengelakkan keraguan, berkenaan dengan suatu sijil
takaful perpaduan keluarga atau polisi hayat—

_(a)_ penilaian rizab aktuari yang disebut dalam perenggan
83(2)(b), 83(3)(b) atau subseksyen 84(3) ialah suatu
manfaat dilindungi; dan


-----

_Perbadanan Insurans Deposit Malaysia_ 81

_(b) walau apa pun subseksyen 83(2), 83(3) dan 84(3), Perbadanan_
berkewajipan untuk membuat bayaran berkenaan dengan
setiap hayat sertaan atau orang diinsuranskan hayat
seperti yang berikut:

(i) jika terdapat satu sijil atau polisi, rizab penilaian
aktuari itu hanya setakat apa-apa amaun yang
ditetapkan oleh Menteri atas syor Perbadanan;
dan

(ii) jika terdapat dua sijil atau polisi atau lebih, agregat
penilaian rizab aktuari itu hanya setakat apa-apa
amaun yang ditetapkan oleh Menteri atas syor
Perbadanan.

**Bayaran budi bicara berkenaan dengan manfaat dilindungi**

**81. Perbadanan boleh, dengan kebenaran bertulis Menteri terlebih**
dahulu, membuat bayaran berkenaan dengan suatu manfaat
dilindungi jika—

_(a)_ anggota penanggung insurans yang telah mengeluarkan sijil
takaful atau polisi insurans itu atau anggota penanggung
insurans yang kepadanya liabiliti sijil takaful atau polisi
insurans itu telah dipindahkan di bawah subseksyen 70(1),
tidak dapat membuat apa-apa bayaran berkenaan dengan
manfaat dilindungi itu, disebabkan oleh—

(i) suatu perintah mahkamah;

(ii) apa-apa tindakan yang diambil oleh suatu badan
kawal selia atau Perbadanan; atau

(iii) apa-apa tindakan yang diambil oleh penerima,
pengurus atau penerima dan pengurus dalam tempoh
anggota penanggung insurans itu berada dalam
penerimaan;

_(b)_ suatu petisyen penggulungan terhadap anggota penanggung
insurans itu telah dikemukakan kepada mahkamah;
atau

_(c)_ keanggotaan anggota penanggung insurans itu dibatalkan
atau ditamatkan.


-----

82 _Rang Undang-Undang_

**Bayaran pendahuluan berkenaan dengan manfaat**
**dilindungi**

**82. Bagi mengelakkan keraguan, Perbadanan boleh menggunakan**
budi bicaranya berkenaan dengan seksyen 80 atau 81 untuk membuat
apa-apa bayaran atau bayaran sebahagian kepada mana-mana
benefisiari takaful atau orang diinsuranskan berkenaan dengan
apa-apa manfaat dilindungi mendahului bayaran kepada mana-mana
benefisiari takaful atau orang diinsuranskan yang lain.

**Pemberhentian polisi insurans dan sijil takaful dalam**
**penggulungan**

**83.** (1) Suatu sijil takaful am atau takaful perpaduan keluarga
atau suatu polisi am atau polisi hayat hendaklah terhenti daripada
berkuat kuasa pada tarikh perintah penggulungan.

(2) Jika suatu sijil terhenti daripada berkuat kuasa di bawah
subseksyen (1), pemunya sijil adalah layak untuk menuntut sebagai
hutang yang kena dibayar kepadanya oleh anggota penanggung
insurans disebabkan oleh sijil itu—

_(a)_ berkenaan dengan sijil takaful amnya, suatu jumlah yang
bersamaan dengan bahagian prorata sumbangannya yang
mengikut kadar tempoh mulai tarikh perintah penggulungan
dan berakhir pada tarikh yang sijilnya sepatutnya tamat
jika mengikut termanya sendiri; atau

_(b)_ berkenaan dengan sijil takaful perpaduan keluarganya,
suatu jumlah yang bersamaan dengan penilaian rizab
aktuari pada tarikh perintah penggulungan.

(3) Jika suatu polisi terhenti berkuat kuasa di bawah subseksyen
(1), pemunya polisi adalah layak untuk menuntut sebagai hutang
yang kena dibayar kepadanya oleh anggota penanggung insurans
disebabkan oleh polisi itu—

_(a)_ berkenaan dengan polisi amnya, suatu jumlah yang
bersamaan dengan bahagian prorata premiumnya yang
mengikut kadar tempoh mulai pada tarikh perintah
penggulungan dan berakhir pada tarikh yang polisinya
sepatutnya tamat jika mengikut termanya sendiri; atau


-----

_Perbadanan Insurans Deposit Malaysia_ 83

_(b)_ berkenaan dengan polisi hayatnya, suatu jumlah bersamaan
dengan penilaian rizab aktuari pada tarikh perintah
penggulungan.

(4) Bagi mengelakkan keraguan—

_(a)_ subseksyen (1) dan (2) tidak boleh berkuat kuasa untuk
meniadakan apa-apa hak seseorang pemunya sijil atau
mana-mana benefisiari takaful lain terhadap anggota
penanggung insurans itu berkenaan dengan mana-mana
risiko kejadian yang telah berlaku sebelum tarikh
perintah penggulungan, yang dalam hal ini, pemunya
sijil atau benefisiari takaful lain itu adalah layak untuk
menuntut sebagai hutang yang kena dibayar kepadanya
oleh anggota penanggung insurans itu, amaun yang kena
dibayar kepadanya disebabkan oleh risiko kejadian yang
telah berlaku itu; dan

_(b)_ subseksyen (1) dan (3) tidak boleh berkuat kuasa untuk
meniadakan apa-apa hak seseorang pemunya polisi atau
mana-mana orang diinsuranskan yang lain terhadap anggota
penanggung insurans itu berkenaan dengan mana-mana
risiko kejadian yang telah berlaku sebelum tarikh perintah
penggulungan, yang dalam hal ini, pemunya polisi atau
orang diinsuranskan yang lain itu adalah layak untuk
menuntut sebagai hutang yang kena dibayar kepadanya
oleh anggota penanggung insurans itu, amaun yang kena
dibayar kepadanya disebabkan oleh risiko kejadian yang
telah berlaku itu.

**Penentuan bayaran wajib bagi sijil takaful perpaduan keluarga**
**dan polisi hayat**

**84.** (1) Tertakluk kepada subseksyen (2), jika, dalam tempoh tiga
bulan dari tarikh perintah penggulungan, Perbadanan menerima
suatu tuntutan daripada seseorang benefisiari takaful atau orang
diinsuranskan yang menyatakan bahawa suatu risiko kejadian di
bawah takaful perpaduan keluarga atau polisi hayat telah berlaku
sebelum tarikh perintah penggulungan yang berkenaan dengannya
bayaran belum dibuat oleh atau bagi pihak anggota penanggung
insurans, amaun bayaran wajib berkenaan dengan suatu manfaat
dilindungi hendaklah dikira berdasarkan kewajipan anggota
penanggung insurans itu yang timbul apabila risiko kejadian itu
berlaku.


-----

84 _Rang Undang-Undang_

(2) Bayaran wajib itu hendaklah tertakluk kepada—

_(a)_ penerimaan tuntutan itu oleh Perbadanan dalam
tempoh tiga bulan sebagaimana yang dinyatakan dalam
subseksyen (1) mengikut apa-apa cara dan dengan apaapa dokumentasi sokongan sebagaimana yang ditentukan
oleh Perbadanan;

_(b)_ bukti, pada kepuasan munasabah Perbadanan, bahawa
risiko kejadian itu berlaku sebelum tarikh perintah
penggulungan, jika Perbadanan berpendapat bahawa
dokumentasi sokongan yang disebut dalam perenggan (a)
tidaklah mencukupi; dan

_(c)_ kesahan tuntutan itu.

(3) Jika mana-mana syarat yang dinyatakan dalam
subseksyen (1) dan (2) tidak dipenuhi, amaun bayaran wajib
hendaklah dikira berdasarkan kepada penilaian rizab aktuari
berkenaan dengan takaful perpaduan keluarga atau polisi hayat
itu pada tarikh perintah penggulungan.

(4) Jika seseorang pemunya sijil atau pemunya polisi menyerahkan
sijil takaful perpaduan keluarga atau polisi hayatnya sebelum
tarikh perintah penggulungan, amaun bayaran wajib hendaklah
dikira berdasarkan nilai serahan sijil takaful perpaduan keluarga
or polisi hayat itu pada masa serahan.

(5) Apa-apa keputusan yang dibuat oleh Perbadanan berhubungan
dengan orang yang berhak kepada suatu bayaran atau amaun yang
hendaklah dibayar berkenaan dengan suatu manfaat dilindungi
adalah muktamad dan mengikat.

**Penentuan bayaran wajib bagi sijil takaful am dan polisi**
**am**

**85.** (1) Walau apa pun mana-mana peruntukan lain dalam
undang-undang atau terma apa-apa sijil takaful atau polisi atau
perjanjian lain, jika suatu petisyen penggulungan terhadap anggota
penanggung insurans dikemukakan di mahkamah, Perbadanan
boleh, dengan notis terdahulu tidak kurang daripada tiga puluh
hari mengikut seksyen 86, menamatkan sijil takaful am atau polisi
am yang memperuntukkan jenis manfaat takaful atau manfaat
insurans yang dilindungi di bawah sistem perlindungan manfaat
takaful dan insurans.


-----

_Perbadanan Insurans Deposit Malaysia_ 85

(2) Tertakluk kepada subseksyen (3), jika Perbadanan menerima
suatu tuntutan daripada seseorang benefisiari takaful atau orang
diinsuranskan yang menyatakan bahawa suatu risiko kejadian di
bawah takaful am atau polisi am telah berlaku sebelum tarikh
sijil takaful atau polisi itu terhenti berkuat kuasa yang berkenaan
dengannya bayaran belum dibuat oleh atau bagi pihak anggota
penanggung insurans, amaun bayaran wajib berkenaan dengan
suatu manfaat dilindungi hendaklah dikira berdasarkan kepada
kewajipan anggota penanggung insurans itu yang timbul apabila
risiko kejadian itu berlaku.

(3) Bayaran wajib itu hendaklah tertakluk kepada—

_(a)_ penerimaan tuntutan itu oleh Perbadanan dalam apa-apa
tempoh, dan mengikut cara dan dengan apa-apa dokumentasi
sokongan yang ditentukan oleh Perbadanan;

_(b)_ bukti, pada kepuasan munasabah Perbadanan, bahawa
risiko kejadian itu berlaku sebelum tarikh sijil takaful
atau polisi itu terhenti berkuat kuasa, jika Perbadanan
berpendapat bahawa dokumentasi sokongan yang disebut
dalam perenggan _(a) tidaklah mencukupi; dan_

_(c)_ kesahan tuntutan itu.

(4) Jika mana-mana syarat yang disebut dalam subseksyen
(2) dan (3) tidak dipenuhi, amaun bayaran wajib hendaklah
berdasarkan amaun yang sepatutnya kena dibayar sebagai hutang
yang kena dibayar kepada pemunya sijil atau pemunya polisi pada
tarikh sijil takaful atau polisi itu terhenti berkuat kuasa sebagai
pembayaran balik bahagian prorata sumbangan atau premiumnya
yang mengikut kadar tempoh mulai pada tarikh sijil takaful atau
polisi itu terhenti berkuat kuasa dan berahir pada tarikh sijil
takaful atau polisi itu sepatutnya tamat jika mengikut termanya
sendiri.

(5) Walau apa pun peruntukan seksyen 80 atau 81, Perbadanan
boleh membuat bayaran yang disebut dalam seksyen ini pada bilabila masa selepas suatu petisyen penggulungan terhadap anggota
penanggung insurans itu dikemukakan di mahkamah.

(6) Walau apa pun mana-mana peruntukan yang bertentangan
dalam sijil takaful atau polisi atau perjanjian lain, seseorang
benefisiari takaful atau orang diinsuranskan disifatkan sebagai
berhak di bawah sijil takaful atau polisi itu untuk membuat suatu


-----

86 _Rang Undang-Undang_

tuntutan terhadap anggota penanggung insurans itu berdasarkan
kewajipan anggota penanggung insurans itu berkenaan dengan
suatu risiko kejadian yang berlaku sebelum tarikh sijil takaful
atau polisi itu terhenti berkuat kuasa dalam apa-apa tempoh yang
ditentukan oleh Perbadanan.

(7) Apa-apa keputusan yang dibuat oleh Perbadanan berkaitan
dengan orang yang berhak kepada suatu bayaran atau amaun yang
hendaklah dibayar berkenaan dengan suatu manfaat dilindungi
adalah muktamad dan mengikat.

**Pemberitahuan oleh Perbadanan**

**86. (1) Perbadanan hendaklah, dengan secepat yang dapat**
dilaksanakan, selepas pemfailan suatu petisyen penggulungan
terhadap suatu anggota penanggung insurans, memberitahu pemunya
sijil atau pemunya polisi perkara yang berikut:

_(a)_ tarikh yang ditetapkan untuk mendengar petisyen itu;

_(b)_ tempoh masa untuk memfailkan dengan Perbadanan
tuntutan berkenaan dengan manfaat takaful perpaduan
keluarga atau polisi hayat dilindungi berdasarkan risiko
kejadian yang telah berlaku atau berlaku sebelum tarikh
perintah penggulungan;

_(c)_ tempoh masa untuk memfailkan dengan Perbadanan
tuntutan berkenaan dengan manfaat takaful am atau
polisi am dilindungi berdasarkan risiko kejadian yang
telah berlaku atau berlaku sebelum tarikh sijil takaful
atau polisi itu terhenti berkuat kuasa; dan

_(d)_ apa-apa maklumat berkaitan yang lain yang ditentukan
oleh Perbadanan.

(2) Pemberitahuan yang disebut dalam subseksyen (1) hendaklah
dibuat melalui pos biasa yang dihantar ke alamat pemunya sijil
atau pemunya polisi yang terakhir ditunjukkan dalam rekod
anggota penanggung insurans dan melalui iklan dalam sekurangkurangnya dua akhbar harian yang disiarkan di Malaysia, salah
satu daripadanya hendaklah dalam bahasa Kebangsaan.

**Pengiraan pulangan atau bunga atas manfaat dilindungi bagi**
**bayaran wajib**

**87. Bagi maksud mengira bayaran wajib oleh Perbadanan**
berkenaan dengan apa-apa manfaat dilindungi jika suatu perintah
penggulungan telah dibuat berkenaan dengan anggota penanggung


-----

_Perbadanan Insurans Deposit Malaysia_ 87

insurans, manfaat dilindungi itu, termasuk pulangan atau bunga yang
terakru berhubungan dengan kewajipan di bawah sijil takaful atau
polisi insurans hendaklah, walau apa pun mana-mana peruntukan
lain dalam undang-undang, dimasukkan hanya sehingga tarikh
pemfailan petisyen penggulungan.

**Perbadanan boleh membayar pulangan atau bunga atas bayaran**
**wajib berkenaan dengan manfaat dilindungi**

**88. Jika Perbadanan membuat suatu bayaran wajib di bawah**
seksyen 80, Perbadanan boleh atas budi bicaranya sendiri membayar,
sebagai tambahan kepada amaun yang Perbadanan berkewajipan
untuk membayar, pulangan atau bunga ke atas amaun itu pada
suatu kadar yang ditentukan oleh Perbadanan bagi tempoh
bermula pada tarikh pemfailan petisyen penggulungan anggota
penanggung insurans itu dan berakhir pada tarikh bayaran dibuat
oleh Perbadanan, tetapi agregat bayaran yang dibuat di bawah
seksyen ini dan seksyen 80 berhubungan dengan suatu manfaat
dilindungi hendaklah dalam apa-apa hal tidak melebihi apa-apa
amaun yang ditetapkan di bawah subseksyen 69(4).

**Pengiraan pulangan atau bunga atas manfaat dilindungi bagi**
**bayaran budi bicara**

**89. Bagi maksud mengira bayaran oleh Perbadanan berkenaan**
dengan apa-apa manfaat dilindungi jika Perbadanan membuat
suatu bayaran budi bicara—

_(a)_ tertakluk kepada perenggan (b), pulangan atau bunga terakru
berhubungan dengan manfaat takaful atau insurans itu
hendaklah dimasukkan hanya sehingga tarikh bayaran
oleh Perbadanan; atau

_(b)_ jika suatu prosiding bagi penggulungan anggota penanggung
insurans itu telah dimulakan sebelum tarikh bayaran oleh
Perbadanan tetapi suatu perintah penggulungan belum lagi
dibuat, pulangan atau bunga yang terakru itu hendaklah
dimasukkan hanya sehingga tarikh pemfailan petisyen
penggulungan.


-----

88 _Rang Undang-Undang_

**Pelepasan liabiliti, dsb., berkenaan dengan manfaat**
**dilindungi**

**90.** (1) Bayaran di bawah Bab ini oleh Perbadanan yang berkenaan
dengan apa-apa manfaat dilindungi melepaskan Perbadanan daripada
segala liabiliti setakat amaun bayaran yang dibuat berkenaan dengan
manfaat dilindungi itu, dan dalam apa-apa hal pun Perbadanan
tidak mempunyai apa-apa kewajipan untuk memastikan bayaran
yang dibuat itu digunakan sewajarnya dalam apa-apa cara.

(2) Perbadanan boleh membuat bayaran di bawah seksyen 80,
81, 82 atau 88 mengikut apa-apa cara yang disifatkan sesuai oleh
Perbadanan.

(3) Tanpa menjejaskan subseksyen (2), Perbadanan boleh
membuat bayaran dengan—

_(a)_ mengaturkan supaya liabiliti bagi manfaat dilindungi
dipindahkan kepada dan diambil alih oleh anggota
penanggung insurans, dengan syarat bahawa kewajipan
itu hendaklah diambil alih oleh pengendali takaful atau
syarikat insurans mengikut sama ada manfaat dilindungi
itu adalah di bawah suatu sijil takaful atau polisi insurans;
atau

_(b)_ membayar kepada orang yang dianggap oleh Perbadanan
sebagai berhak kepada bayaran suatu amaun yang
bersamaan dengan penilaian rizab aktuari polisi hayat
tetapi dalam apa-apa hal tidak melebihi amaun maksimum
perlindungan yang diberikan oleh Perbadanan berkenaan
dengan manfaat itu.

**Subrogasi berkenaan dengan manfaat dilindungi**

**91. Jika Perbadanan membuat suatu bayaran di bawah Bab ini**
berkenaan dengan apa-apa manfaat dilindungi, Perbadanan adalah
disubrogasi, setakat amaun bayaran yang dibuat, terhadap semua
hak dan kepentingan benefisiari takaful atau orang diinsuranskan
berhubung dengan manfaat dilindungi itu dan boleh mengambil
suatu tindakan berkenaan dengan hak dan kepentingan itu atas
nama benefisiari takaful atau orang diinsuranskan itu atau atas
nama Perbadanan.


-----

_Perbadanan Insurans Deposit Malaysia_ 89

**Penyerahhakan berkenaan dengan manfaat dilindungi**

**92. Jika Perbadanan menyifatkannya sebagai wajar, Perbadanan**
boleh menahan bayaran berkenaan dengan apa-apa manfaat
dilindungi sehingga ia telah menerima suatu penyerahhakan secara
bertulis terhadap semua hak dan kepentingan benefisiari takaful
atau orang diinsuranskan berhubung dengan manfaat dilindungi
itu.

**Had masa bagi tuntutan berkenaan dengan manfaat**
**dilindungi**

**93. Had masa untuk memulakan suatu tindakan terhadap**
Perbadanan berkenaan dengan kewajipan Perbadanan di bawah
subseksyen 80(2) untuk membuat bayaran berhubung dengan suatu
sijil takaful atau polisi insurans deposit adalah sepuluh tahun
selepas tarikh pemfailan petisyen penggulungan.

**Aktuari bebas**

**94.** (1) Jika, bagi maksud mana-mana peruntukan Bab ini,
Perbadanan menyifatkannya sebagai wajar penilaian rizab aktuari
bagi suatu manfaat takaful atau insurans ditentukan, Perbadanan
boleh melantik seorang aktuari bebas (dalam seksyen ini disebut
sebagai seorang “aktuari bebas”) untuk menentukannya.

(2) Seseorang tidak layak dilantik sebagai aktuari bebas melainkan
jika dia mempunyai kelayakan sebagaimana yang dinyatakan dalam
perenggan 83(2)(a) dan _(b)_ Akta Insurans 1996 atau kelayakan
yang ditentukan oleh Bank Negara Malaysia.

(3) Mana-mana pegawai, juruaudit, penerima, pengurus, penerima
dan pengurus, pelikuidasi atau ejen masa sekarang atau dahulu
bagi pengendali takaful atau syarikat insurans yang berkenaan atau
mana-mana orang lain hendaklah memberi seorang aktuari bebas
apa-apa dokumen, bahan, maklumat atau penjelasan sebagaimana
yang aktuari bebas berpendapat patut dipertimbangkan dalam
menentukan penilaian rizab aktuari bagi suatu manfaat takaful
atau insurans.

(4) Penilaian rizab aktuari bagi suatu manfaat takaful atau
insurans sebagaimana yang ditentukan oleh seorang aktuari bebas
adalah muktamad dan mengikat.


-----

90 _Rang Undang-Undang_

(5) Kos aktuari bebas, termasuk saraannya sebagaimana yang
diluluskan oleh Perbadanan, hendaklah ditanggung oleh anggota
penanggung insurans dan sekiranya berlaku apa-apa keingkaran
pembayaran oleh anggota penanggung insurans itu, hendaklah
kena dibayar dengan keutamaan yang sama dan daripada sumber
yang sama dengan kos, caj dan perbelanjaan yang disebut dalam
perenggan 140(1)(a) dan (3)(a).

BAHAGIAN VI

PEMERIKSAAN INSTITUSI ANGGOTA

**Bank Negara Malaysia hendaklah menyediakan maklumat**

**95. Bank Negara Malaysia hendaklah, dalam masa yang sesuai,**
menyediakan kepada Perbadanan—

_(a)_ laporan bertulis selepas pemeriksaan yang dijalankan di
bawah seksyen 69 Akta Bank dan Institusi Kewangan
1989, seksyen 31 Akta Bank Islam 1983, seksyen 99
Akta Insurans 1996 atau seksyen 33 Akta Takaful 1984
atau mana-mana undang-undang lain yang berkaitan yang
kepadanya sesuatu institusi anggota adalah tertakluk;

_(b)_ suatu perkadaran atau melalui apa-apa cara lain, suatu
penilaian mengenai keselamatan dan kekukuhan institusi
anggota, termasuk keadaan kewangannya;

_(c)_ apa-apa maklumat yang difikirkan berkaitan oleh Bank
Negara Malaysia mengenai apa-apa perkara yang disebut
dalam perenggan _(a) atau_ _(b); atau_

_(d)_ apa-apa maklumat yang sampai ke perhatian Bank Negara
Malaysia mengenai apa-apa perubahan dalam hal keadaan
institusi anggota yang boleh memberi kesan secara
material terhadap kedudukan Perbadanan.

**Pemeriksaan**

**96.** (1) Bagi maksud Akta ini, Perbadanan atau Bank Negara
Malaysia, atas permintaan Perbadanan, boleh memeriksa operasi
sesuatu institusi anggota.


-----

_Perbadanan Insurans Deposit Malaysia_ 91

(2) Skop pemeriksaan di bawah subseksyen (1) boleh termasuk
pemeriksaan mengenai—

_(a)_ sama ada rekod yang wajar dan mencukupi mengenai
liabiliti deposit atau manfaat takaful atau insuransnya
disenggarakan oleh institusi anggota;

_(b)_ sama ada laporan yang dibuat oleh institusi anggota
mengenai premium atau liabiliti takaful atau insuransnya
adalah betul secara substansial;

_(c)_ pematuhan terhadap terma dan syarat atau apa-apa kehendak
lain mengenai keanggotaan; atau

_(d)_ apa-apa hal lain yang difikirkan sesuai oleh Perbadanan,
selepas berunding dengan Bank Negara Malaysia.

(3) Perbadanan boleh menugaskan orang lain untuk
menjalankan apa-apa pemeriksaan di bawah subseksyen (2) atau
subseksyen 97(1).

(4) Suatu salinan laporan mengenai apa-apa pemeriksaan di
bawah subseksyen (1) atau yang ditugaskan di bawah subseksyen (3)
hendaklah disediakan oleh Perbadanan untuk Bank Negara Malaysia
dalam tempoh tiga bulan selepas siapnya laporan itu.

(5) Perbadanan boleh mendapatkan apa-apa kos dan perbelanjaan
yang dilakukan di bawah seksyen ini daripada institusi anggota
sebagai suatu hutang yang perlu dan kena dibayar kepada
Perbadanan.

**Pemeriksaan khas**

**97.** (1) Jika Perbadanan mempunyai sebab untuk mempercayai
bahawa pemeriksaan usaha wajar atau pemeriksaan lain patut
dibuat bagi maksud menjalankan mana-mana kuasa Pebadanan di
bawah seksyen 25 atau subseksyen 99(1) atau membuat bayaran
di bawah Bab 3 Bahagian IV atau Bab 3 Bahagian V, Perbadanan
boleh menjalankan satu atau lebih pemeriksaan khas atau lebih
terhadap institusi anggota.

(2) Skop pemeriksaan khas di bawah subseksyen (1) boleh
termasuk pemeriksaan rekod, buku, akaun atau dokumen dan
transaksi lain institusi anggota.


-----

92 _Rang Undang-Undang_

(3) Bagi maksud seksyen ini, seorang pegawai, juruaudit,
penerima, pengurus, penerima dan pengurus, pelikuidasi atau
ejen institusi anggota atau mana-mana orang lain hendaklah
mengemukakan kepada pegawai atau pekerja Perbadanan atau
mana-mana orang lain yang dilantik oleh Perbadanan apa-apa
dokumen, bahan, maklumat atau penjelasan yang dikehendaki
oleh Perbadanan.

(4) Perbadanan boleh mendapatkan apa-apa kos dan perbelanjaan
pemeriksaan khas daripada institusi anggota sebagai suatu hutang
yang perlu dan kena dibayar kepada Perbadanan.

(5) Perbadanan hendaklah membuat suatu laporan kepada Bank
Negara Malaysia apabila selesainya pemeriksaan khas itu.

BAHAGIAN VII

TINDAKAN OLEH PERBADANAN

_Bab 1_

_Tindakan berkenaan dengan institusi anggota tidak berdaya maju_

**Pemberitahuan mengenai tidak berdaya maju**

**98.** (1) Bank Negara Malaysia boleh memberitahu Perbadanan
secara bertulis jika Bank Negara Malaysia berpendapat bahawa
suatu institusi anggota telah terhenti menjadi berdaya maju atau
berkemungkinan terhenti menjadi berdaya maju.

(2) Pemberitahuan di bawah subseksyen (1) adalah muktamad
dan mengikat.

**Kuasa Perbadanan dalam hal institusi anggota tidak berdaya**
**maju**

**99.** (1) Jika Perbadanan telah menerima suatu pemberitahuan di
bawah seksyen 98, ia boleh menjalankan satu atau lebih kuasa
yang berikut:

_(a)_ menghendaki institusi anggota itu—

(i) supaya mengambil apa-apa langkah, atau apa-apa
tindakan, atau melakukan atau tidak melakukan
apa-apa perbuatan atau benda, yang berhubung


-----

_Perbadanan Insurans Deposit Malaysia_ 93

dengan dirinya, urusannya atau pegawainya dalam
masa yang difikirkan perlu atau suai manfaat oleh
Perbadanan;

(ii) supaya berhenti daripada menerima, mengambil atau
membayar semula deposit atau berhenti daripada
mengeluarkan atau memperbaharui, atau membuat
bayaran di bawah sijil takaful atau polisi insurans,
atau menjalankan kuasanya atau sebahagian
daripada urusannya sebagaimana yang diarahkan
oleh Perbadanan; atau

(iii) untuk menyusun semula keseluruhan atau sebahagian
daripada urusannya,

sebagaimana yang ditentukan oleh Perbadanan;

_(b)_ memperoleh syer institusi anggota itu daripada pemegang
syernya yang sedia ada atau melanggan syer yang
dikeluarkan oleh institusi anggota itu mengikut dokumen
konstituen institusi anggota itu;

_(c)_ mengambil alih kawalan keseluruhan atau sebahagian
daripada aset, liabiliti, urusan dan hal ehwal institusi
anggota itu, menjalankan keseluruhan atau sebahagian
daripada urusannya dan menguruskan keseluruhan atau
sebahagian daripada aset, liabiliti dan hal ehwalnya
termasuk melupuskan aset atau urusannya atau apa-apa
bahagian daripadanya, atau melantik mana-mana orang
untuk berbuat demikian bagi pihak Perbadanan (dalam
Bahagian ini disebut “orang dilantik”) dan terma dan
syarat bagi orang dilantik termasuk arahan Perbadanan
kepada orang dilantik, hendaklah ditentukan oleh
Perbadanan dan hendaklah mengikat institusi anggota
yang berkenaan; dan membayar kos, caj dan perbelanjaan
Perbadanan atau orang dilantik, termasuk saraan orang
dilantik, daripada aset institusi anggota itu mendahului
semua tuntutan lain;

_(d)_ memohon kepada Mahkamah Tinggi untuk melantik
seorang penerima, pengurus atau penerima dan pengurus
(mana-mana satu orang itu disebut dalam Bahagian ini
sebagai “penerima”) untuk menguruskan keseluruhan
atau sebahagian daripada aset, liabiliti, urusan dan hal
ehwal institusi anggota itu;


-----

94 _Rang Undang-Undang_

_(e)_ tertakluk kepada kelulusan Menteri, mengemukakan suatu
petisyen kepada Mahkamah Tinggi untuk menggulung
institusi anggota itu;

_(f)_ dengan kelulusan Menteri, menamakan suatu subsidiari
Perbadanan sebagai institusi perantaraan;

_(g)_ memindahkan—

(i) apa-apa aset, urusan dan hal ehwal institusi anggota
itu sebagaimana yang ditentukan oleh Perbadanan;
dan

(ii) apa-apa liabiliti deposit atau liabiliti takaful atau
insurans dan liabiliti lain institusi anggota itu
sebagaimana yang ditentukan oleh Perbadanan,

kepada suatu institusi perantaraan, atau menyebabkan satu
pindahan demikian atau lebih, atas terma dan syarat yang
ditentukan oleh Perbadanan; atau

_(h)_ melakukan apa-apa, kombinasi mana-mana yang disebut
di atas,

dengan syarat bahawa liabiliti deposit Islam hendaklah dipindahkan
hanya kepada suatu institusi anggota yang merupakan suatu bank
Islam atau institusi perantaraan yang operasinya dijalankan selaras
dengan Shariah dan liabiliti takaful hendaklah dipindahkan hanya
kepada suatu institusi anggota yang merupakan suatu pengendali
takaful atau institusi perantaraan yang operasinya dijalankan
selaras dengan Shariah.

(2) Perbadanan boleh menjalankan atau terus menjalankan kuasa
di bawah subseksyen (1), kecuali perenggan (1)(a), berkenaan
dengan bekas institusi anggota yang keanggotaannya telah dibatalkan
di bawah seksyen 38 atau ditamatkan di bawah seksyen 39 dan
sebutan mengenai institusi anggota dalam Bahagian ini termasuklah,
jika berkenaan, bekas institusi anggota yang keanggotaannya telah
dibatalkan di bawah seksyen 38 atau ditamatkan di bawah seksyen 39.

(3) Perbadanan atau orang dilantik, dalam melaksanakan apaapa transaksi di bawah Bahagian ini—

_(a)_ tidak dikehendaki untuk memberitahu atau mendapatkan
kelulusan pemegang syer atau pemiutang institusi anggota
dalam suatu mesyuarat agung atau selainnya, atau mana-mana
pihak berkuasa kerajaan, pengawal selia atau pihak berkuasa
lain apa-apa jua kecuali, jika berkenaan, pihak berkuasa


-----

_Perbadanan Insurans Deposit Malaysia_ 95

Negeri yang mempunyai bidang kuasa terhadap urusan
tanah, atau mana-mana orang lain yang terjejas dengan
transaksi itu walau apa pun apa-apa rukun undang-undang,
kontrak atau apa-apa jua dalam mana-mana undangundang termasuk Akta Syarikat 1965 atau apa-apa jua
dalam dokumen konstituen institusi anggota; dan

_(b)_ tidak dikehendaki untuk membuat suatu tawaran ambil
alih atau dikehendaki untuk memperoleh syer pemegang
syer lain mana-mana institusi anggota atau peminjamnya
walau apa pun apa-apa rukun undang-undang, kontrak
atau apa-apa jua dalam mana-mana undang-undang,

dan bagi mengelakkan keraguan, seseorang, selain Perbadanan, orang
dilantik atau mana-mana subsidiari Perbadanan, adalah tertakluk
kepada kehendak, jika ada, pihak berkuasa kerajaan, pengawal
selia atau yang lain apa-apa jua yang berkenaan yang mempunyai
bidang kuasa terhadap pemerolehan oleh atau pelupusan kepada
orang itu apa-apa aset, liabiliti atau urusan institusi anggota atau
sebahagian daripadanya.

(4) Mana-mana institusi anggota yang tidak mematuhi manamana kehendak Perbadanan menurut seksyen ini melakukan suatu
kesalahan dan boleh, apabila disabitkan, didenda tidak melebihi
lima juta ringgit atau dipenjarakan selama tempoh tidak melebihi
lima tahun atau kedua-duanya, dan boleh, sebagai tambahan,
dikenakan denda harian tidak melebihi lima puluh ribu ringgit
bagi tiap-tiap hari kesalahan itu berterusan selepas sabitan.

(5) Perbadanan boleh memindahkan apa-apa aset atau liabiliti
institusi anggota kepada suatu institusi perantaraan di bawah
Bahagian ini atau menyebabkan suatu pindahan balik kepada
institusi anggota akan apa-apa aset atau liabiliti itu sebagaimana
yang ditentukan oleh Perbadanan—

_(a)_ melalui satu surat cara pindah milik atau lebih; atau

_(b)_ mengikut undang-undang am.

(6) Suatu surat cara pindah milik yang dikeluarkan mengikut
Jadual Kedua hendaklah mempunyai kesan yang dinyatakan dalam
Jadual Kedua dan hendaklah mengikat mana-mana orang yang
terjejas dengannya.


-----

96 _Rang Undang-Undang_

**Notis pengambilalihan kawalan**

**100. Perbadanan hendaklah memberikan notis mengenai**
bermulanya pengambilalihan kawalan di bawah perenggan 99(1)
_(c) pada bila-bila masa yang disifatkan sesuai oleh Perbadanan_
dengan menyiarkan notis itu dalam sekurang-kurangnya dua
akhbar harian di Malaysia, salah satu daripadanya hendaklah
dalam bahasa kebangsaan, dan Perbadanan boleh memberikan
notis mengenai tamatnya pengambilalihan kawalan itu mengikut
cara yang sama.

**Peruntukan berhubung dengan pengambilalihan kawalan**

**101.** (1) Jika kawalan sesuatu institusi anggota telah diambil alih
di bawah perenggan 99(1)(c), institusi anggota dan pegawainya
hendaklah dengan serta-merta menyerahkan aset, liabiliti, urusan
dan hal ehwalnya kepada kawalan itu, dan hendaklah memberi
Perbadanan dan, jika kawalan itu diambil alih oleh orang dilantik,
juga orang dilantik, segala kemudahan yang dikehendaki untuk
menjalankan urusan dan menguruskan aset, liabiliti dan hal ehwal,
termasuk melupuskan aset dan memindahkan liabiliti, institusi
anggota itu.

(2) Jika kawalan sesuatu institusi anggota telah diambil alih
di bawah perenggan 99(1)(c), Perbadanan atau orang dilantik
hendaklah kekal mengawal aset, liabiliti, urusan dan hal ehwal
institusi anggota itu, dan menjalankan urusan dan menguruskan
aset, liabiliti dan hal ehwal institusi anggota itu atas nama dan bagi
pihak institusi itu termasuk melupuskan aset dan memindahkan
liabilitinya, sehingga pengambilalihan itu ditamatkan oleh
Perbadanan.

(3) Sepanjang tempoh kawalan sesuatu institusi anggota di bawah
perenggan 99(1)(c), hendaklah terletak hak pada Perbadanan atau
orang dilantik segala kuasa institusi anggota, dan pengarahnya, di
bawah dokumen konstituen institusi itu, atau yang boleh dijalankan
oleh institusi anggota atau pengarahnya di bawah mana-mana
undang-undang, atau bagaimana jua pun selainnya, tidak kira
sama ada kuasa itu boleh dijalankan melalui ketetapan, ketetapan
khas atau mengikut apa-apa jua cara lain.

(4) Semasa tempoh kawalan sesuatu institusi anggota di bawah
perenggan 99(1)(c), tiada pengarah institusi anggota boleh, sama
ada secara langsung atau tidak langsung, terlibat dalam apa-apa
aktiviti berhubung dengan institusi anggota itu, kecuali sebagaimana
yang dikehendaki atau dibenarkan oleh Perbadanan atau orang


-----

_Perbadanan Insurans Deposit Malaysia_ 97

dilantik dan tiada saraan dalam apa-apa jua jenis boleh terakru
atau kena dibayar kepada mana-mana pengarah institusi anggota
itu, kecuali sebagaimana yang diluluskan secara bertulis oleh
Perbadanan atau orang dilantik berhubung dengan apa-apa aktiviti
yang dikehendaki atau dibenarkan sebagaimana yang disebut
terdahulu oleh Perbadanan atau orang dilantik.

(5) Bagi mengelakkan keraguan, dengan ini diisytiharkan bahawa
penjalanan kuasa di bawah perenggan 99(1)(c) tidaklah mempunyai
kesan untuk memberi, atau meletak hak pada, Perbadanan atau
orang dilantik, apa-apa hak kepada, atau apa-apa kepentingan
benefisial dalam, mana-mana aset institusi anggota.

(6) Jika Perbadanan atau orang dilantik telah mengambil alih
kawalan institusi anggota di bawah perenggan 99(1)(c), Perbadanan
atau orang dilantik—

_(a)_ dalam menjalankan urusan dan menguruskan aset, liabiliti,
urusan atau hal ehwal institusi anggota atau dalam
menjalankan mana-mana transaksi berhubungan dengan
institusi anggota itu atau aset, liabiliti, urusan atau hal
ehwalnya, termasuk melupuskan aset dan memindahkan
liabiliti, hendaklah disifatkan bertindak sebagai ejen
kepada institusi anggota itu; dan

_(b)_ tidak boleh, dengan sebab mengambil alih kawalan institusi
anggota itu atau apa-apa tindakan yang diambil olehnya,
dikira sebagai telah mengambil alih atau menanggung
apa-apa obligasi atau liabiliti institusi anggota itu atas
dirinya sendiri.

(7) Mana-mana orang yang tidak mematuhi subseksyen (1)
atau (4) melakukan suatu kesalahan dan boleh, apabila disabitkan,
didenda tidak melebihi lima juta ringgit atau dipenjarakan selama
tempoh tidak melebihi lima tahun atau kedua-duanya, dan boleh,
sebagai tambahan, dikenakan denda harian tidak melebihi lima
puluh ribu ringgit bagi tiap-tiap hari kesalahan itu berterusan
selepas sabitan.

**Kuasa mengurangkan modal syer dan membatalkan syer**
**institusi anggota di bawah perenggan 99(1)(c)**

**102.** (1) Jika Perbadanan atau orang dilantik, telah mengambil
alih kawalan institusi anggota di bawah perenggan 99(1)(c),
dan Perbadanan atau orang dilantik, berpendapat bahawa modal
berbayar institusi itu telah kerugian atau tidak digambarkan oleh


-----

98 _Rang Undang-Undang_

aset yang ada, Perbadanan atau orang dilantik boleh memohon
kepada Mahkamah Tinggi untuk suatu perintah bagi mengurangkan
modal syer institusi itu dengan membatalkan apa-apa bahagian
modal berbayarnya yang telah kerugian atau tidak digambarkan
oleh aset yang ada.

(2) Jika Mahkamah Tinggi membuat suatu perintah di bawah
subseksyen (1) untuk mengurangkan modal syer sesuatu institusi
anggota, Mahkamah boleh—

_(a)_ atas permohonan oleh Perbadanan atau orang dilantik;
dan

_(b)_ jika, apabila habis tempoh tiga puluh hari dari tarikh
apa-apa panggilan yang dibuat oleh institusi anggota
itu kepada pemegang syernya supaya membayar syer
mereka masing-masing, bayaran bagi apa-apa syer itu
belum lagi dibuat,

juga memerintahkan supaya syer itu yang bayarannya belum lagi
dibuat dibatalkan dengan sewajarnya.

(3) Jika modal syer sesuatu institusi anggota dikurangkan di
bawah subseksyen (1), atau mana-mana syernya telah dibatalkan
di bawah subseksyen (2), Perbadanan atau orang dilantik boleh
menyebabkan dokumen konstituen institusi itu diubah dengan
sewajarnya.

(4) Kuasa yang diberikan kepada Perbadanan atau orang dilantik
di bawah peruntukan yang disebut terdahulu dalam seksyen ini
hendaklah sebagai tambahan kepada apa-apa kuasa yang boleh
dijalankan di bawah subseksyen 64(1) Akta Syarikat 1965, dan
jika sesuatu permohonan dibuat kepada Mahkamah Tinggi di
bawah subseksyen (1)—

_(a)_ Mahkamah Tinggi boleh menjalankan mana-mana kuasa
yang diberikan kepadanya di bawah seksyen 64 Akta
Syarikat 1965 berhubung dengan suatu permohonan bagi
pengesahan yang disebut dalam permohonan itu; dan

_(b)_ subseksyen 64(9) dan (10) Akta Syarikat 1965 hendaklah
terpakai berhubung dengan permohonan itu.


-----

_Perbadanan Insurans Deposit Malaysia_ 99

**Penyelesaian resolusi**

**103.** (1) Jika Perbadanan telah mengambil alih kawalan atau
melantik seseorang untuk berbuat demikian bagi pihaknya di bawah
perenggan 99(1)(c), Perbadanan dan orang dilantik boleh, sebagai
tambahan kepada mana-mana hak dan kuasanya, menjalankan
apa-apa resolusi yang meliputi—

_(a)_ suatu transaksi atau beberapa siri transaksi yang melibatkan
jualan atau pelupusan lain oleh institusi anggota itu
akan kesemua atau sebahagian daripada asetnya atau
pengambilalihan oleh mana-mana orang akan kesemua atau
sebahagian daripada liabilitinya atau kedua-duanya;

_(b)_ apa-apa transaksi atau beberapa siri transaksi lain bagi
maksud untuk menyusun semula kesemua atau sebahagian
daripada urusan institusi anggota itu;

_(c)_ satu pindahan atau lebih yang disebut dalam
perenggan 99(1)(g); atau

_(d)_ satu pindahan atau lebih yang disebut dalam
subseksyen 115(3), 115(4) atau 115(5).

(2) Jika Perbadanan menganggap bahawa resolusi yang disebut
dalam subseksyen (1) telah diselesaikan secara substansial, ia
hendaklah menyebabkan suatu notis mengenai perkara itu yang
menyatakan tarikh resolusi itu telah, pada pendapat Perbadanan,
diselesaikan secara substansial, disiarkan dalam _Warta._

(3) Perbadanan hendaklah membuat petisyen bagi penggulungan
institusi anggota itu jika, pada pendapat Perbadanan, tiada resolusi
yang disebut dalam subseksyen (1) atau akan diselesaikan secara
substansial pada atau sebelum tarikh telah itu, iaitu—

_(a)_ dua tahun selepas tarikh Perbadanan atau orang dilantik
mengambil alih kawalan institusi anggota itu; atau

_(b)_ habisnya tempoh lanjutan terakhir yang diluluskan di
bawah subseksyen (4),

mana-mana yang kemudian.

(4) Menteri boleh, atas syor Perbadanan, meluluskan satu lanjutan
tempoh atau lebih yang dinyatakan dalam perenggan (3)(a) bagi
suatu tempoh lanjutan yang tidak melebihi tiga tahun dan setiap
lanjutan tidak boleh melebihi satu tahun.


-----

100 _Rang Undang-Undang_

**Penubuhan Jawatankuasa Pentaksir**

**104.** (1) Hendaklah ditubuhkan suatu jawatankuasa yang dikenali
sebagai “Jawatankuasa Pentaksir” dan Jadual Pertama hendaklah
terpakai bagi Jawatankuasa Pentaksir itu .

(2) Jika satu transaksi atau lebih yang disebut dalam subseksyen
103(1) dilaksanakan, suatu permohonan untuk mengkaji semula
mengikut Jadual Pertama ialah satu-satunya cara untuk mempersoalkan
amaun balasan yang diterima atau boleh diterima dalam transaksi
atau berberapa siri transaksi atau pengagihan dan penggunaan
balasan itu, dan tiada mahkamah yang boleh mendengar apaapa tindakan, guaman atau prosiding yang bertujuan untuk
mempersoalkan amaun atau pengagihan dan penggunaan balasan
itu.

(3) Apa-apa keputusan yang dibuat oleh Jawatankuasa Pentaksir
yang dibuat di bawah Jadual Pertama adalah muktamad dan
mengikat.

(4) Sehingga Perbadanan menetapkan kaedah-kaedah di bawah
subseksyen (5), Jawatankuasa Pentaksir boleh menentukan tatacara
dan penjalanan bagi prosidingnya sendiri.

(5) Perbadanan boleh menetapkan kaedah-kaedah berkaitan dengan
tatacara dan penjalanan prosiding atau di hadapan Jawatankuasa
Pentaksir.

**Perkhimatan peralihan**

**105.** (1) Jika satu transaksi atau lebih yang disebut dalam
perenggan 99(1)(g) dilaksanakan, Perbadanan atau orang dilantik
boleh menyebabkan institusi anggota bersetuju untuk menyediakan
perkhidmatan kepada penerima pindahan sebagai balasan penerima
pindahan membayar atau membayar balik kos munasabah institusi
anggota berbuat demikian sebagaimana yang diluluskan oleh
Perbadanan.

(2) Suatu perjanjian yang disebut dalam subseksyen (1) mengikat
mana-mana penerima, pengurus, penerima dan pengurus atau
pelikuidasi yang dilantik berkenaan dengan institusi anggota, dan
dalam hal sedemikian, kos institusi anggota bagi menyediakan
perkhidmatan itu hendaklah disifatkan termasuk fi penerima,
pengurus, penerima dan pengurus atau pelikuidasi itu untuk
masa yang digunakan berkaitan dengan penyediaan perkhidmatan
sebagaimana yang diluluskan oleh Perbadanan.


-----

_Perbadanan Insurans Deposit Malaysia_ 101

**Pelantikan penerima, dsb.**

**106.** (1) Mahkamah Tinggi hendaklah membuat suatu perintah
menurut permohonan Perbadanan di bawah perenggan 99(1)(d)
bagi melantik seorang penerima berkenaan dengan suatu institusi
anggota.

(2) Atas suatu permohonan Perbadanan, Mahkamah hendaklah
melantik sebagai penerima orang yang dinyatakan oleh Perbadanan
dalam permohonannya untuk mengisi suatu kekosongan atau
untuk melepaskan dan menggantikan seorang penerima yang telah
dilantik di bawah subseksyen (1).

(3) Seorang penerima hendaklah mengambil kira objektif
menguruskan urusan dan hal ehwal institusi anggota mengikut
cara yang dibentuk untuk mencapai keputusan yang terbaik bagi
semua pemiutang institusi anggota.

(4) Dalam hal apa-apa percanggahan antara kepentingan
pendeposit atau benefisiari takaful atau orang diinsuranskan
dengan mana-mana pemiutang institusi anggota yang lain yang
tidak bercagar, seorang penerima hendaklah memberi keutamaan
kepada kepentingan pendeposit atau benefisiari takaful atau orang
diinsuranskan itu.

(5) Semua kos, caj dan perbelanjaan seorang penerima, termasuk
saraannya dan apa-apa kos yang dilakukan dalam menjalankan
kuasa dan kewajipannya, hendaklah dibayar daripada aset institusi
anggota itu, mendahului semua tuntutan lain.

(6) Seorang penerima boleh memohon kepada Mahkamah Tinggi
bagi mendapatkan arahan berhubungan dengan apa-apa perkara
khusus yang berbangkit dalam penerimaan.

(7) Perintah 30 Kaedah-Kaedah Mahkamah Tinggi 1980 tidak
terpakai bagi terhadap suatu permohonan bagi melantik seorang
penerima di bawah perenggan 99(1)(d).

(8) Suatu permohonan bagi melantik seorang penerima di bawah
perenggan 99(1)(d) boleh dibuat melalui suatu saman pemula secara
_ex-parte._


-----

102 _Rang Undang-Undang_

**Peruntukan berhubung dengan pelantikan di bawah**
**perenggan 99(1)(c)** **dan seksyen 106**

**107.** (1) Berkenaan dengan suatu institusi anggota yang Perbadanan
atau orang dilantik telah mengambil alih kawalannya atau seorang
penerima telah dilantik menurut Akta ini, Perbadanan, orang
dilantik atau penerima—

_(a) hendaklah mempunyai kuasa—_

(i) untuk memasuki mana-mana premis institusi anggota

dan mengambil milikan dan kawalan ke atas aset
dan menghendaki mana-mana orang di dalam premis
itu untuk bertanggungjawab dan menyerahkan
kepada Perbadanan, orang dilantik atau penerima
milikan dan kawalan ke atas aset itu;

(ii) tertakluk kepada subperenggan (iii), untuk menjual

atau selainnya melupuskan aset dan perusahaan
perniagaan institusi anggota melalui triti persendirian
atau jualan awam atau dengan apa-apa cara lain dan
atas apa-apa terma dan syarat sebagaimana yang
disifatkan sesuai oleh Perbadanan, orang dilantik
atau penerima;

(iii) untuk menjual atau selainnya melupuskan mana-mana

aset yang tertakluk kepada sesuatu perjanjian yang
mewujudkan suatu kepentingan cagaran kepada
mana-mana orang yang bersetuju untuk mengambil
alih obligasi yang dijamin oleh kepentingan cagaran
itu;

(iv) untuk mengaturkan pengambilalihan keseluruhan

atau mana-mana bahagian liabiliti institusi anggota
oleh mana-mana orang;

(v) untuk menjalankan urusan institusi anggota setakat

yang disifatkan perlu atau berfaedah oleh Perbadanan,
orang dilantik atau penerima;

(vi) untuk membawa guaman, membela, mengkompromi

dan menyelesaikan, atas nama institusi anggota, apaapa tuntutan yang dibuat oleh atau terhadapnya;


-----

_Perbadanan Insurans Deposit Malaysia_ 103

(vii) atas nama institusi anggota, untuk melakukan semua

tindakan dan menyempurnakan semua penerimaan
dan dokumen lain dan bagi maksud itu, apabila
perlu, menggunakan meterai perbadanannya; dan

(viii) untuk melakukan semua perkara lain sebagaimana

yang perlu atau bersampingan dalam menjalankan
hak, kuasa, keistimewaan dan imuniti Perbadanan,
orang dilantik atau penerima; dan

_(b)_ hendaklah mempunyai kuasa untuk membayar daripada

aset institusi anggota segala kos, caj dan perbelanjaan
Perbadanan, orang dilantik atau penerima dalam
menjalankan kuasa dan kewajipan mereka, termasuk
saraan orang dilantik atau penerima, mendahului semua
tuntutan lain.

(2) Tanpa menjejaskan subseksyen 101(6), jika Perbadanan,
orang dilantik atau penerima menjalankan satu kuasa atau lebih
di bawah subseksyen (1), Perbadanan, orang dilantik atau penerima
itu tidak boleh dianggap, atas alasan penjalanan kuasa demikian,
sebagai telah mengambil alih atau menanggung apa-apa obligasi
atau liabiliti sesuatu institusi anggota untuk dirinya sendiri.

(3) Tanpa menjejaskan subseksyen 101(3) dan 101(4), jika
mana-mana orang telah, atau sedang diletak hak dengan kawalan,
pentadbiran atau pengurusan suatu institusi anggota, kawalan,
pentadbiran atau pengurusan demikian hendaklah terhenti dengan
serta-merta dengan pengambilalihan oleh Perbadanan atau orang
dilantik atau pelantikan penerima.

**Kesahan transaksi**

**108. Apa-apa bayaran yang dibuat, transaksi yang dilakukan atau**
apa-apa perbuatan atau benda lain yang dilakukan oleh Perbadanan,
orang dilantik atau penerima yang dilantik menurut Akta ini atau
dengan arahan Perbadanan, adalah sah dan boleh dikuatkuasakan
dan hendaklah tidak terbatal, boleh batal atau dianggap sebagai
suatu keutamaan tidak wajar dalam penggulungan suatu institusi
anggota.


-----

104 _Rang Undang-Undang_

**Penggantungan prosiding**

**109.** (1) Tertakluk kepada subseksyen (2) dan walau apa-apa
pun mana-mana undang-undang lain, jika Perbadanan atau orang
dilantik telah mengambil alih kawalan suatu institusi anggota di
bawah perenggan 99(1)(c) atau seorang penerima telah dilantik
menurut Akta ini—

_(a)_ tiada tindakan, guaman atau prosiding dalam mana-mana

mahkamah atau tribunal boleh dimulakan terhadap
Perbadanan atau orang dilantik berkenaan dengan
pengambilalihan kawalan atau penerima berkenaan dengan
pelantikannya;

_(b)_ tiada tindakan, guaman atau prosiding dalam mana
mana mahkamah atau tribunal boleh dimulakan atau
diteruskan terhadap institusi anggota atau berkenaan
dengan asetnya;

_(c)_ tiada penahanan, garnisan, pelaksanaan atau cara

penguatkuasaan lain bagi suatu penghakiman, award atau
perintah terhadap institusi anggota atau asetnya boleh
diambil atau diteruskan;

_(d)_ tiada pemiutang institusi anggota mempunyai apa-apa

remedi terhadap institusi anggota atau asetnya;

_(e)_ tiada pemiutang mempunyai apa-apa hak tolakan terhadap

institusi anggota, yang untuk kepastian yang lebih,
tidaklah termasuk penyatuan akaun yang disenggara
dalam penjalanan biasa bagi maksud memperuntukkan
perkhidmatan penjelasan dan penyelesaian atau
perkhidmatan yang disebut dalam seksyen 114; dan

_(f)_ tiada seorang pun boleh menamatkan atau meminda apa
apa perjanjian dengan institusi anggota atau menuntut
supaya suatu bayaran dipercepat di bawah apa-apa
perjanjian sedemikian hanya disebabkan oleh—

(i) ketidaksolvenan institusi anggota itu;

(ii) suatu keingkaran, sebelum pengambilalihan kawalan

di bawah perenggan 99(1)(c) oleh Perbadanan atau
orang dilantik atau pelantikan penerima berkuat
kuasa, oleh institusi anggota itu dalam melaksanakan
obligasinya di bawah perjanjian itu; atau

(iii) pengambilalihan kawalan di bawah perenggan 99(1)(c)

oleh Perbadanan atau orang dilantik atau pelantikan
penerima,


-----

_Perbadanan Insurans Deposit Malaysia_ 105

dalam tempoh pengambilalihan kawalan institusi anggota oleh
Perbadanan atau orang dilantik atau pelantikan penerima, mengikut
mana-mana yang berkenaan.

(2) Tiada apa-apa jua dalam seksyen ini boleh menghalang
apa-apa langkah diambil, atau apa-apa tindakan, guaman atau
prosiding dimulakan atau diteruskan, oleh Perbadanan berkenaan
dengan suatu institusi anggota atau urusan, hal ehwal, aset atau
liabilitinya.

**Pelanjutan masa**

**110. Jika—**

_(a)_ bagi apa-apa maksud suatu perbuatan dikehendaki dilakukan

dalam suatu tempoh yang tertentu atau sebelum suatu
masa yang tertentu di bawah peruntukan mana-mana
undang-undang atau mana-mana perjanjian; dan

_(b)_ Akta ini menghalang tindakan itu daripada dilakukan

dalam tempoh atau sebelum masa itu,

tempoh itu disifatkan sebagai dilanjutkan atau masa itu disifatkan
sebagai ditangguhkan sehingga hari kelima urusan berikutan
berakhirnya tempoh yang dalamnya perbuatan itu dihalang
dilakukan oleh Akta ini.

**Kesahan cagaran**

**111. Perbadanan boleh membuat, menyempurnakan atau**
menguatkuasakan atau menyebabkan pembuatan atau penyempurnaan
apa-apa cagaran terhadap mana-mana aset suatu institusi anggota
sebagai apa-apa balasan berhubung dengan penjalanan mana-mana
kuasa di bawah Akta ini—

_(a)_ walau apa pun seksyen 109 atau mana-mana peruntukan

lain Akta ini; dan

_(b)_ walaupun institusi anggota itu telah bersetuju bahawa ia

tidak boleh atau tidak akan membuat apa-apa cagaran
terhadap mana-mana asetnya atau ia boleh atau akan
membuat cagaran itu hanya dengan persetujuan orang
atau orang-orang lain.


-----

106 _Rang Undang-Undang_

**Penyerahhakan bukan keingkaran, dsb.**

**112.** (1) Tiada seorang pun boleh menamatkan atau meminda apaapa perjanjian dengan suatu institusi anggota atau menuntut supaya
suatu bayaran dipercepat di bawah apa-apa perjanjian sedemikian
disebabkan perjanjian itu dipindahkan atau diserahhakan kepada
atau diambil alih oleh institusi anggota lain, institusi perantaraan
atau pihak ketiga yang layak.

(2) Suatu pemindahan atau penyerahhakan apa-apa perjanjian
dengan suatu institusi anggota kepada institusi anggota lain,
institusi perantaraan atau pihak ketiga yang layak menurut Akta
ini adalah sah dan mengikat terhadap semua pihak lain perjanjian
itu walaupun institusi anggota itu telah bersetuju bahawa ia tidak
boleh atau tidak akan menyerahhakan perjanjian itu atau ia boleh
atau akan menyerahhakan perjanjian itu hanya dengan persetujuan
orang atau beberapa orang yang lain.

**Perjanjian diatasi bagi maksud perenggan 99(1)(c) dan**
**seksyen 106**

**113. Jika Perbadanan atau orang dilantik telah mengambil alih**
kawalan suatu institusi anggota atau seorang penerima telah dilantik
menurut Akta ini, apa-apa terma dalam mana-mana perjanjian
tidak mempunyai kuat kuasa atau kesan sekiranya ia—

_(a)_ mempunyai kesan untuk memperuntukkan bagi, atau

membenarkan, apa-apa jua pun yang, pada matannya,
bertentangan dengan seksyen 107, 109 atau 125; atau

_(b)_ memperuntukkan, dalam perkara matan, bahawa institusi

anggota itu terhenti mempunyai hak atau institusi
perantaraan atau penerima pindahan atau pemegang
serah hak tidak mempunyai hak untuk menggunakan atau
berurusan dengan aset yang jika tidak, institusi anggota
atau institusi perantaraan atau penerima pindahan atau
pemegang serah hak itu akan mempunyai hak, disebabkan
oleh—

(i) ketidaksolvenan institusi anggota itu;

(ii) keingkaran oleh institusi anggota itu dalam

melaksanakan suatu obligasi;


-----

_Perbadanan Insurans Deposit Malaysia_ 107

(iii) pengambilalihan kawalan atau pelantikan penerima

itu; atau

(iv) perjanjian itu dipindahkan atau diserahhakan kepada

atau diambil alih oleh institusi anggota lain, institusi
perantaraan atau pihak ketiga yang layak.

**Bekalan dan pendahuluan lanjut**

**114. Tiada apa-apa jua dalam seksyen 109 and 113 boleh ditafsirkan**
sebagai—

_(a)_ melarang seseorang daripada menghendaki bayaran dibuat

secara tunai bagi barangan, perkhidmatan, penggunaan
harta dipajakkan atau dilesenkan atau balasan berharga
yang lain yang diperuntukkan selepas pengambilalihan
kawalan di bawah perenggan 99(1)(c) atau pelantikan
seorang penerima;

_(b)_ menghendaki pendahuluan wang atau kredit kepada suatu

institusi anggota selepas pengambilalihan kawalan di
bawah perenggan 99(1)(c) atau pelantikan seorang
penerima; atau

_(c)_ menghendaki peruntukan kepada suatu institusi anggota,

selepas bermulanya pengambilalihan kawalan atau
pelantikan penerima, mana-mana perkhidmatan yang
berikut yang jika dilakukan berkemungkinan, pada pendapat
munasabah orang yang memberikan perkhidmatan itu, akan
menyebabkan orang itu mendahulukan wang atau kredit
kepada suatu institusi anggota selepas pengambilalihan
kawalan atau pelantikan itu atau akan menimbulkan,
selepas pengambilalihan kawalan atau pelantikan itu,
suatu tuntutan oleh orang itu terhadap institusi anggota
itu, iaitu—

(i) perkhidmatan pengurusan wang tunai;

(ii) perkhidmatan berhubungan dengan penebusan surat

cara hutang;

(iii) perkhidmatan berhubungan dengan pengeluaran surat

kredit atau jaminan;


-----

108 _Rang Undang-Undang_

(iv) perkhidmatan pemerakuan cek;

(v) perkhidmatan pembekalan mata wang;

(vi) perkhidmatan pemindahan dana dan perkhidmatan

perintah pengiriman wang;

(vii) perkhidmatan hantar serah dan penyelesaian

sekuriti;

(viii) perkhidmatan kad caj, kad kredit, kad debit dan kad

bayaran;

(ix) perkhidmatan perbankan automatik dan mesin

teler;

(x) perkhidmatan pemindahan dana secara elektronik

di tempat jualan;

(xi) perkhidmatan cek konsainan;

(xii) perkhidmatan lain yang seumpama dengan yang

disebut dalam subperenggan (i) hingga (xi);

(xiii) mana-mana jenis perkhidmatan yang ditetapkan

dalam peraturan-peraturan; dan

(xiv) suatu jaminan liabiliti berkenaan dengan mana-mana

perkhidmatan yang disebut dalam subperenggan (i)
hingga (xiii).

**Perjanjian kewangan yang layak**

**115.** (1) Tertakluk kepada subseksyen (3), tiada apa-apa jua
dalam seksyen 109 boleh menghalang penamatan mana-mana
perjanjian yang berikut mengikut termanya atau penolakan atau
penggunaan amaun yang kena dibayar di bawah perjanjian itu
mengikut termanya, iaitu—

_(a)_ suatu derivatif, sama ada diselesaikan melalui pembayaran

atau hantar serah, yang—

(i) diniagakan di suatu bursa, lembaga atau pasaran lain

yang dikawal selia bagi derivatif, niaga hadapan
atau opsyen; atau

(ii) menjadi hal perkara urus niaga berulang di pasaran

kaunter derivatif, sekuriti atau komoditi;


-----

_Perbadanan Insurans Deposit Malaysia_ 109

_(b)_ suatu perjanjian untuk—

(i) meminjam atau meminjamkan sekuriti atau komoditi,

termasuk suatu perjanjian untuk memindahkan
sekuriti atau komoditi yang di bawahnya peminjam
boleh membayar balik pinjaman itu dengan
menggunakan sekuriti atau komoditi lain, wang
tunai atau yang bersamaan dengan wang tunai;

(ii) menjelaskan atau menyelesaikan transaksi sekuriti,

niaga hadapan, opsyen atau derivatif; atau

(iii) bertindak sebagai suatu depositori sekuriti;

_(c)_ suatu perjanjian beli balik, beli balik songsang atau beli-jual

balik yang berkenaan dengan sekuriti atau komoditi;

_(d)_ suatu pinjaman margin setakat yang berkenaan dengan suatu

akaun sekuriti atau niaga hadapan yang disenggarakan
oleh suatu perantaraan kewangan;

_(e)_ mana-mana kombinasi perjanjian yang disebut dalam

mana-mana perenggan _(a) hingga_ _(d);_

_(f)_ suatu perjanjian induk setakat yang berkenaan dengan suatu

perjanjian yang disebut dalam mana-mana perenggan (a)
hingga _(e);_

_(g)_ suatu perjanjian induk setakat yang berkenaan dengan

suatu perjanjian induk yang disebut dalam perenggan _(f);_

_(h)_ suatu jaminan, atau tanggung rugi atau obligasi pembayaran

balik yang berkenaan dengan liabiliti di bawah suatu
perjanjian yang disebut dalam mana-mana perenggan (a)
hingga _(g); dan_

_(i)_ suatu perjanjian yang berhubungan dengan cagaran kewangan,

termasuk apa-apa bentuk sekuriti atau kepentingan
sekuriti dalam cagaran dan suatu perjanjian sokongan
kredit pindah hakmilik, yang berkenaan dengan suatu
perjanjian yang disebut dalam mana-mana perenggan (a)
hingga _(h)._


-----

110 _Rang Undang-Undang_

(2) Bagi maksud subseksyen (1)—

“derivatif” ertinya suatu perjanjian kewangan yang obligasinya
terbit daripada, dirujuk atau didasarkan kepada satu sumber rujukan
atau lebih iaitu kadar bunga, mata wang, komoditi, sekuriti atau
kepentingan pemilikan yang lain, obligasi kredit atau jaminan,
sekuriti hutang, indeks yang berkaitan dengannya, atau apa-apa
sumber rujukan atau indeks yang lain sebagaimana yang ditetapkan
dalam peraturan-peraturan dan termasuklah—

_(a)_ suatu kontrak bagi perbezaan atau suatu swap, termasuk

suatu swap jumlah pulangan, swap pulangan harga, swap
keingakaran atau swap asas;

_(b)_ suatu perjanjian niaga hadapan;

_(c)_ suatu _cap, collar, floor_ atau spread;

_(d)_ suatu opsyen; dan

_(e)_ suatu semerta atau hadapan;

“cagaran kewangan” ertinya mana-mana yang berikut yang
tertakluk kepada suatu kepentingan atau hak yang menjamin
pembayaran atau pelaksanaan suatu obligasi yang berkenaan dengan
suatu perjanjian kewangan yang layak atau tertakluk kepada suatu
perjanjian sokongan kredit pindah hakmilik:

_(a)_ wang tunai atau yang bersamaan dengan wang tunai,

termasuk surat cara boleh niaga dan deposit tuntutan;

_(b)_ sekuriti, suatu akaun sekuriti, atau suatu hak untuk

memperoleh sekuriti; atau

_(c)_ suatu perjanjian atau akaun niaga hadapan;

“perantaraan kewangan” ertinya—

_(a)_ suatu agensi penjelasan; atau

_(b)_ seseorang, termasuk broker, bank atau syarikat amanah,

yang dalam penjalanan biasa perniagaan menyenggara
akaun sekuriti atau hadapan untuk orang lain;


-----

_Perbadanan Insurans Deposit Malaysia_ 111

“perjanjian sokongan kredit pindah hakmilik” ertinya suatu
perjanjian yang di bawahnya hakmilik kepada harta telah
diperuntukkan bagi maksud menjamin pembayaran atau pelaksanaan
suatu obligasi yang berkenaan dengan suatu perjanjian kewangan
yang layak.

(3) Jika Perbadanan atau orang dilantik mengambil alih kawalan
suatu institusi anggota atau seorang penerima dilantik menurut
Akta ini, seksyen 109 hendaklah menghalang penamatan manamana perjanjian yang disebut dalam subseksyen (1) bagi apaapa tempoh berikutan pemulaan pengambilalihan kawalan atau
pelantikan penerima itu sebagaimana yang ditetapkan melalui
peraturan-peraturan oleh Perbadanan dan jika, dalam tempoh
itu, Perbadanan memindahkan, atau mengesahkan melalui notis
bertulis bahawa ia akan memindahkan, perjanjian itu kepada suatu
institusi perantaraan menurut perenggan 99(1)(g) atau pihak ketiga
yang layak menurut subseksyen ini atau subseksyen (4) atau (5),
perjanjian itu kemudiannya hanya boleh ditamatkan terhadap
institusi perantaraan atau pihak ketiga yang layak itu mengikut
termanya, seolah-olah perjanjian itu sememangnya sentiasa dengan
institusi perantaraan atau pihak ketiga yang layak itu dan bukan
dengan institusi anggota itu.

(4) Jika seseorang menjadi pihak balas di bawah dua perjanjian
atau lebih yang disebut dalam subseksyen (1) dengan institusi
anggota yang sama, Perbadanan hanya boleh memindahkan kepada
suatu institusi perantaraan atau pihak ketiga yang layak semua
atau tidak satu pun perjanjian antara institusi anggota itu dan
orang itu.

(5) Jika Perbadanan memindahkan suatu perjanjian yang
disebut dalam perenggan (1)(i) yang terpakai bagi mana-mana
harta institusi anggota, ia hendaklah juga memindahkan harta itu
kepada institusi perantaraan atau pihak ketiga yang layak.

(6) Perbadanan boleh memindahkan mana-mana perjanjian
yang disebut dalam subseksyen (3) atau mana-mana harta yang
disebut dalam subseksyen (5) kepada institusi perantaraan atau
pihak ketiga yang layak melalui suatu surat cara pindah milik
yang dikeluarkan mengikut Jadual Kedua dan ianya hendaklah
mempunyai kesan yang dinyatakan dalam Jadual Kedua dan
hendaklah mengikat mana-mana orang yang terjejas dengannya.


-----

112 _Rang Undang-Undang_

(7) Jika Perbadanan tidak memindahkan, dan tidak mengisytiharkan
bahawa ia akan memindahkan, suatu perjanjian yang disebut
dalam subseksyen (1) dan orang yang menjadi pihak balas
di bawah perjanjian itu boleh menamatkan perjanjian itu mengikut
termanya tetapi tidak berbuat demikian, Perbadanan boleh
mengisytiharkan melalui notis bertulis bahawa perjanjian itu
ditamatkan, maka dalam hal sedemikian, dan walaupun terdapat
apa-apa terma yang bertentangan dalam perjanjian itu, perjanjian
itu hendaklah disifatkan telah ditamatkan oleh pihak balas itu.

**Perbadanan, dsb., bukan majikan pengganti**

**116. Jika Perbadanan atau orang dilantik di bawah perenggan 99(1)(c)**
mengambil alih kawalan suatu institusi anggota, atau seorang
penerima atau pelikuidasi dilantik menurut Akta ini, Perbadanan,
orang dilantik, penerima atau pelikuidasi tidaklah—

_(a)_ dianggap sebagai majikan yang menggantikan institusi

anggota itu;

_(b)_ bertanggungan bagi apa-apa obligasi berkenaan dengan

pekerja atau bekas pekerja institusi anggota atau manamana pendahulu institusi anggota yang wujud sebelum
pengambilalihan kawalan atau pelantikan yang berkenaan
dengan apa-apa pelan pencen atau pelan manfaat selepas
pekerjaan yang lain bagi pekerja atau bekas pekerja
institusi anggota atau penakat mereka; atau

_(c)_ bertanggungan bagi apa-apa jumlah wang yang dikira dengan

merujuk kepada suatu tempoh masa sebelum institusi
perantaraan menjadi majikan orang yang berkenaan.

**Tuntutan, prosiding tertentu dilarang**

**117. Walau apa pun seksyen 109 dan 125, suatu institusi**
perantaraan, Perbadanan, orang dilantik di bawah perenggan 99(1)(c),
seorang penerima atau pelikuidasi yang dilantik menurut Akta ini
tidak boleh dinamakan sebagai suatu pihak dalam apa-apa tuntutan
atau permohonan yang dibuat atau ditambahkan sebagai suatu pihak
dalam apa-apa prosiding yang dimulakan atau diteruskan oleh
atau bagi pihak mana-mana pekerja atau bekas pekerja institusi
anggota menurut Akta Perhubungan Industri 1967 [Akta 177]
atau Akta Pekerjaan 1955 [Akta 265].


-----

_Perbadanan Insurans Deposit Malaysia_ 113

_Bab 2_

_Peruntukan berhubung dengan institusi perantaraan_

**Penamaan institusi perantaraan**

**118.** (1) Jika suatu subsidiari Perbadanan dinamakan sebagai
institusi perantaraan—

_(a)_ penamaan itu hendaklah habis tempoh dua tahun selepas

ia dibuat, melainkan jika penamaan itu—

(i) dilanjutkan di bawah perenggan _(b); atau_

(ii) ditamatkan di bawah perenggan _(c);_

_(b)_ Menteri, atas syor Perbadanan, boleh melanjutkan penamaan

untuk satu tempoh masa atau lebih yang setiap satunya
tidak boleh melebihi satu tahun; dan

_(c)_ penamaan hendaklah tamat pada tarikh berlakunya mana
mana kejadian yang berikut, mengikut mana-mana yang
lebih awal:

(i) institusi perantaraan bukan lagi suatu subsidiari

Perbadanan;

(ii) semua aset atau bahagian substantial aset institusi

perantaraan diperoleh oleh, atau semua liabiliti atau
bahagian substantial liabiliti institusi perantaraan
diambil alih oleh, atau kedua-duanya, seseorang
yang bukan suatu institusi perantaraan; atau

(iii) Perbadanan memutuskan penamaan itu hendaklah

ditamatkan.

(2) Walau apa pun mana-mana undang-undang yang lain, jika
suatu subsidiari Perbadanan yang dinamakan sebagai institusi
perantaraan menukar nama syarikatnya dalam tempoh dua belas
bulan sebelum atau selepas penamaan itu, subsidiari atau institusi
perantaraan itu hendaklah dikecualikan daripada menyatakan atau
selainnya menunjukkan nama lamanya atas apa-apa jua meterai,
dokumen atau surat cara.


-----

114 _Rang Undang-Undang_

**Siaran notis**

**119. Jika suatu subsidiari Perbadanan dinamakan sebagai institusi**
perantaraan atau penamaan itu dilanjutkan di bawah perenggan 118(1)(b)
atau ditamatkan di bawah perenggan 118(1)(c), Perbadanan hendaklah
menyiarkan suatu notis yang menyatakan tarikh kejadian itu berlaku
dalam sekurang-kurangnya dua akhbar harian di Malaysia, salah
satu daripadanya hendaklah dalam bahasa kebangsaan.

**Institusi perantaraan diberi kuasa untuk menjalankan**
**perniagaan**

**120.** (1) Apabila dinamakan sedemikian, dan selama tempoh
penamaan itu berterusan, suatu institusi perantaraan hendaklah
disifatkan sebagai telah diberi suatu lesen atau pendaftaran, mengikut
yang berkenaan, untuk menjalankan perniagaan sebagai—

_(a)_ suatu bank berlesen atau syarikat kewangan berlesen

sebagaimana yang ditakrifkan di bawah seksyen 2 Akta
Bank dan Institusi Kewangan 1989;

_(b)_ suatu bank Islam sebagaimana yang ditakrifkan di bawah

seksyen 2 Akta Bank Islam 1983;

_(c)_ suatu syarikat insurans; atau

_(d)_ suatu pengendali takaful.

(2) Institusi perantaraan tidak dikehendaki membayar apa-apa
fi berhubungan dengan lesen atau pendaftaran itu.

**Ketidakpakaian kehendak**

**121. Suatu institusi perantaraan adalah terkecuali daripada apa-**
apa kehendak di bawah atau yang dibuat menurut Akta Bank
Dan Institusi Kewangan 1989, Akta Bank Islam 1983, Akta
Insurans 1996 atau Akta Takaful 1984 dan hendaklah diberi apaapa kelulusan atau disediakan dengan apa-apa syor, sebagaimana
yang dipersetujui dalam suatu perjanjian perikatan strategik antara
Perbadanan dengan Bank Negara Malaysia.


-----

_Perbadanan Insurans Deposit Malaysia_ 115

**Institusi perantaraan bukan majikan pengganti**

**122. Jika suatu institusi perantaraan menjadi majikan mana-mana**
orang yang merupakan pekerja atau bekas pekerja suatu institusi
anggota, institusi perantaraan tidaklah—

_(a)_ dianggap sebagai majikan yang menggantikan institusi

anggota itu;

_(b)_ bertanggungan bagi apa-apa obligasi berkenaan dengan

pekerja atau bekas pekerja institusi anggota atau manamana pendahulu institusi anggota yang wujud sebelum
institusi perantaraan menjadi majikan orang itu atau
yang berkenaan dengan apa-apa pelan pencen atau pelan
manfaat selepas pekerjaan yang lain bagi pekerja atau
bekas pekerja institusi anggota atau penakat mereka;
atau

_(c)_ bertanggungan bagi apa-apa jumlah wang yang dikira dengan

merujuk kepada suatu tempoh masa sebelum institusi
perantaraan menjadi majikan orang yang berkenaan.

**Kuasa memberikan arahan**

**123. Perbadanan boleh memberikan arahan kepada lembaga**
pengarah institusi perantaraan dan lembaga pengarah hendaklah
melaksanakan arahan demikian.

**Pengambilalihan sebahagian liabiliti deposit yang tidak**
**diinsuranskan atau manfaat yang tidak dilindungi**

**124. (1) Walau apa pun mana-mana undang-undang atau kontrak,**
jika Perbadanan menyebabkan sebahagian liabiliti deposit yang
tidak diinsuranskan oleh Perbadanan atau sebahagian liabiliti
manfaat takaful atau manfaat insurans yang tidak dilindungi
oleh Perbadanan dipindahkan kepada suatu institusi perantaraan,
institusi perantaraan itu adalah disubrogasi kepada semua hak dan
kepentingan pemiutang berhubungan dengan keseluruhan liabiliti
itu dan boleh mengambil tindakan atas nama institusi perantaraan
atau nama pemiutang.

(2) Apabila sahaja institusi perantaraan telah menerima suatu
amaun yang bersamaan dengan bahagian liabiliti yang telah
diambil alih itu, hak dan kepentingan pemiutang berhubungan
dengan baki liabiliti itu hendaklah kembali kepada pemiutang
itu, tanpa apa-apa tindakan pindahan atau formaliti yang lain.


-----

116 _Rang Undang-Undang_

**Penggantungan berkenaan dengan institusi perantaraan**

**125. Jika suatu subsidiari Perbadanan dinamakan sebagai institusi**
perantaraan—

_(a)_ tiada tindakan, guaman atau prosiding di mana-mana

mahkamah atau tribunal boleh dimulakan atau diteruskan
terhadap institusi perantaraan atau berkenaan dengan
asetnya;

_(b)_ tiada penahanan, garnisan, pelaksanaan atau cara lain untuk

menguatkuasakan penghakiman, award atau perintah
terhadap institusi perantaraan atau asetnya boleh dibuat
atau diteruskan; dan

_(c)_ tiada pemiutang institusi perantaraan mempunyai apa-apa

remedi terhadap institusi perantaraan atau asetnya,

selama tempoh sembilan puluh hari selepas penamaan dibuat.

**Notis mengenai niat untuk meneruskan prosiding**

**126. Jika, menurut kuasa suatu surat cara pindah milik, institusi**
anggota lain atau suatu institusi perantaraan menjadi pengganti
dalam apa-apa tindakan, guaman atau prosiding oleh atau terhadap
suatu institusi anggota (sama ada secara kehakiman, pentadbiran
atau pengawalseliaan), prosiding itu tidak boleh diteruskan oleh
mana-mana pihak selain institusi itu sebagai pengganti kecuali ia
telah diberi notis selama sembilan puluh hari mengenai cadangan
untuk meneruskan prosiding itu, dan jika masa yang dibenarkan
untuk mengambil apa-apa langkah dalam prosiding akan habis
tempoh sebelum berakhirnya tempoh notis itu, maka, walau apa
pun yang bertentangan dalam mana-mana undang-undang yang
lain, masa itu adalah disifatkan sebagai dilanjutkan sehingga hari
kelima mahkamah berurusan selepas tempoh notis itu berakhir.

**Bantuan kepada institusi perantaraan**

**127.** (1) Perbadanan boleh, dalam apa-apa cara yang
difikirkannya patut, memberikan apa-apa bantuan kewangan
kepada institusi perantaraan sebagaimana yang difikirkan sesuai
oleh Perbadanan.


-----

_Perbadanan Insurans Deposit Malaysia_ 117

(2) Suatu institusi perantaraan hendaklah, apabila dituntut atau
pada masa lain yang ditentukan oleh Perbadanan, membayar atau
membayar balik kepada Perbadanan—

_(a)_ apa-apa pinjaman atau peminjaman lain yang diadakan

oleh Perbadanan kepada atau disebabkan oleh institusi
perantaraan;

_(b)_ amaun apa-apa bantuan kewangan lain yang diberikan

oleh Perbadanan kepada atau disebabkan oleh institusi
perantaraan;

_(c)_ kos kepada Perbadanan bagi apa-apa pinjaman atau

peminjaman lain yang ditanggungnya untuk memberikan
bantuan kewangan kepada atau disebabkan oleh institusi
perantaraan;

_(d)_ amaun apa-apa kerugian nilai pelaburan apa-apa dana

Perbadanan yang digunakan untuk memberikan bantuan
kewangan kepada atau disebabkan oleh institusi
perantaraan;

_(e)_ kos perbelanjaan sendiri atau overhed Perbadanan bagi

menyediakan apa-apa perkhidmatan atau meminjamkan
mana-mana pekerjanya kepada institusi perantaraan;
dan

_(f)_ apa-apa kos lain, termasuk cukai pendapatan atau cukai

lain, yang Perbadanan tidak akan tanggung jika tidak
kerana tindakan yang diambilnya di bawah seksyen 99
atau selainnya yang berhubungan dengan institusi
perantaraan.

**Perbadanan boleh memegang syer institusi anggota**

**128. Walau apa pun subperenggan 25(1)(a)(iii), Perbadanan boleh**
memegang—

_(a)_ syer bekas institusi perantaraan; atau

_(b)_ syer mana-mana orang lain yang diterima oleh Perbadanan,

sama ada secara langsung atau daripada suatu institusi
perantaraan akibat jualan atau pelupusan lain syer institusi
perantaraan atau jualan atau pelupusan lain aset institusi
perantaraan oleh Perbadanan.


-----

118 _Rang Undang-Undang_

_Bab 3_

_Peruntukan am berhubung dengan penggulungan_

**Penggulungan institusi anggota atas permohonan**
**Perbadanan**

**129. Walau apa pun seksyen 217 dan 218 dan subseksyen**
221(1) Akta Syarikat 1965, dan seksyen 114 Akta Insurans 1996,
Mahkamah Tinggi hendaklah membuat suatu perintah penggulungan
berkenaan dengan suatu institusi anggota menurut petisyen yang
dikemukakan oleh Perbadanan di bawah perenggan 99(1)(e).

**Disifatkan sebagai pemiutang**

**130. Jika suatu petisyen bagi penggulungan suatu institusi anggota**
dikemukakan oleh seseorang selain Bank Negara Malaysia,
Perbadanan hendaklah disifatkan bagi segala maksud sebagai
seorang pemiutang.

**Objektif pelikuidasi apabila menggulungkan institusi**
**anggota**

**131.** (1) Walau apa pun mana-mana undang-undang lain,
seorang pelikuidasi yang dilantik berkenaan dengan penggulungan
suatu institusi anggota hendaklah mengambil kira objektif yang
berikut:

_(a)_ untuk bekerjasama dengan Perbadanan bagi maksud

memastikan bahawa—

(i) setiap pendeposit yang mempunyai suatu deposit

diinsuranskan, sebagaimana yang ditentukan oleh
Perbadanan; atau

(ii) setiap benefisiari takaful atau orang diinsuranskan yang

mempunyai suatu manfaat dilindungi, sebagaimana
yang ditentukan oleh Perbadanan,

secepat yang dapat dilaksanakan—

(a) dipastikan liabiliti deposit atau liabiliti manfaat

takaful atau insurans yang berkaitan itu dipindahkan
kepada dan diambil alih oleh orang lain; atau


-----

_Perbadanan Insurans Deposit Malaysia_ 119

(b) menerima bayaran daripada, atau yang dibuat bagi

pihak, Perbadanan; dan

_(b)_ untuk menggulung hal ehwal institusi anggota dalam cara

yang dibentuk untuk mencapai keputusan yang terbaik
bagi semua pemiutang institusi anggota.

(2) Objektif dalam perenggan (1)(a) diberi keutamaan berbanding
dengan objektif dalam perenggan (1)(b) dan seorang pelikuidasi
hendaklah mula mengusahakan kedua-dua objektif serta-merta
apabila dilantik.

**Pelantikan dan saraan pelikuidasi yang dilantik berkenaan**
**dengan institusi anggota**

**132.** (1) Atas suatu petisyen bagi penggulungan suatu institusi
anggota, kecuali jika petisyen itu dikemukakan oleh Bank Negara
Malaysia, dan tertakluk kepada seksyen 228 Akta Syarikat 1965,
Mahkamah hendaklah melantik sebagai pelikuidasi mana-mana
orang yang ditentukan oleh Perbadanan dalam petisyennya atau,
jika Perbadanan bukan pempetisyen, permohonannya.

(2) Atas suatu permohonan Perbadanan, Mahkamah hendaklah
melantik sebagai pelikuidasi mana-mana orang yang ditentukan
oleh Perbadanan dalam permohonannya—

_(a)_ untuk mengisi suatu kekosongan; atau

_(b) untuk memecat dan menggantikan seorang pelikuidasi_

yang dilantik di bawah subseksyen (1) atau atas petisyen
penggulungan selain yang dikemukakan oleh Bank Negara
Malaysia.

(3) Walau apa pun subseksyen 232(3) Akta Syarikat 1965, dan
kecuali jika petisyen bagi penggulungan dikemukakan oleh Bank
Negara Malaysia, dalam penggulungan suatu institusi anggota,
Mahkamah hendaklah menentukan saraan pelikuidasi atas syor
Perbadanan, dan tiada orang selain Perbadanan boleh memohon
kepada Mahkamah untuk mengkaji semula saraan pelikuidasi.


-----

120 _Rang Undang-Undang_

**Penyeliaan Perbadanan**

**133. Tertakluk kepada perintah Mahkamah dan walau apa pun**
subseksyen 237(4) Akta Syarikat 1965, seorang pelikuidasi, selain
Pegawai Penerima, yang dilantik berkenaan dengan penggulungan
suatu institusi anggota atas suatu petisyen yang dikemukakan oleh
seseorang selain Bank Negara Malaysia, hendaklah menjalankan
fungsinya di bawah arahan dan penyeliaan Perbadanan.

_Bab 4_

_Peruntukan khusus mengenai penggulungan anggota penerima deposit_

**Aturan bayaran dalam penggulungan anggota penerima**
**deposit**

**134.** (1) Jika suatu anggota penerima deposit digulung—

_(a)_ hasil daripada likuidasi—

(i) aset Islam hendaklah digunakan untuk membayar

apa-apa deposit Islam; dan

(ii) aset konvensional hendaklah digunakan untuk

membayar apa-apa deposit konvensional; dan

_(b)_ mana-mana lebihan selepas membayar—

(i) deposit Islam di bawah subperenggan (a)(i) hendaklah

digunakan untuk membayar apa-apa deposit
konvensional; dan

(ii) deposit konvensional di bawah subperenggan _(a)_

(ii) hendaklah digunakan untuk membayar apa-apa
deposit Islam.

(2) Dalam penggulungan suatu anggota penerima deposit—

_(a)_ tertakluk kepada perenggan (b), liabiliti deposit anggota

penerima deposit hendaklah dibayar secara keutamaan
mendahului semua liabiliti tidak bercagar lain; dan

_(b)_ liabiliti yang berikut hendaklah dibayar secara keutamaan

mendahului liabiliti deposit—

(i) pertama, semua kos, caj dan perbelanjaan pelikuidasi

termasuk saraannya dan apa-apa kos yang ditanggung
dalam menjalankan kuasa dan melaksanakan tugasnya
sebagai pelikuidasi; dan


-----

_Perbadanan Insurans Deposit Malaysia_ 121

(ii) kedua, hutang keutamaan yang dinyatakan dalam

perenggan 292(1)(b) hingga (f) Akta Syarikat 1965
dan hutang kepada Kerajaan di bawah seksyen
10 Akta Prosiding Kerajaan 1956 [Akta 359].

(3) Dalam penggulungan suatu anggota penerima deposit, aturan
bayaran bagi deposit Islam adalah seperti yang berikut:

_(a)_ pertama, deposit Islam berasaskan jagaan; dan

_(b)_ kedua, deposit Islam lain, yang boleh dibahagikan kepada

kategori berbeza dan diberi keutamaan antara kategori
itu melalui peraturan-peraturan yang dibuat di bawah
seksyen 209.

_Bab 5_

_Peruntukan khusus mengenai penggulungan anggota penanggung insurans_

**Tafsiran**

**135.** (1) Bagi maksud Bab ini—

_(a)_ sebutan mengenai aset pengendali takaful tidak termasuk

apa-apa aset dana takaful; dan

_(b)_ sebutan mengenai aset syarikat insurans tidak termasuk

apa-apa aset dana insurans.

(2) Dalam penggulungan suatu pengendali takaful, aset dana
takaful termasuklah apa-apa amaun yang diberikan oleh pengendali
takaful untuk memenuhi apa-apa kekurangan dalam dana takaful
sebelum penggulungan itu.

**Penggulungan anggota penanggung insurans atas permohonan**
**oleh orang selain Perbadanan**

**136. Jika suatu petisyen bagi penggulungan suatu anggota**
penanggung insurans dikemukakan oleh seseorang selain Perbadanan,
Perbadanan hendaklah menjadi pihak kepada prosiding penggulungan
itu dan—

_(a)_ orang itu hendaklah menyerahkan suatu salinan petisyen

itu kepada Perbadanan pada masa yang sama ia
dikemukakan;


-----

122 _Rang Undang-Undang_

_(b)_ Perbadanan berhak untuk hadir dan didengar dalam

semua prosiding yang berhubungan dengan petisyen itu
dan untuk memanggil, memeriksa dan memeriksa balas
mana-mana saksi; dan

_(c)_ Perbadanan, jika difikirkannya patut, boleh menyokong

atau menentang petisyen itu.

**Notis prosiding penggulungan oleh orang selain Perbadanan**

**137.** Jika suatu petisyen bagi penggulungan suatu anggota
penanggung insurans dikemukakan oleh seorang selain Perbadanan,
orang itu—

_(a)_ hendaklah memberi Perbadanan notis mengenai semua

prosiding yang berhubungan dengan petisyen itu,
termasuklah prosiding di bawah seksyen 243 dan 249
dan subseksyen 236(3), 277(2), 277(3) dan 277(4) Akta
Syarikat 1965; dan

_(b)_ hendaklah menyerahkan kepada Perbadanan salinan dokumen

dan rekod yang berhubungan dengan prosiding pada
masa yang sama ia diserah simpan dengan Mahkamah
Tinggi atau disampaikan kepada mana-mana pihak kepada
prosiding itu.

**Laporan dan akaun pelikuidasi**

**138. Dalam penggulungan suatu anggota penanggung insurans,**
pelikuidasi hendaklah mengemukakan kepada Perbadanan—

_(a)_ suatu salinan laporan yang disebut dalam subseksyen

235(3) Akta Syarikat 1965 pada masa yang sama dia
mengemukakannya kepada Mahkamah;

_(b)_ suatu salinan borang yang ditetapkan yang disebut dalam

subseksyen 281(1) Akta Syarikat 1965 pada masa yang
sama dia mengemukakannya kepada Pegawai Penerima;
dan

_(c)_ apa-apa dokumen lain sebagaimana yang ditentukan oleh

Perbadanan.


-----

_Perbadanan Insurans Deposit Malaysia_ 123

**Penyata hal ehwal**

**139. Penyata hal ehwal suatu anggota penanggung insurans pada**
tarikh perintah penggulungan yang dibuat di bawah seksyen 234 Akta
Syarikat 1965 hendaklah dikemukakan kepada Perbadanan pada masa
yang sama ia dikemukakan kepada Pegawai Penerima atau pelikuidasi.

**Aturan bayaran tertentu dalam penggulungan suatu anggota**
**penanggung insurans**

**140.** (1) Dalam penggulungan suatu pengendali takaful, hendaklah
dibayar daripada aset pengendali takaful, mendahului liabiliti
manfaat takaful dan semua liabiliti tidak bercagar yang lain—

_(a)_ pertama, semua kos, caj dan perbelanjaan pelikuidasi

termasuk saraannya dan apa-apa kos yang ditanggung
dalam penjalanan kuasa dan pelaksanaan tugasnya sebagai
pelikuidasi; dan

_(b)_ kedua, hutang keutamaan yang dinyatakan dalam perenggan

292(1)(b) hingga _(f) Akta Syarikat 1965 dan hutang_
kepada Kerajaan di bawah seksyen 10 Akta Prosiding
Kerajaan 1956.

(2) Walau apa pun subseksyen 247(3) Akta Syarikat 1965, jika
aset pengendali takaful adalah tidak mencukupi untuk menjelaskan
semua kos, caj, perbelanjaan dan hutang itu, maka baki kos, caj,
perbelanjaan dan hutang itu hendaklah dibayar daripada aset satu
dana takaful atau lebih, mendahului liabiliti manfaat takaful yang
berkaitan, mengikut perkadaran sebagaimana yang diperintahkan
oleh Mahkamah.

(3) Dalam penggulungan suatu syarikat insurans, hendaklah
dibayar daripada aset syarikat insurans, mendahului liabiliti
manfaat insurans dan semua liabiliti tidak bercagar lain—

_(a)_ pertama, semua kos, caj dan perbelanjaan pelikuidasi

termasuk saraannya dan apa-apa kos yang ditanggung
dalam penjalanan kuasa dan pelaksanaan tugasnya sebagai
pelikuidasi; dan

_(b)_ kedua, hutang keutamaan yang dinyatakan dalam perenggan

292(1)(b) hingga _(f) Akta Syarikat 1965 dan hutang_
kepada Kerajaan di bawah seksyen 10 Akta Prosiding
Kerajaan 1956.


-----

124 _Rang Undang-Undang_

(4) Walau apa pun subseksyen 247(3) Akta Syarikat 1965, jika
aset syarikat insurans adalah tidak mencukupi untuk menjelaskan
semua kos, caj, perbelanjaan dan hutang itu, maka baki kos, caj,
perbelanjaan dan hutang itu hendaklah dibayar daripada aset satu
dana insurans atau lebih, mendahului liabiliti manfaat insurans yang
berkaitan, mengikut perkadaran sebagaimana yang diperintahkan
oleh Mahkamah.

**Penggunaan dana takaful atau dana insurans dalam penggulungan**
**suatu pengendali takaful atau syarikat insurans**

**141.** (1) Dalam penggulungan suatu pengendali takaful, tertakluk
kepada subseksyen 140(1) dan (2), aset suatu dana takaful hendaklah
digunakan untuk menjelaskan liabiliti manfaat takaful terhadap
dana itu mendahului semua liabiliti tidak bercagar lain.

(2) Tertakluk kepada subseksyen (1)—

_(a)_ aset suatu dana takaful yang disenggarakan oleh pengendali

takaful berkenaan dengan perniagaan perpaduan keluarga
atau takaful am hendaklah digunakan untuk menjelaskan
liabiliti dana itu;

_(b)_ jika aset suatu dana takaful melebihi liabilitinya, lebihan

aset itu hendaklah dibahagikan kepada pemunya sijil
dana itu mengikut perkadaran hak mereka di bawah sijil
takaful mereka masing-masing;

_(c)_ apa-apa kekurangan yang tinggal dalam satu dana takaful

atau lebih selepas penggunaan aset dana-dana takaful itu
mengikut perenggan (a) dan, jika berkenaan, subseksyen
(3), hendaklah dibayar daripada aset pengendali takaful
mengikut subseksyen 142(1); dan

_(d)_ aset suatu dana takaful tidak boleh digunakan untuk

menjelaskan suatu liabiliti dana itu bagi suatu amaun
yang disebut dalam subseksyen 135(2) melainkan jika
semua liabiliti lain dana itu, dan semua amaun lain
yang kena dibayar daripada aset dana itu, telah terlebih
dijelaskan atau dibayar sepenuhnya.

(3) Walau apa pun perenggan (2)(b), apa-apa lebihan aset satu
dana takaful atau lebih hendaklah digunakan untuk menjelaskan
liabiliti mana-mana dana atau dana-dana takaful yang asetnya
adalah kekurangan jika ia diperuntukkan secara nyata mengikut
terma sijil takaful dana atau dana-dana takaful yang mula-mula
disebut itu.


-----

_Perbadanan Insurans Deposit Malaysia_ 125

(4) Dalam penggulungan pengendali takaful, manfaat takaful
boleh dibahagikan kepada kategori berbeza dan diberi keutamaan
di antara kategori itu melalui peraturan-peraturan yang dibuat di
bawah seksyen 209.

(5) Dalam penggulungan suatu syarikat insurans, tertakluk kepada
subseksyen 140(3) dan (4), aset suatu dana insurans hendaklah
digunakan untuk menjelaskan liabiliti manfaat insurans dana itu
mendahului semua liabiliti tidak bercagar yang lain.

(6) Tertakluk kepada subseksyen (5)—

_(a)_ aset suatu dana insurans yang disenggara oleh syarikat

insurans berkenaan dengan perniagaan insurans hayat
atau amnya hendaklah digunakan untuk menjelaskan
liabiliti dana itu;

_(b)_ jika aset satu dana insurans atau lebih melebihi liabiliti

dana atau dana-dana itu, lebihan aset itu hendaklah
digunakan untuk menjelaskan liabiliti mana-mana
dana atau dana-dana insurans lain yang asetnya adalah
kekurangan; dan

_(c)_ apa-apa kekurangan yang tinggal dalam satu dana insurans

atau lebih selepas penggunaan aset dana-dana insurans
itu di bawah perenggan _(a) dan_ _(b), hendaklah dibayar_
daripada aset syarikat insurans mengikut subseksyen
142(2).

(7) Bagi maksud subseksyen (3), jika lebihan aset dua dana
takaful atau lebih digunakan, lebihan aset itu hendaklah digunakan
bersekadar dengan amaun lebihan itu dan jika lebihan aset itu
digunakan untuk menjelaskan liabiliti dua dana takaful atau lebih
yang asetnya adalah kekurangan, lebihan aset itu hendaklah digunakan
bersekadar dengan amaun kekurangan itu, melainkan jika terma
dana-dana takaful yang mula-mula disebut itu memperuntukkan
secara nyata bagi penggunaan lebihan aset itu dengan cara yang
lain, dalan hal itu lebihan aset itu hendaklah digunakan mengikut
terma itu.

(8) Bagi maksud perenggan (6)(b), jika lebihan aset dua dana
insurans atau lebih digunakan, lebihan aset itu hendaklah digunakan
bersekadar dengan amaun lebihan itu dan jika lebihan aset itu
digunakan untuk menjelaskan liabiliti dua dana insurans atau
lebih yang asetnya adalah kekurangan, lebihan aset itu hendaklah
digunakan bersekadar dengan amaun kekurangan itu.


-----

126 _Rang Undang-Undang_

**Aturan bayaran berhubung dengan aset pengendali takaful**
**atau syarikat insurans**

**142.** (1) Dalam penggulungan suatu pengendali takaful, apa-apa
defisit yang tinggal dalam suatu dana takaful selepas penggunaan
aset dana-dana takaful mengikut perenggan 141(2)(a) dan, jika
berkenaan, subseksyen 141(3), hendaklah dijelaskan dengan
menggunakan aset pengendali takaful itu, dan liabiliti yang tidak
dijelaskan kepada pemunya sijil atau benefisiari takaful lain
di bawah suatu sijil hendaklah diberi keutamaan mendahului semua
liabiliti tidak bercagar yang lain kecuali kos, caj, perbelanjaan
dan hutang yang disebut dalam subseksyen 140(1).

(2) Dalam penggulungan suatu syarikat insurans, apa-apa defisit
yang tinggal dalam suatu dana insurans selepas penggunaan aset
dana-dana insurans mengikut perenggan 141(6)(a) dan (b) hendaklah
dijelaskan dengan menggunakan aset syarikat insurans itu, dan
liabiliti yang tidak dijelaskan kepada pemunya polisi atau orang
diinsuranskan lain di bawah suatu polisi hendaklah diberi keutamaan
mendahului semua liabiliti tidak bercagar yang lain kecuali kos, caj,
perbelanjaan dan hutang yang disebut dalam subseksyen 140(3).

**Penepian beban bukti hutang yang ketat**

**143. Dalam penggulungan anggota penanggung insurans, jika**
pelikuidasi mendapati bahawa oleh sebab kekurangan dokumen,
atau apa-apa hal keadaan lain, kesusahan akan wujud jika dia
menghendaki beban bukti hutang yang ketat, dia boleh bertindak atas
apa-apa keterangan yang difikirkannya patut dan pembayaran hutang
yang dibuat secara suci hati oleh pelikuidasi kepada mana-mana
orang yang berhak kepada pembayaran itu hendaklah melepaskan
pelikuidasi daripada semua liabiliti berkenaan dengan hutang itu.

**Ketidakpakaian peruntukan tertentu dalam Akta Syarikat**
**1965, Akta Insurans 1996 dan Akta Takaful 1984**

**144.** (1) Atas suatu petisyen bagi penggulungan anggota penanggung
insurans, kecuali jika petisyen itu dikemukakan oleh Bank Negara
Malaysia, peruntukan statutori yang berikut tidak terpakai:

_(a)_ seksyen 176, 237, 241, 242, 246, 267 dan 278 Akta

Syarikat 1965;


-----

_Perbadanan Insurans Deposit Malaysia_ 127

_(b)_ seksyen 110, 112 hingga 119 dan 122 Akta Insurans 1996;

dan

_(c)_ seksyen 48 dan 49 Akta Takaful 1984.

(2) Walau apa pun seksyen 67 Akta Takaful 1984 dan seksyen
199 Akta Insurans 1996, jika terdapat apa-apa percanggahan atau
ketidakselarasan antara peruntukan Akta ini dengan peruntukan
Akta-Akta itu, peruntukan Akta ini, dan Akta Syarikat 1965 setakat
yang terpakai, hendaklah mengatasi.

Bahagian VIII

PERLINDUNGAN PENSTABILAN

**Tafsiran**

**145. Dalam Bahagian ini—**

_(a)_ “tempoh perlindungan penstabilan” ertinya tempoh perintah

perlindungan penstabilan termasuk apa-apa perubahan
kepada tempoh itu sebagaimana yang ditetapkan oleh
Menteri di bawah subseksyen 146(5);

_(b)_ “perbadanan yang ditetapkan” ertinya suatu perbadanan,

yang tidak disifatkan sebagai suatu institusi anggota
di bawah seksyen 36, yang ditetapkan dalam perintah
perlindungan penstabilan;

_(c)_ “peruntukan khas” ertinya peruntukan seksyen 148 hingga

156; dan

_(d)_ “perlindungan penstabilan” ertinya apa-apa insurans atau

perlindungan yang diperuntukkan mengikut seksyen
146.

**Perintah perlindungan penstabilan**

**146.** (1) Bagi maksud melindungi dan menggalakkan atau
mengekalkan kestabilan sistem kewangan dan menggalakkan atau
mengekalkan keyakinan orang awam, Perbadanan diberi kuasa
untuk memperuntukkan perlindungan penstabilan.


-----

128 _Rang Undang-Undang_

(2) Suatu perlindungan penstabilan adalah tertakluk kepada
perintah perlindungan penstabilan yang ditetapkan oleh Menteri
selepas berunding dengan Perbadanan dan Bank Negara Malaysia
(disebut “perintah perlindungan penstabilan” dalam Bahagian ini).

(3) Walau apa pun apa-apa yang bertentangan yang terkandung
dalam Akta ini, perintah perlindungan penstabilan boleh
memperuntukkan satu atau lebih yang berikut:

_(a)_ insurans bagi suatu deposit pada suatu amaun maksimum

yang lebih besar daripada yang selainnya terpakai dalam
seksyen 42;

_(b)_ perlindungan bagi suatu manfaat takaful atau insurans

dilindungi pada suatu amaun maksimum yang lebih besar
daripada yang selainnya terpakai dalam seksyen 69;

_(c)_ insurans, secara keseluruhannya atau sebahagiannya, terhadap

apa-apa liabiliti atau surat cara kewangan suatu anggota
penerima deposit yang selainnya tidak diinsuranskan
berbangkit daripada pemakaian subsubperenggan 41(a)(A)
hingga (E) atau peruntukan perenggan 46(a);

_(d)_ perlindungan, secara keseluruhannya atau sebahagiannya,

terhadap suatu manfaat takaful atau insurans di bawah
suatu sijil atau polisi yang dikeluarkan oleh suatu anggota
penanggung insurans yang selainnya bukan suatu manfaat
takaful atau insurans dilindungi dalam pengertian Akta
ini;

_(e)_ insurans, secara keseluruhannya atau sebahagiannya,

terhadap apa-apa liabiliti atau surat cara kewangan suatu
perbadanan yang ditetapkan yang sama atau serupa
jenisnya dengan jenis liabiliti atau surat cara kewangan
suatu anggota penerima deposit, sama ada termasuk atau
tidak termasuk dalam takrif “deposit” dalam seksyen 41
atau peruntukan perenggan 46(a); dan

_(f)_ perlindungan, secara keseluruhannya atau sebahagiannya,

terhadap apa-apa obligasi suatu perbadanan yang
ditetapkan yang sama atau serupa jenisnya dengan suatu
jenis manfaat yang ditawarkan oleh anggota penanggung
insurans, sama ada atau tidak ia selainnya suatu manfaat
takaful atau insurans dalam pengertian Akta ini.


-----

_Perbadanan Insurans Deposit Malaysia_ 129

(4) Suatu perintah perlindungan penstabilan hendaklah bersifat
sementara dan hendaklah berkuat kuasa bagi tempoh yang ditetapkan
dalam perintah itu.

(5) Bagi maksud yang dinyatakan dalam subseksyen (1),
Menteri boleh, selepas berunding dengan Perbadanan dan Bank
Negara Malaysia, melalui perintah yang disiarkan dalam _Warta,_
meminda perintah perlindungan penstabilan termasuk mengubah
tempoh perintah perlindungan penstabilan.

**Pemakaian peruntukan khas**

**147.** (1) Peruntukan khas hendaklah terpakai apabila suatu
perintah perlindungan penstabilan sedang berkuat kuasa.

(2) Tertakluk kepada seksyen 157, peruntukan khas
hendaklah terhenti terpakai apabila habis tempoh perlindungan
penstabilan.

**Perlindungan penstabilan**

**148.** (1) Perbadanan hendaklah memperuntukkan perlindungan
penstabilan mengikut cara yang sama sebagaimana Perbadanan
memperuntukkan insurans deposit dalam Bab 1 Bahagian IV atau
perlindungan manfaat takaful atau insurans dalam Bab 1 Bahagian V.

(2) Apa-apa liabiliti atau surat cara kewangan atau manfaat
takaful atau insurans yang menjadi hal perkara suatu perintah
perlindungan penstabilan dan yang selainnya bukan suatu deposit
atau manfaat takaful atau insurans dalam pengertian Akta ini,
adalah disifatkan sebagai suatu deposit atau manfaat takaful atau
insurans dan seseorang yang dengannya obligasi itu terhutang
adalah disifatkan sebagai seorang pendeposit atau benefisiari
takaful atau orang diinsuranskan bagi segala maksud Akta ini.

**Fi atau premium bagi perlindungan penstabilan**

**149.** (1) Jika suatu perlindungan penstabilan diperuntukkan, institusi
anggota atau perbadanan yang ditetapkan hendaklah membayar
kepada Perbadanan apa-apa fi atau premium sebagaimana yang
ditentukan oleh Menteri.


-----

130 _Rang Undang-Undang_

(2) Walau apa pun mana-mana peruntukan lain dalam Akta
ini, institusi anggota atau perbadanan yang ditetapkan hendaklah
membayar fi atau premium di bawah subseksyen (1) dalam apa-apa
tempoh dan mengikut apa-apa cara sebagaimana yang difikirkan
sesuai oleh Perbadanan.

**Pemakaian peruntukan berkenaan dengan institusi anggota**

**150.** (1) Jika suatu perlindungan penstabilan diperuntukkan
berkenaan dengan suatu perbadanan yang ditetapkan, kesemua
peruntukan Akta ini yang terpakai bagi suatu institusi anggota
hendaklah terpakai bagi suatu perbadanan yang ditetapkan.

(2) Walau apa pun subseksyen (1)—

_(a)_ perenggan 14(1)(b) tidaklah terpakai bagi seorang pegawai

perbadanan yang ditetapkan;

_(b)_ Bab 2 Bahagian IV tidaklah terpakai bagi suatu perbadanan

yang ditetapkan; dan

_(c)_ suatu perbadanan yang ditetapkan tidak boleh mengemukakan

dirinya sebagai suatu institusi anggota dan seksyen 192
hendaklah terpakai bagi perbadanan itu.

**Fi atau premium disifatkan sebagai diperoleh**

**151. Apa-apa fi atau premium berkenaan dengan perlindungan**
penstabilan hendaklah disifatkan sebagai terperoleh sepenuhnya
apabila kena dibayar dan tidak boleh dibayar balik.

**Perluasan pemakaian seksyen 51 atau 75**

**152. Jika suatu perlindungan penstabilan diperuntukkan kepada**
suatu institusi anggota, seksyen 51 atau 75 boleh digunakan oleh
Perbadanan jika pada pendapat Perbadanan, institusi anggota itu
telah tidak atau tidak menyenggara rekod deposit atau manfaat
takaful atau insurans yang sepatutnya atau institusi anggota itu
membuat salah nyataan, melalui apa-apa perbuatan atau peninggalan,
mengenai apa-apa maklumat yang digunakan sebagai asas bagi
pentaksiran apa-apa fi atau premium.


-----

_Perbadanan Insurans Deposit Malaysia_ 131

**Surcaj**

**153.** (1) Walau apa pun bayaran apa-apa fi atau premium
berkenaan dengan perlindungan penstabilan, Perbadanan boleh
mentaksirkan dan memungut suatu surcaj di bawah Bahagian ini
daripada suatu perbadanan yang ditetapkan bagi apa-apa perbuatan
atau peninggalan yang dinyatakan di bawah subseksyen (3).

(2) Surcaj di bawah subseksyen (1) dalam mana-mana tahun
tertentu tidak boleh melebihi–

_(a)_ 0.5 peratus setahun daripada jumlah liabiliti atau surat cara

kewangan perbadanan yang ditetapkan yang diinsuranskan
oleh Perbadanan di bawah perlindungan penstabilan;
atau

_(b)_ sejumlah satu juta ringgit,

mengikut mana-mana yang lebih tinggi.

(3) Jika pada pendapat Perbadanan, perbadanan yang
ditetapkan—

_(a)_ telah tidak atau tidak mematuhi mana-mana

peraturan-peraturan, kaedah-kaedah, perintah,
undang-undang kecil, pemberitahuan, garis panduan,
pekeliling atau nota yang berhubungan dengan amalan
kewangan dan perniagaan yang wajar yang dikeluarkan
oleh Bank Negara Malaysia atau mana-mana aku janji
yang diberikan kepada atau perjanjian yang dibuat dengan
Bank Negara Malaysia;

_(b)_ telah tidak atau tidak mematuhi terma dan syarat

keanggotaan, mana-mana aku janji yang diberikan
kepada atau perjanjian yang dibuat dengan Perbadanan,
atau mana-mana peraturan-peraturan, kaedah-kaedah,
perintah, undang-undang kecil, pemberitahuan, garis
panduan, pekeliling atau nota Perbadanan berkenaan
dengan perlindungan penstabilan;

_(c)_ telah tidak atau tidak mematuhi permintaan bagi mendapatkan

maklumat atau telah menyekat hak untuk mendapatkan
akses kepada maklumat oleh Perbadanan, Bank Negara
Malaysia atau mana-mana orang yang bertindak bagi
pihak Perbadanan, di bawah Akta ini; atau


-----

132 _Rang Undang-Undang_

_(d)_ telah tidak atau tidak menyenggara rekod deposit atau

manfaat takaful atau insurans dengan sepatutnya atau
membuat salah nyataan, melalui apa-apa perbuatan atau
peninggalan, mengenai apa-apa maklumat, termasuk
maklumat mengenai deposit diinsuranskan, liabiliti manfaat
dilindungi atau premium bersih yang digunakan sebagai
suatu asas bagi pentaksiran apa-apa fi atau premium
berkenaan dengan perlindungan penstabilan,

Perbadanan hendaklah—

(A) jika ia bercadang untuk mengenakan surcaj ke atas

perbadanan yang ditetapkan itu, berunding dengan Bank
Negara Malaysia tentang alasan untuk mengenakan suatu
surcaj dan amaun surcaj itu; dan

(B) memberi perbadanan yang ditetapkan itu peluang untuk

membuat representasi kepada Perbadanan tentang apaapa cadangan surcaj dalam tempoh tujuh hari dari tarikh
notis bertulis yang dikeluarkan oleh Perbadanan kepada
perbadanan yang ditetapkan itu.

(4) Jika Perbadanan menerima representasi daripada perbadanan
yang ditetapkan itu dalam tempoh masa yang dinyatakan dalam
subperenggan (3)(B), Perbadanan hendaklah menimbangkan
representasi itu dalam memutuskan sama ada untuk mengenakan
suatu surcaj dan, jika mengenakan, memutuskan amaun surcaj
itu.

(5) Jika Perbadanan memutuskan untuk mengenakan suatu surcaj,
Perbadanan hendaklah mendapatkan kelulusan bertulis daripada
Menteri sebelum mengenakan surcaj itu ke atas perbadanan yang
ditetapkan itu.

(6) Suatu surcaj hendaklah dikenakan oleh Perbadanan melalui
notis bertulis kepada perbadanan yang ditetapkan itu dan hendaklah
kena dibayar kepada Perbadanan dalam tempoh tiga puluh hari
dari tarikh notis itu atau apa-apa tempoh lain sebagaimana yang
ditentukan oleh Perbadanan.

(7) Apa-apa pendapat yang dibentuk atau keputusan yang dibuat
oleh Perbadanan berhubungan dengan pengenaan atau amaun
apa-apa surcaj berkenaan dengan mana-mana perbadanan yang
ditetapkan adalah muktamad dan mengikat.


-----

_Perbadanan Insurans Deposit Malaysia_ 133

(8) Suatu surcaj yang dibayar kepada Perbadanan di bawah
seksyen ini hendaklah dibayar ke dalam dan menjadi sebahagian
daripada Kumpulan Wang Disatukan.

**Caj lampau tempoh**

**154. Jika apa-apa fi, premium atau surcaj yang terhutang dan**
kena dibayar di bawah Bahagian ini belum dibayar oleh suatu
institusi anggota atau suatu perbadanan yang ditetapkan pada
tarikh ia kena dibayar, amaun yang belum dibayar itu hendaklah,
tanpa notis lanjutan disampaikan kepada institusi anggota atau
perbadanan yang ditetapkan itu, dinaikkan ke suatu jumlah yang
ditentukan oleh Menteri.

**Tiada tolakan**

**155. Melainkan jika Perbadanan bersetuju sebaliknya dalam**
mana-mana hal tertentu, tiada pembayaran yang terhutang
kepada Perbadanan oleh suatu institusi anggota atau perbadanan
yang ditetapkan boleh dilepaskan, dikurangkan atau selainnya
diselaraskan oleh sebab apa-apa tuntutan yang institusi anggota
atau perbadanan yang ditetapkan itu ada terhadap Perbadanan.

**Pendanaan dan kerugian**

**156.** (1) Menteri hendaklah—

_(a)_ memperuntukkan kepada Perbadanan apa-apa dana

sebagaimana yang dikehendaki oleh Perbadanan untuk
mentadbirkan dan melaksanakan suatu perlindungan
penstabilan; atau

_(b)_ membayar balik kepada Perbadanan apa-apa kerugian

yang ditanggung oleh Perbadanan sebagai akibat daripada
memperuntukkan perlindungan penstabilan.

(2) Apa-apa peruntukan dana yang dibuat menurut perenggan (1)(a)
atau pembayaran balik yang dibuat menurut perenggan (1)(b)
hendaklah dipertanggungkan pada Kumpulan Wang Disatukan
dan jika peruntukan atau pembayaran balik itu dibuat, Menteri
hendaklah menyebabkan suatu penyata mengenai peruntukan dana
atau pembayaran balik itu dibentangkan di hadapan Dewan Rakyat
pada kesempatan yang paling awal.


-----

134 _Rang Undang-Undang_

(3) Perbadanan hendaklah membayar apa-apa fi atau premium
atau amaun lain berkenaan dengan perlindungan penstabilan atau
apa-apa bahagiannya sebagaimana yang dipersetujui oleh Menteri
dan Perbadanan ke dalam Kumpulan Wang Disatukan.

(4) Bagi maksud perenggan (1)(b), faktor yang hendaklah diambil
kira untuk menentukan sama ada Perbadanan telah menanggung
suatu kerugian akibat memperuntukkan perlindungan penstabilan
adalah seperti yang berikut:

_(a)_ fi atau premium yang diterima oleh Perbadanan akibat

memperuntukkan perlindungan penstabilan;

_(b)_ kos kepada Perbadanan bagi apa-apa pinjaman atau hutang

lain yang ditanggungnya untuk membuat apa-apa bayaran
yang disebabkan oleh perlindungan penstabilan;

_(c)_ fi atau premium atau amaun lain atau apa-apa bahagiannya

yang kena dibayar berkenaan dengan perlindungan
penstabilan ke dalam Kumpulan Wang Disatukan;

_(d)_ hasil bersih yang diperoleh oleh Perbadanan yang disebabkan

oleh apa-apa bayaran perlindungan penstabilan;

_(e)_ kerugian nilai pelaburan apa-apa dana Perbadanan yang

digunakan untuk membuat apa-apa bayaran perlindungan
penstabilan;

_(f)_ apa-apa kos lain, termasuk cukai pendapatan atau cukai

lain, yang ditanggung secara munasabah oleh Perbadanan
akibat perlindungan penstabilan dan sebagaimana yang
dipersetujui oleh Menteri; dan

_(g)_ apa-apa faktor lain yang dipersetujui sebagai sesuai oleh

Menteri dan Perbadanan.

**Pemakaian berterusan peruntukan khas**

**157.** (1) Jika suatu perlindungan penstabilan diperuntukkan oleh
Perbadanan kepada suatu institusi anggota di bawah seksyen 146
dan tempoh perlindungan penstabilan itu telah habis tempoh—

_(a)_ jika, sebelum tempoh perlindungan penstabilan itu habis

tempoh, Perbadanan telah menjalankan mana-mana kuasanya
di bawah seksyen 25, seksyen 161 atau Bahagian VII


-----

_Perbadanan Insurans Deposit Malaysia_ 135

berkenaan dengan institusi anggota itu, peruntukan khas
hendaklah terus terpakai bagi dan berkenaan dengan
institusi anggota itu seolah-olah tempoh perlindungan
penstabilan itu belum habis tempoh; dan

_(b)_ jika, sebelum tempoh perlindungan penstabilan itu habis

tempoh, Perbadanan berkewajipan atau diberi kuasa
untuk membuat suatu bayaran perlindungan penstabilan
berkenaan dengan institusi anggota, peruntukan khas
hendaklah terus terpakai bagi dan berkenaan dengan
institusi anggota itu seolah-olah tempoh perlindungan
penstabilan itu belum habis tempoh.

(2) Jika suatu perlindungan penstabilan diperuntukkan oleh
Perbadanan kepada suatu perbadanan yang ditetapkan dan tempoh
perlindungan penstabilan telah habis tempoh—

_(a)_ perbadanan yang ditetapkan itu hendaklah masih

bertanggungan bagi semua liabiliti kepada Perbadanan
yang ditanggungnya semasa tempoh perbadanan yang
ditetapkan itu tertakluk kepada peruntukan yang terpakai
bagi suatu institusi anggota menurut kuasa seksyen
150;

_(b)_ seksyen 193 hingga 201 hendaklah terpakai berkenaan dengan

apa-apa perbuatan yang dilakukan oleh perbadanan yang
ditetapkan semasa tempoh perbadanan yang ditetapkan
itu tertakluk kepada peruntukan yang terpakai bagi suatu
institusi anggota menurut kuasa seksyen 150;

_(c)_ seksyen 202 dan 203 hendaklah terpakai seolah-olah

perbadanan yang ditetapkan itu masih tertakluk kepada
peruntukan yang terpakai bagi suatu institusi anggota
menurut kuasa seksyen 150;

_(d)_ jika, sebelum tempoh perlindungan penstabilan itu habis

tempoh, Perbadanan telah menjalankan mana-mana kuasanya
di bawah seksyen 25, seksyen 161 atau Bahagian VII
berkenaan dengan perbadanan yang ditetapkan itu,
peruntukan khas hendaklah terus terpakai bagi dan
berkenaan dengan perbadanan yang ditetapkan itu seolaholah tempoh perlindungan penstabilan itu belum habis
tempoh; dan


-----

136 _Rang Undang-Undang_

_(e)_ jika, sebelum tempoh perlindungan penstabilan itu habis

tempoh, Perbadanan berkewajipan atau diberi kuasa
untuk membuat suatu bayaran perlindungan penstabilan
berkenaan dengan perbadanan yang ditetapkan, peruntukan
khas hendaklah terus terpakai bagi dan berkenaan dengan
perbadanan yang ditetapkan itu seolah-olah tempoh
perlindungan penstabilan itu belum habis tempoh.

Bahagian IX

KUASA BERHUBUNG DENGAN ASET yang DIPEROLEH

OLEH PERBADANAN

_Bab 1_

_Pemerolehan dan pelupusan oleh Perbadanan_

**Pemerolehan dan pelupusan aset oleh Perbadanan**

**158.** (1) Tanpa menjejaskan subseksyen 99(5), 115(6) dan 180(5),
Perbadanan boleh memperoleh atau melupuskan mana-mana
aset—

_(a)_ menurut peruntukan peletakhakan statutori yang dinyatakan

dalam Jadual Ketiga; atau

_(b)_ mengikut undang-undang am.

(2) Suatu perakuan peletakhakan atau perakuan pindah milik
yang dikeluarkan mengikut Jadual Ketiga hendaklah mempunyai
kesan yang dinyatakan dalam Jadual Ketiga dan hendaklah mengikat
mana-mana orang yang terjejas dengannya.

**Hak untuk melupuskan dan mengekalkan nilai harta**

**159.** (1) Walau apa pun mana-mana undang-undang dan sebagai
tambahan kepada mana-mana kuasa Perbadanan yang lain yang
terdapat di bawah mana-mana kontrak atau undang-undang,
Perbadanan sebagai pemegang cagaran atas apa-apa harta, sama
ada sebagai pemegang gadaian, pemegang gadai janji, pemegang
serah hak, pemegang lien atau selainnya, adalah berhak—

_(a)_ untuk melupuskan harta itu atau mana-mana bahagian harta

itu secara triti persendirian mengikut Jadual Keempat;
dan


-----

_Perbadanan Insurans Deposit Malaysia_ 137

_(b)_ jika harta itu terdiri daripada tanah, untuk mengambil segala

langkah yang disifatkannya patut untuk mengekalkan
nilai tanah itu atau memudahkan pelupusan tanah itu
secara triti persendirian mengikut Jadual Keempat,
termasuk memasuki tanah itu, sama ada sendirian atau
dengan mana-mana orang yang dibenarkan olehnya, untuk
memeriksa, melindungi, menjamin selamat, menyenggara
atau membaiki tanah itu.

(2) Pemerolehan dan pelupusan harta mengikut Jadual Keempat
hendaklah mempunyai kesan yang dinyatakan dalam Jadual itu.

_Bab 2_

_Peruntukan berkaitan dengan konservator_

**Tafsiran**

**160.** (1) Dalam Bahagian ini, melainkan jika konteksnya
menghendaki makna yang lain—

“Bursa Malaysia” ertinya Bursa Malaysia Berhad, suatu syarikat
pemegangan bursa yang diluluskan di bawah Akta Pasaran Modal
dan Perkhidmatan 2007;

“pemiutang bercagar” ertinya seorang yang memegang sebagai
cagaran bagi suatu liabiliti orang terjejas—

_(a)_ suatu gadaian yang didaftarkan dengan sewajarnya di

bawah Kanun Tanah Negara, Ordinan Tanah Sabah atau
Kanun Tanah Sarawak ke atas tanah yang dimiliki oleh
orang terjejas;

_(b)_ suatu gadaian tetap atau terapung atas aku janji atau aset

orang terjejas dan yang, jika dikehendaki oleh mana-mana
peruntukan Akta Syarikat 1965, telah didaftarkan dengan
sewajarnya mengikut peruntukan Akta Syarikat 1965
yang terpakai;

_(c)_ suatu penyerahhakan oleh orang terjejas atas haknya di

bawah suatu perjanjian untuk membeli tanah atau suatu
petak bagi suatu bangunan yang dokumen hakmilik
keluaran kepada tanah atau hakmilik strata kepada petak
bagi bangunan itu belum lagi dikeluarkan pada masa
penyerahhakan;


-----

138 _Rang Undang-Undang_

_(d)_ dokumen hakmilik keluaran kepada mana-mana tanah

atau pajakan pendua yang dimiliki oleh orang terjejas
dan yang berkenaan dengannya suatu kaveat pemegang
lien yang telah dibuat dengan sewajarnya mengikut
peruntukan Kanun Tanah Negara;

_(e)_ suatu gadaian, gadai janji, sandaran atau lien ke atas

sekuriti boleh dipasarkan (sebagaimana yang ditakrifkan
dalam Akta Syarikat 1965) yang dimiliki oleh orang
terjejas dan yang, jika dikehendaki dengan sewajarnya
oleh mana-mana peruntukan Akta Syarikat 1965, telah
didaftarkan dengan sewajarnya mengikut peruntukan
Akta Syarikat 1965 yang terpakai; atau

_(f)_ suatu gadaian, gadai janji, sandaran atau lien ke atas

wang yang diletakkan atas deposit tetap oleh orang
terjejas dan yang, jika dikehendaki oleh mana-mana
peruntukan Akta Syarikat 1965, telah didaftarkan dengan
sewajarnya mengikut peruntukan Akta Syarikat 1965
yang terpakai.

(2) Menteri boleh, atas syor Perbadanan, meminda takrif
“pemiutang bercagar” dalam subperenggan (1) melalui notis yang
disiarkan dalam _Warta._

**Kuasa untuk melantik konservator dan konservator tambahan,**
**dsb.**

**161.** (1) Bagi maksud Akta ini, Perbadanan boleh melantik
seorang konservator untuk mentadbirkan orang terjejas jika ia
berpuas hati bahawa—

_(a)_ orang terjejas utama—

(i) tidak berupaya atau berkemungkinan tidak berupaya

untuk membayar hutangnya; atau

(ii) tidak berupaya atau berkemungkinan tidak

berupaya untuk memenuhi obligasinya kepada
pemiutangnya;


-----

_Perbadanan Insurans Deposit Malaysia_ 139

_(b)_ kemandirian orang terjejas utama dan keseluruhan atau

mana-mana bahagian asetnya sebagai usaha berterusan
boleh tercapai;

_(c)_ penghasilan yang lebih menguntungkan akan aset orang

terjejas utama boleh dicapai selain suatu penggulungan;
atau

_(d)_ pelantikan itu boleh mencapai penghasilan yang lebih

menguntungkan atau suatu penyelesaian yang lebih cepat
akan suatu kewajipan atau liabiliti yang terhutang oleh
mana-mana orang kepada Perbadanan atau mana-mana
subsidiari Perbadanan, sama ada pada masa sekarang
atau pada masa hadapan, atau sama ada terletak hak
atau kontingen.

(2) Perbadanan boleh melantik seorang konservator atau lebih
bagi orang terjejas.

(3) Perbadanan boleh pada bila-bila masa selepas pelantikan
mana-mana konservator di bawah subseksyen (2) melantik
konservator tambahan dan boleh, pada bila-bila masa, menamatkan
mana-mana konservator sedia ada dan melantik seorang konservator
baru untuk menggantikannya.

(4) Tiada apa-apa jua dalam subseksyen (3) boleh dikira sebagai
menamatkan pentadbiran mana-mana orang terjejas melainkan jika
ditamatkan sedemikian oleh Perbadanan.

(5) Apa-apa keputusan Perbadanan yang berhubungan dengan
pelantikan seorang konservator, seorang konservator tambahan,
penamatan mana-mana konservator sedia ada dan pelantikan
seorang konservator baru bagi menggantikannya, adalah muktamad
dan mengikat.

(6) Seorang konservator, dalam menjalankan kuasanya di
bawah Bahagian ini, tidak dikehendaki untuk memberitahu atau
mendapatkan kelulusan pemegang syer atau pemiutang orang
terjejas dalam suatu mesyuarat agung atau selainnya walau apa
pun apa-apa rukun undang-undang, kontrak atau apa-apa jua
dalam mana-mana undang-undang termasuk Akta Syarikat 1965
atau apa-apa jua dalam dokumen konstituen orang terjejas itu.


-----

140 _Rang Undang-Undang_

(7) Mana-mana orang yang melanggar—

_(a)_ seksyen 173 atau 177; atau

_(b)_ subseksyen 170(1), 174(1), 175(2), 176(1), 179(1) atau

183(1),

melakukan suatu kesalahan dan boleh, apabila disabitkan, didenda
tidak melebihi tiga juta ringgit atau dipenjarakan selama tempoh
tidak melebihi tiga tahun atau kedua-duanya.

**Kelayakan konservator**

**162.** (1) Tiada seorang pun boleh dilantik sebagai seorang
konservator melainkan jika—

_(a)_ orang itu ialah orang sebenar; dan

_(b)_ dia telah bersetuju secara bertulis mengenai pelantikannya

dan tidak menarik balik persetujuannya pada tarikh
pelantikannya.

(2) Orang yang berikut layak untuk dilantik sebagai
konservator:

_(a)_ juruaudit syarikat yang diluluskan di bawah Akta Syarikat

1965;

_(b)_ seorang yang mempunyai, pada pendapat Perbadanan,

pengalaman yang dikehendaki; atau

_(c)_ seorang yang, pada pendapat Perbadanan, berupaya

melaksanakan tugas seorang konservator.

(3) Orang yang berikut tidak layak untuk dilantik sebagai
konservator:

_(a)_ suatu perbadanan;

_(b)_ seorang bankrap yang belum dilepaskan;

_(c)_ seorang pemegang gadai janji mana-mana aset orang

terjejas;

_(d)_ seorang juruaudit orang terjejas; atau

_(e)_ seorang pegawai orang terjejas.


-----

_Perbadanan Insurans Deposit Malaysia_ 141

**Dua konservator atau lebih**

**163. Jika dua orang atau lebih dilantik sebagai konservator bagi**
orang terjejas—

_(a)_ fungsi atau kuasa konservator boleh dilaksanakan atau

dijalankan oleh mana-mana satu daripada mereka atau
oleh kedua-duanya atau kesemua mereka secara bersesama;
dan

_(b)_ sebutan mengenai konservator dalam Akta ini ialah

sebutan mengenai mana-mana satu daripada mereka yang
dilantik.

**Tempoh pentadbiran**

**164.** (1) Pentadbiran orang terjejas oleh konservator hendaklah
bermula dari tarikh pelantikan konservator dan hendaklah berterusan
sehingga ditamatkan oleh Perbadanan.

(2) Lembaga boleh melantik suatu jawatankuasanya sendiri
yang dipengerusikan oleh salah seorang daripada pengarahnya
dan yang terdiri daripada seorang atau dua orang lagi pengarah
dan orang lain yang mempunyai kepakaran yang berkaitan atau
pengalaman yang berkaitan untuk mengawasi, memantau dan
menilai prestasi mana-mana atau kesemua konservator yang
dilantik oleh Perbadanan.

(3) Jawatankuasa yang dilantik di bawah subseksyen (2)
hendaklah, dari semasa ke semasa, membuat apa-apa cadangan
atau syor termasuk suatu cadangan bagi penamatan konservator
bagi pertimbangan Perbadanan.

(4) Seorang konservator hendaklah dilepaskan daripada
pelantikannya apabila penamatan pelantikannya diluluskan oleh
Perbadanan.

(5) Jika pelantikan seorang konservator telah dilepaskan di
bawah seksyen ini atau subseksyen 189(2), dia hendaklah, berkuat
kuasa dari pelepasan itu, dilepaskan daripada segala kewajipan
dan liabiliti berkenaan dengan pentadbirannya atau selainnya
berhubungan dengan kelakuannya sebagai seorang konservator.

(6) Tiada apa-apa dalam seksyen ini boleh menghalang suatu
tindakan atau prosiding lain oleh mana-mana orang bagi kerugian
atau kerosakan yang disebabkan oleh perbuatan salah laku yang

j t k i l l h k t


-----

142 _Rang Undang-Undang_

**Pemberitahuan pelantikan konservator**

**165.** (1) Jika seorang konservator telah dilantik, konservator itu
hendaklah—
_(a)_ dalam tempoh dua hari selepas pelantikan sedemikian

memberi notis bertulis kepada orang terjejas;

_(b)_ dalam tempoh tujuh hari selepas pelantikan sedemikian

menyerah simpan suatu notis mengenai pelantikan
konservator dengan—

(i) Suruhanjaya Syarikat Malaysia; dan

(ii) dalam hal suatu syarikat awam tersenarai, Bursa

Malaysia,

dalam borang yang ditetapkan di bawah Akta ini; dan

_(c)_ dalam tempoh tujuh hari selepas pelantikan itu menyebabkan

suatu notis mengenai pelantikan konservator disiarkan dalam
sekurang-kurangnya dua akhbar harian di Malaysia, salah
satu daripadanya hendaklah dalam bahasa kebangsaan.

(2) Tiap-tiap invois, pesanan barangan atau perkhidmatan,
surat perniagaan, cek, nota kredit atau surat cara boleh niaga
atau dokumen lain yang, selepas pelantikan seorang konservator
berhubung dengan orang terjejas, telah dikeluarkan oleh atau
bagi pihak orang terjejas atau konservator, yang merupakan suatu
dokumen yang padanya atau dalamnya tertera nama orang terjejas,
hendaklah mengandungi perkataan “Konservator Dilantik” atau
perkataan yang seumpama itu.

(3) Suatu pelanggaran perenggan ini tidaklah menjejaskan
kesahan tindakan konservator dalam pentadbiran orang terjejas.

**Kesan pelantikan konservator**

**166. Pelantikan seorang konservator tidak boleh—**

_(a)_ diambil kira sebagai meletakkan konservator, orang

terjejas atau mana-mana orang lain yang melanggar atau
ingkar di bawah mana-mana kontrak atau dalam pecah
kepercayaan;


-----

_Perbadanan Insurans Deposit Malaysia_ 143

_(b)_ diambil kira sebagai membangkitkan suatu hak kepada

mana-mana orang untuk—

(i) menamatkan, membatalkan atau mengubah suai

suatu perjanjian;

(ii) menguatkuasakan atau mempercepat pelaksanaan

suatu kewajipan; atau

(iii) menghendaki pelaksanaan suatu obligasi yang jika tidak

kerana itu tidak berbangkit untuk pelaksanaan;

_(c)_ dikira sebagai meletakkan konservator, orang terjejas atau

mana-mana orang lain dalam kedudukan melanggar
mana-mana undang-undang atau perjanjian yang melarang,
menyekat atau mengawal selia penyerahhakan, jualan,
pelupusan atau pindah milik apa-apa aset atau pendedahan
maklumat;

_(d)_ melepaskan seorang penjamin daripada suatu

kewajipan;

_(e)_ menidaksahkan atau melepaskan suatu kontrak atau

cagaran;

_(f)_ dikira sebagai menamatkan, membatalkan atau mengubah

apa-apa hak, keistimewaan, pengecualian (termasuk
apa-apa pengecualian cukai) atau keutamaan berhubung
dengan suatu aset; atau

_(g)_ dikira sebagai meletakkan Perbadanan atau konservator

dalam kedudukan melanggar mana-mana undang-undang
atau apa-apa perintah mahkamah.

**Kuasa am konservator**

**167. Seorang konservator hendaklah mempunyai kuasa yang**
berikut:

_(a)_ kuasa untuk menukar lokasi pejabat berdaftar orang

terjejas;

_(b)_ kuasa untuk menggunakan meterai perbadanan orang

terjejas;

_(c)_ kuasa untuk melakukan segala perbuatan dan menyempurnakan

atas nama dan bagi pihak orang terjejas apa-apa surat
ikatan, resit atau dokumen lain;


-----

144 _Rang Undang-Undang_

_(d)_ kuasa untuk melantik mana-mana ejen untuk melakukan

apa-apa urusan yang tidak dapat dilakukan sendiri oleh
konservator atau yang boleh dilakukan dengan lebih
mudah oleh seseorang ejen dan kuasa untuk mengambil
kerja dan memecat pegawai dan pekerja berhubungan
dengan orang terjejas;

_(e)_ kuasa untuk menubuhkan subsidiari orang terjejas;

_(f)_ kuasa untuk memindahkan kepada subsidiari orang terjejas

semua atau mana-mana bahagian aset orang terjejas;

_(g)_ kuasa untuk mengambil dan mengekalkan insurans

berkenaan dengan aset orang terjejas;

_(h)_ kuasa untuk mengambil milikan, mengumpul dan

mendapatkan aset orang terjejas dan bagi maksud itu,
untuk mengambil apa-apa prosiding sebagaimana yang
suai manfaat kepada konservator;

_(i)_ kuasa untuk menjual atau selainnya melupuskan aset

orang terjejas secara lelongan awam atau kontrak
persendirian;

_(j)_ kuasa untuk memberikan atau menerima suatu penyerahan

balik pajakan atau penyewaan aset orang terjejas, dan untuk
mengambil pajakan atau penyewaan apa-apa aset yang
dikehendaki atau sesuai untuk aset orang terjejas;

_(k)_ kuasa untuk membuat semua benda, termasuk menjalankan

kerja, sebagaimana yang perlu bagi pengurusan dan
penghasilan aset, urusan dan hal ehwal orang terjejas;

_(l)_ kuasa untuk mendapatkan wang, meminjam wang atau

memberi cagaran baginya ke atas aset orang terjejas;

_(m)_ kuasa untuk mengeluarkan, menerima, membuat dan

mengendors apa-apa bil pertukaran atau nota janji hutang
atas nama dan bagi pihak orang terjejas;

_(n) kuasa untuk membuat panggilan ke atas mana-mana modal_

orang terjejas yang belum dipanggil;

_(o) kuasa untuk membuat apa-apa bayaran yang diperlukan_

atau bersampingan dengan pelaksanaan fungsinya;

_(p) kuasa untuk menjalankan urusan orang terjejas;_


-----

_Perbadanan Insurans Deposit Malaysia_ 145

_(q) kuasa untuk melaksanakan apa-apa fungsi dan menjalankan_

apa-apa kuasa, yang orang terjejas, mana-mana pengarah
atau pegawainya boleh melaksanakan atau menjalankan
sekiranya seorang konservator tidak dilantik;

_(r) kuasa untuk melantik mana-mana orang sebagai pengarah_

orang terjejas, sama ada untuk mengisi suatu kekosongan
atau sebagai mana-mana pengarah tambahan;

_(s) kuasa untuk melantik seorang peguam cara, akauntan_

atau orang berkelayakan profesional yang lain untuk
membantunya dalam pelaksanaan fungsinya berhubungan
dengan orang terjejas;

_(t) kuasa untuk memecat atau menggantung jawatan mana-_

mana pengarah orang terjejas atau melantik orang lain
untuk bertindak sebagai pengarah orang terjejas walau
apa pun mana-mana undang-undang atau dokumen
konstituen orang terjejas;

_(u) kuasa untuk membawa atau membela apa-apa tindakan_

atau prosiding undang-undang yang lain atas nama dan
bagi pihak orang terjejas;

_(v) kuasa untuk merujuk kepada timbang tara apa-apa persoalan_

yang melibatkan orang terjejas;

_(w) kuasa untuk membuat apa-apa perkiraan atau kompromi_

bagi pihak orang terjejas;

_(x) kuasa untuk memeringkat dan menuntut dalam kebankrapan,_

ketaksolvenan atau pelikuidasian mana-mana orang yang
berhutang kepada orang terjejas dan untuk menerima
dividen atau pulangan, dan untuk menyertai surat ikatan
amanah bagi pemiutang orang terjejas;

_(y) kuasa untuk mengemukakan atau membela petisyen untuk_

penggulungan orang terjejas, dan untuk memulakan
penggulungan orang terjejas secara sukarela; dan

_(z) kuasa untuk melakukan semua benda lain yang perlu_

untuk atau bersampingan dengan penjalanan kuasa yang
disebut terdahulu.


-----

146 _Rang Undang-Undang_

**Tugas am konservator**

**168.** (1) Tanpa menjejaskan seksyen 173, 175 dan 176, konservator
hendaklah, selepas pelantikannya, mengambil ke dalam jagaannya
atau di bawah kawalannya semua aset yang kepadanya orang
terjejas berhak atau ternyata berhak.

(2) Konservator hendaklah menguruskan aset, urusan dan hal
ehwal orang terjejas—

_(a)_ pada bila-bila masa sebelum kelulusan cadangan oleh

pemiutang bercagar orang terjejas di bawah seksyen 185,
mengikut apa-apa arahan yang diberikan oleh Perbadanan;
dan

_(b)_ pada bila-bila masa selepas kelulusan cadangan oleh

pemiutang bercagar orang terjejas di bawah seksyen 185,
mengikut cadangan itu sebagaimana yang diubahsuaikan
dari semasa ke semasa mengikut seksyen 187.

**Konservator sebagai ejen orang terjejas**

**169. Konservator hendaklah, dalam pentadbiran orang terjejas,**
disifatkan bertindak sebagai ejen orang terjejas.

**Pegawai orang terjejas hendaklah melaksanakan atau**
**menjalankan fungsi dengan kelulusan bertulis**

**170.** (1) Jika seorang konservator telah dilantik, tiada seorang pun,
termasuk lembaga pengarah orang terjejas, selain konservator, boleh
melaksanakan atau menjalankan atau berupa sebagai melaksanakan
atau menjalankan fungsi sebagai seorang pegawai orang terjejas,
kecuali dengan kelulusan bertulis konservator terlebih dahulu.

(2) Jika konservator meluluskan pelaksanaan atau penjalanan
sesuatu fungsi oleh pegawai orang terjejas mengikut subseksyen
(1), konservator hendaklah membayar kepada pegawai itu apa-apa
fi atau saraan lain sebagaimana yang ditentukan dengan munasabah
oleh konservator.


-----

_Perbadanan Insurans Deposit Malaysia_ 147

(3) Kecuali sebagaimana yang diperuntukkan dalam subseksyen
(2) dan walau apa pun mana-mana undang-undang atau kontrak lain,
tiada apa-apa jua pun jenis saraan akan terakru atau boleh dibayar
kepada mana-mana pegawai orang terjejas kecuali sebagaimana
yang diluluskan secara bertulis oleh konservator itu berhubung
dengan mana-mana aktiviti yang dikehendaki atau diberi kuasa
oleh konservator bagi tempoh pentadbiran orang terjejas.

(4) Bagi maksud subseksyen (1), konservator berhak untuk
menjalankan segala fungsi lembaga pengarah orang terjejas.

(5) Dalam seksyen ini, seseorang pekerja orang terjejas tidak
boleh ditafsirkan sebagai seorang pegawai semata-mata kerana
dia ialah pekerja orang terjejas.

**Urus niaga dengan aset orang terjejas**

**171.** (1) Jika seseorang orang terjejas berupa sebagai membuat
atau mana-mana orang berupa sebagai membuat bagi pihak orang
terjejas, suatu transaksi atau urus niaga dengan mana-mana aset
orang terjejas, transaksi atau urus niaga itu hendaklah menjadi
batal melainkan jika—

_(a)_ ia suatu transaksi atau urus niaga yang dibuat oleh

Perbadanan atau konservator; atau

_(b)_ persetujuan bertulis konservator diperoleh terlebih dahulu

bagi transaksi atau urus niaga itu.

(2) Mana-mana orang yang berupa sebagai membuat suatu
transaksi atau urus niaga yang melanggar subseksyen (1) melakukan
suatu kesalahan.

**Pampasan**

**172.** (1) Jika mahkamah mendapati seseorang bersalah bagi suatu
kesalahan di bawah subseksyen 171(2) dan mahkamah berpuas
hati bahawa orang terjejas atau seorang lain telah menanggung
kerugian atau kerosakan kerananya, mahkamah boleh memerintahkan
orang yang melakukan kesalahan itu supaya membayar pampasan
kepada orang yang telah menanggung kerugian atau kerosakan
itu.


-----

148 _Rang Undang-Undang_

(2) Walau apa pun subseksyen (1) konservator boleh memulakan
prosiding guaman terhadap mana-mana orang untuk mendapatkan
kembali aset orang terjejas atau pampasan sebagai gantinya.

**Obligasi pegawai orang terjejas**

**173.** (1) Seseorang pegawai atau pekerja orang terjejas hendaklah
dalam tempoh tujuh hari selepas pelantikan konservator—

_(a)_ menyerahkan kepada konservator semua buku, rekod,

akaun atau dokumen lain orang terjejas dalam milikan
pegawai atau pekerja itu; dan

_(b)_ jika pegawai atau pekerja itu mengetahui lokasi buku,

rekod, akaun atau dokumen lain yang berhubungan dengan
orang terjejas, memaklumkan konservator mengenai
lokasi buku, rekod, akaun atau dokumen itu.

(2) Seseorang pegawai atau pekerja orang terjejas
hendaklah—

_(a)_ memberi konservator apa-apa maklumat berkenaan dengan

aset, urusan, hal ehwal dan hal keadaan kewangan orang
terjejas; dan

_(b)_ membantu konservator pada bila-bila masa,

sebagaimana yang dikehendaki dengan munasabah oleh
konservator.

**Penyiasatan urusan dan hal ehwal**

**174.** (1) Konservator boleh menghendaki mana-mana orang
yang disebut dalam subseksyen (2), dalam tempoh dua puluh satu
hari dari tarikh itu atau apa-apa tempoh lanjutan sebagaimana
yang dibenarkan oleh konservator, untuk menentusahkan dan
mengemukakan kepada konservator suatu pernyataan tentang urusan
dan hal ehwal orang terjejas dalam bentuk yang ditentukan oleh
konservator yang mengandungi—

_(a)_ butiran aset dan liabiliti orang terjejas;

_(b)_ nama dan alamat pemiutang orang terjejas;


-----

_Perbadanan Insurans Deposit Malaysia_ 149

_(c)_ cagaran yang dipegang oleh pemiutang orang terjejas

yang disebut dalam perenggan (1)(b);

_(d)_ tarikh cagaran yang disebut dalam perenggan (1)(c) telah

diberikan;

_(e)_ suatu akuan berkanun yang dibuat menurut peruntukan

Akta Akuan Berkanun 1960 [Akta 13], mengisytiharkan
maklumat dalam pernyataan hal ehwal itu sebagai benar
dan betul; dan

_(f)_ apa-apa maklumat lanjut atau maklumat lain sebagaimana

yang dikehendaki oleh konservator.

(2) Konservator boleh menghendaki orang yang berikut supaya
menentusahkan dan mengemukakan pernyataan urusan dan hal
ehwal yang disebut dalam subseksyen (1):

_(a)_ orang yang menjadi atau pernah menjadi pegawai orang

terjejas;

_(b)_ orang yang pernah mengambil bahagian dalam pembentukan

orang terjejas pada bila-bila masa dalam tempoh dua
tahun sebelum pelantikan konservator itu; atau

_(c)_ orang yang dalam penggajian orang terjejas atau pernah

berada dalam penggajian orang terjejas dalam tempoh
dua tahun sebelum pelantikan konservator yang, pada
pendapat konservator, mempunyai maklumat yang
dikehendaki.

(3) Konservator boleh pada bila-bila masa melepaskan seseorang
daripada apa-apa obligasi yang dikenakan ke atasnya di bawah
subseksyen (1) atau (2).

(4) Konservator hendaklah, apabila fungsi dan kewajipannya
di bawah Akta ini tamat, memulangkan kepada orang terjejas
apa-apa buku, pernyataan, rekod, akaun atau dokumen lain atau
apa-apa jua yang disebut di bawah subseksyen 173(1), seksyen
ini dan seksyen 175.

(5) Dalam seksyen ini, “penggajian” termasuklah penggajian
di bawah suatu kontrak untuk perkhidmatan.


-----

150 _Rang Undang-Undang_

**Hak konservator ke atas buku, rekod, akaun atau dokumen**
**lain orang terjejas**

**175.** (1) Tertakluk kepada subseksyen (3), tiada seorang pun
berhak berbanding dengan konservator—

_(a)_ untuk menyimpan dalam milikan buku, rekod, akaun atau

dokumen lain orang terjejas; atau

_(b)_ untuk menuntut atau menguatkuasakan suatu lien ke atas

buku, rekod, akaun atau dokumen lain orang terjejas.

(2) Konservator boleh memberikan notis kepada seseorang
berhubung dengan buku, rekod, akaun atau dokumen lain orang
terjejas dan orang itu hendaklah menyerahkan kepada konservator
buku, rekod, akaun atau dokumen lain yang disebut dalam notis
itu yang ada dalam milikannya.

(3) Subseksyen (1) dan (2) tidaklah terpakai berhubung dengan
mana-mana buku, rekod, akaun atau dokumen lain—

_(a)_ yang berhak dimiliki oleh seorang pemiutang bercagar

orang terjejas melainkan jika disebabkan oleh suatu lien;
atau

_(b)_ orang terjejas yang ditahan oleh mana-mana badan kawal

selia,

tetapi konservator itu berhak untuk memeriksa dan membuat
salinan buku, rekod, akaun atau dokumen lain itu.

**Hak konservator ke atas aset orang terjejas**

**176.** (1) Konservator boleh menghendaki mana-mana orang yang
mempunyai dalam milikan atau kawalannya aset, buku, rekod,
akaun atau dokumen lain yang orang terjejas ternyata berhak
kepadanya supaya menyampaikan, memberikan, menyerahkan
atau memindahkan aset, buku, rekod, akaun atau dokumen lain
kepada konservator dengan serta merta atau dalam apa-apa
tempoh yang diarahkan oleh konservator dan orang itu hendaklah
dengan serta merta menyampaikan, memberikan, menyerahkan
atau memindahkan aset, buku, rekod, akaun atau dokumen lain
itu kepada konservator.


-----

_Perbadanan Insurans Deposit Malaysia_ 151

(2) Jika konservator menyita apa-apa aset yang bukan aset orang
terjejas dan pada masa penyitaan itu, mempercayai, dan mempunyai
alasan yang munasabah untuk mempercayai, bahawa dia berhak
untuk menyita aset itu, maka konservator tidak bertanggungan
kepada mana-mana orang berkenaan dengan apa-apa kerugian
atau kerosakan yang diakibatkan oleh penyitaan itu melainkan
jika kerugian atau kerosakan itu disebabkan dengan sengaja oleh
konservator atau mana-mana orang yang bertindak bagi pihaknya
atau oleh kecuaian konservator sendiri.

**Menyekat atau menghalang konservator**

**177. Tiada seorang pun boleh menyekat atau menghalang**
penjalanan mana-mana kewajipan, hak atau kuasa oleh seorang
konservator.

**Penafian tuntutan**

**178.** (1) Tertakluk kepada subseksyen (3), jika mana-mana
bahagian aset orang terjejas terdiri daripada—

_(a)_ apa-apa kepentingan dalam tanah yang mengandungi waad

yang membebankan;

_(b)_ syer dalam perbadanan;

_(c)_ kontrak yang tidak menguntungkan; atau

_(d)_ apa-apa aset lain yang tidak boleh dijual atau tidak sedia

untuk dijual, oleh sebab ia mengikat pemiliknya kepada
pelaksanaan apa-apa tindakan yang membebankan atau
kepada pembayaran apa-apa jumlah wang,

konservator boleh dalam tempoh dua belas bulan selepas dia
menyedari akan mana-mana aset yang tersebut di atas, menafikan
tuntutan mana-mana aset sedemikian.

(2) Hak mana-mana orang yang terjejas oleh konservator menurut
penjalanan kuasanya untuk menafikan tuntutan di bawah subseksyen
(1) hendaklah diuruskan mengikut cara yang dinyatakan dalam
cadangan itu dan apa-apa pampasan kepada orang itu hendaklah
ditarafkan sebagai suatu hutang tidak bercagar.

(3) Konservator boleh tidak menjalankan kuasanya di bawah
subseksyen (1) untuk menafikan tuntutan apa-apa kontrak
pasaran


-----

152 _Rang Undang-Undang_

(4) Bagi maksud subseksyen (3), suatu “kontrak pasaran”
mempunyai erti yang sama sebagaimana yang ditakrifkan di
bawah Akta Pasaran Modal dan Perkhidmatan 2007 dan hendaklah
termasuk kontrak niaga hadapan yang diniagakan dalam pasaran
niaga hadapan yang dijelaskan melalui suatu pusat penjelasan
yang diluluskan.

**Moratorium**

**179.** (1) Tertakluk kepada subseksyen (6), dengan pelantikan
konservator, suatu moratorium hendaklah berkuat kuasa yang
dalam tempoh itu—

_(a)_ tiada tindakan, guaman atau prosiding dalam mana-mana

mahkamah atau tribunal boleh dimulakan atau diteruskan
terhadap Perbadanan, konservator atau orang terjejas;

_(b)_ apa-apa petisyen untuk penggulungan orang terjejas

hendaklah ditolak oleh Mahkamah Tinggi;

_(c)_ tiada ketetapan boleh diluluskan atau perintah dibuat bagi

penggulungan orang terjejas, kecuali jika konservator
mengambil apa-apa langkah untuk melaksanakan suatu
cadangan di bawah Bahagian ini;

_(d)_ tiada penerima, pengurus, penerima dan pengurus atau

pelikuidasi sementara boleh dilantik, atau jika dilantik,
pelantikannya hendaklah tamat dengan serta merta dan
dia hendaklah mengosongkan jawatannya;

_(e)_ tiada langkah boleh diambil—

_(i)_ untuk mewujudkan, menyempurnakan atau

menguatkuasakan apa-apa cagaran ke atas manamana aset orang terjejas;

(ii) untuk menguatkuasakan apa-apa penghakiman atau

award atau perintah ke atas orang terjejas atau
mana-mana aset orang terjejas;

(iii) untuk memiliki semula apa-apa aset dalam milikan,

jagaan atau kawalan orang terjejas; atau

(iv) untuk menolak apa-apa hutang yang terhutang kepada

orang terjejas berkenaan dengan apa-apa tuntutan
terhadap orang terjejas,


-----

_Perbadanan Insurans Deposit Malaysia_ 153

kecuali dengan persetujuan bertulis Perbadanan terlebih

dahulu;

_(f)_ tiada tindakan, guaman, prosiding, pelaksanaan atau proses

undang-undang boleh dimulakan atau diteruskan, dan
tiada distres boleh dilevikan, terhadap orang terjejas atau
asetnya kecuali dengan persetujuan bertulis Perbadanan
terlebih dahulu;

_(g)_ apa-apa permohonan yang dibuat di bawah Akta Syarikat

1965 berkenaan dengan apa-apa kompromi atau perkiraan
yang melibatkan orang terjejas dan pemiutangnya atau
pemegang syernya atau mana-mana kelasnya hendaklah
ditangguhkan _sine die dan apa-apa perintah sekatan_
yang dikeluarkan menurut mana-mana peruntukan Akta
Syarikat 1965 hendaklah dilepaskan dan diketepikan
dengan serta merta; dan

_(h)_ tiada tindakan, guaman, prosiding, pelaksanaan atau

proses undang-undang boleh dimulakan atau diteruskan
terhadap mana-mana orang yang menyediakan suatu
jaminan atau yang bertindak sebagai seorang penjamin
bagi liabiliti orang terjejas kecuali dengan persetujuan
bertulis Perbadanan terlebih dahulu.

(2) Tempoh moratorium yang diperuntukkan dalam subseksyen
(1) hendaklah bagi suatu tempoh dua belas bulan bermula dari
tarikh pelantikan konservator dan boleh ditamatkan pada bila-bila
masa oleh Perbadanan.

(3) Walau apa pun subseksyen (2), Perbadanan boleh melanjutkan
moratorium itu bagi apa-apa tempoh sebagaimana yang disifatkan
sesuai oleh Perbadanan bagi membolehkan konservator menyediakan
atau melaksanakan suatu cadangan di bawah Bahagian ini.

(4) Jika tempoh moratorium itu dilanjutkan menurut subseksyen
(3), suatu notis mengenai pelanjutan itu hendaklah disiarkan
dalam sekurang-kurangnya dua akhbar harian di Malaysia, satu
daripadanya hendaklah dalam bahasa kebangsaan.

(5) Perbadanan tidaklah bertanggungan bagi sesuatu tindakan
atau ganti rugi berkenaan dengan sesuatu keengganan untuk
memberikan persetujuannya di bawah subseksyen (1).


-----

154 _Rang Undang-Undang_

(6) Tiada apa-apa dalam seksyen ini boleh menghalang apa-apa
prosiding sivil atau jenayah daripada dimulakan atau diteruskan
oleh mana-mana badan kawal selia di bawah mana-mana undangundang terhadap orang terjejas.

(7) Apa-apa keputusan Perbadanan di bawah seksyen ini adalah
muktamad dan mengikat.

**Perjanjian kewangan yang layak dengan orang terjejas**

**180.** (1) Walau apa pun seksyen 166, jika seorang konservator
telah dilantik untuk mentadbirkan orang terjejas, tiada seorang
pun yang menjadi pihak balas kepada suatu perjanjian kewangan
yang layak dengan orang terjejas boleh menamatkan perjanjian
itu, menjalankan apa-apa hak tolakan di bawah perjanjian itu atau
menjalankan apa-apa remedi atau hak terhadap orang terjejas atau
asetnya dan tiada peruntukan dalam mana-mana perjanjian itu
yang memperuntukkan mana-mana yang disebut terdahulu boleh
dikuatkuasakan atau memberi kesan melainkan jika ditentukan
sebaliknya oleh Perbadanan secara bertulis dalam apa-apa tempoh
berikutan pelantikan konservator sebagaimana yang ditetapkan
dalam peraturan-peraturan oleh Perbadanan.

(2) Jika Perbadanan menyetujui pemindahan suatu perjanjian
kewangan yang layak dengan orang terjejas kepada seorang
pihak ketiga yang layak, tiada seorang pun yang menjadi suatu
pihak kepada perjanjian itu boleh menamatkan perjanjian itu,
menjalankan apa-apa hak tolakan di bawah perjanjian itu atau
menjalankan apa-apa remedi atau hak terhadap orang terjejas
atau asetnya dan tiada peruntukan dalam mana-mana perjanjian
itu yang memperuntukkan mana-mana yang disebut terdahulu
boleh dikuatkuasakan atau memberi kesan semata-mata oleh sebab
pemindahan itu atau pelantikan konservator itu.

(3) Jika suatu perjanjian kewangan yang layak ialah suatu
perjanjian yang disebut dalam perenggan 115(1)(i) dan terpakai
bagi harta orang terjejas, harta itu hendaklah juga dipindahkan
kepada pihak ketiga yang layak.

(4) Jika suatu perjanjian kewangan yang layak tidak dipindahkan
mengikut seksyen ini dan orang yang menjadi pihak balas boleh
menamatkan perjanjian itu mengikut termanya tetapi belum
berbuat demikian, Perbadanan boleh mengisytiharkan melalui notis
bertulis bahawa perjanjian itu ditamatkan, dalam hal sedemikian,


-----

_Perbadanan Insurans Deposit Malaysia_ 155

dan walaupun terdapat apa-apa terma yang bertentangan dalam
perjanjian itu, perjanjian itu hendaklah disifatkan sebagai telah
ditamatkan oleh pihak balas itu.

(5) Perbadanan boleh memindahkan suatu perjanjian kewangan
yang layak kepada seorang pihak ketiga yang layak melalui suatu
surat cara pindah milik yang dikeluarkan mengikut Jadual Kedua
dan ia hendaklah mempunyai kesan yang dinyatakan dalam Jadual
Kedua dan hendaklah mengikat mana-mana orang yang terjejas
dengannya.

**Mendapatkan balik balasan wang daripada aset yang diperoleh**
**atau dijual sebelum pelantikan konservator**

**181.** (1) Bagi maksud seksyen ini—

“balasan wang”, berhubungan dengan suatu pemerolehan atau
jualan oleh orang terjejas, ertinya balasan bagi pemerolehan atau
jualan yang kena dibayar selain melalui pengeluaran syer oleh
orang terjejas;

“pengarah” mempunyai erti yang sama sebagaimana yang
ditakrifkan di bawah seksyen 4 Akta Syarikat 1965;

“nilai aset” termasuklah nilai bagi apa-apa nama baik atau
keuntungan yang mungkin diperoleh daripada aset atau balasan
yang seumpama.

(2) Jika mana-mana aset telah diperoleh oleh orang terjejas
untuk balasan wang dalam tempoh dua tahun sebelum pelantikan
seorang konservator di bawah Akta ini—

_(a)_ daripada seorang yang pada masa pemerolehan itu, ialah

seorang pengarah bagi orang terjejas; atau

_(b)_ daripada suatu syarikat yang baginya pada masa pemerolehan

itu, seorang yang menjadi pengarahnya adalah juga
pengarah bagi orang terjejas,

konservator boleh mendapatkan balik daripada orang atau syarikat
yang daripadanya aset itu telah diperoleh apa-apa amaun yang
balasan wang bagi pemerolehan itu melebihi nilai aset itu pada
masa pemerolehannya.


-----

156 _Rang Undang-Undang_

(3) Jika apa-apa aset telah dijual oleh orang terjejas bagi sesuatu
balasan wang dalam tempoh dua tahun sebelum pelantikan seorang
konservator di bawah Akta ini—

_(a)_ kepada seorang yang pada masa jualan, ialah seorang

pengarah bagi orang terjejas; atau

_(b)_ kepada suatu syarikat yang baginya pada masa jualan,

seorang yang menjadi pengarahnya adalah juga pengarah
bagi orang terjejas,

konservator boleh mendapatkan balik daripada orang atau syarikat
yang kepadanya aset itu telah dijual apa-apa amaun yang nilai
aset itu ketika jualan melebihi balasan wang.

**Keutamaan tidak wajar**

**182.** (1) Dengan pelantikan konservator, apa-apa pindahan, gadai
janji, penyempurnaan, penahanan, obligasi, penyelesaian, gadaian,
penyerahhakan, penghantaran barangan, bayaran atau perbuatan lain
yang berhubungan dengan apa-apa aset yang dibuat, ditanggung
oleh atau terhadap orang terjejas yang, sekiranya ia dilakukan
oleh atau terhadap orang perseorangan, akan menjadi batal atau
boleh batal jika dilakukan semasa dia dalam keadaan bankrap
di bawah undang-undang kebankrapan, bolehlah dielakkan atau
didapatkan oleh konservator itu.

(2) Bagi maksud subseksyen (1), jika sebutan dibuat dalam
undang-undang kebankrapan mengenai suatu tarikh bagi maksud
untuk menentukan kesan kebankrapan ke atas transaksi yang
disebut dalamnya, tarikh itu hendaklah menjadi tarikh pelantikan
konservator.

**Pengosongan jawatan penerima, dsb.**

**183.** (1) Mana-mana penerima, pengurus, penerima dan pengurus
atau pelikuidasi sementara yang mengosongkan jawatannya mengikut
perenggan 179(1)(d) hendaklah dengan serta merta menyerahkan
semua aset, buku, rekod, akaun atau dokumen lain orang terjejas
kepada konservator.


-----

_Perbadanan Insurans Deposit Malaysia_ 157

(2) Semua jumlah wang yang ditanggung dengan sewajarnya
berkenaan dengan kos, perbelanjaan dan saraan penerima, pengurus,
penerima dan pengurus atau pelikuidasi sementara hendaklah
dipertanggungkan pada dan dibayar daripada hasil terealisasi
orang terjejas mengikut cara yang dinyatakan dalam cadangan
di bawah seksyen 185.

**Konservator hendaklah menyediakan cadangan**

**184.** (1) Konservator hendaklah, tertakluk kepada terma dan
syarat pelantikannya, menyediakan dan mengemukakan kepada
Perbadanan suatu cadangan yang membentangkan rancangan
konservator berkenaan dengan orang terjejas.

(2) Cadangan konservator atau mana-mana pengubahsuaian
kepada cadangan di bawah seksyen 187 boleh termasuk mana-mana
peruntukan sebagaimana yang difikirkan patut oleh konservator.

(3) Tanpa menjejaskan keluasan peruntukan yang terdahulu,
cadangan itu boleh termasuk peruntukan untuk—

_(a)_ suatu kompromi atau perkiraan antara orang terjejas dengan

pemiutangnya atau mana-mana kelas pemiutangnya atau
antara orang terjejas dengan pemegang syernya atau
mana-mana kelas pemegang syernya atau antara orang
terjejas dengan penghutangnya atau mana-mana kelas
penghutangnya;

_(b)_ pengubahan atau pengurangan keseluruhan atau sebahagian

modal syer orang terjejas;

_(c)_ jualan keseluruhan atau sebahagian aku janji atau aset

orang terjejas;

_(d)_ pemindahan kepada mana-mana syarikat akan keseluruhan

atau mana-mana bahagian aku janji, aset atau liabiliti
orang terjejas;

_(e)_ penerusan oleh atau terhadap syarikat yang disebut dalam

perenggan (d) akan mana-mana prosiding undang-undang
yang belum selesai oleh atau terhadap orang terjejas;

_(f)_ penggulungan atau pembubaran tanpa penggulungan orang

terjejas; atau


-----

158 _Rang Undang-Undang_

_(g)_ mana-mana peruntukan lain yang perlu untuk memastikan

cadangan atau rancangan konservator atau mana-mana
kompromi, perkiraan, penyusunan semula atau percantuman
berkenaan dengan orang terjejas hendaklah dijalankan
dengan sepenuhnya dan secara berkesan.

(4) Perbadanan hendaklah menimbangkan cadangan yang
dikemukakan oleh konservator dan, tidak lewat daripada tiga
puluh hari selepas pengemukaan cadangan itu atau apa-apa tempoh
yang lebih panjang sebagaimana yang dibenarkan oleh Menteri,
meluluskan atau menolak cadangan itu.

**Mesyuarat pemiutang bercagar**

**185.** (1) Konservator hendaklah, selepas kelulusan bagi cadangan
oleh Perbadanan, menghantar melalui pos berdaftar bayar dahulu
atau mengikut apa-apa cara lain yang ditetapkan di bawah Akta
ini ke alamat terakhir setiap pemiutang bercagar orang terjejas
yang diketahui oleh konservator—

_(a)_ suatu salinan cadangan itu;

_(b)_ jika Perbadanan menyifatkannya sesuai, suatu memorandum

daripada Perbadanan yang membentangkan apa-apa perkara
yang pada pandangan Perbadanan patut diambil kira oleh
pemiutang bercagar dalam menimbangkan cadangan itu;
dan

_(c)_ suatu notis mengenai mesyuarat pemiutang bercagar bagi

maksud yang dinyatakan dalam seksyen ini.

(2) Suatu mesyuarat pemiutang bercagar orang terjejas hendaklah
diadakan dalam tempoh empat belas hari selepas pengeluaran notis
mengenai mesyuarat pemiutang bercagar di bawah subseksyen (1).

(3) Mesyuarat pemiutang bercagar orang terjejas yang diadakan
di bawah subseksyen (2) hendaklah memutuskan sama ada untuk
meluluskan atau menolak cadangan itu.

(4) Jika—

_(a)_ majoriti pemiutang bercagar mengikut nilaian, yang hadir

dan mengundi, sama ada dengan sendiri atau melalui
proksi, pada mesyuarat itu meluluskan cadangan itu;
atau


-----

_Perbadanan Insurans Deposit Malaysia_ 159

_(b)_ tiada pemiutang bercagar orang terjejas yang diketahui

oleh konservator dan Perbadanan meluluskan cadangan
itu di bawah subseksyen 184(4),

cadangan itu, termasuk cadangan sebagaimana ia diubahsuaikan
kemudiannya di bawah seksyen 187, hendaklah mengikat orang
terjejas, semua pemegang syer dan pemiutang orang terjejas atau
mana-mana orang lain yang terjejas oleh cadangan itu, sama ada
atau tidak orang itu mempunyai pengetahuan atau notis mengenai
cadangan itu.

(5) Bagi maksud perenggan (4)(a), suatu resolusi untuk
meluluskan cadangan itu dengan apa-apa ubah suaian hendaklah
disifatkan sebagai suatu penolakan cadangan itu.

(6) Walau apa pun mana-mana undang-undang—

_(a)_ kelulusan atau pelaksanaan suatu cadangan di bawah

subseksyen (4), termasuk cadangan sebagaimana ia boleh
diubahsuaikan kemudiannya di bawah seksyen 187, tidak
boleh melepaskan mana-mana cagaran yang diperuntukkan
oleh mana-mana orang untuk menjamin apa-apa kewajipan
atau liabiliti yang terhutang oleh orang terjejas kepada manamana pemiutang orang terjejas kecuali mengikut apa-apa
cara dan setakat yang diperuntukkan dalam cadangan itu; dan

_(b)_ kecuali sebagaimana yang diperuntukkan dalam cadangan

itu setiap cagaran, kewajipan atau liabiliti sedemikian
bagi orang yang memperuntukkan cagaran itu hendaklah
sentiasa sah dan berkuat kuasa terhadap orang itu walau
apa pun kelulusan atau pelaksanaan cadangan itu, termasuk
cadangan itu sebagaimana ia diubahsuaikan kemudiannya
di bawah seksyen 187, atau mana-mana kompromi,
perkiraan, penyusunan semula atau percantuman berkaitan
dengan orang terjejas.

(7) Kegagalan untuk memberitahu mana-mana pemiutang
bercagar orang terjejas mengenai mesyuarat pemiutang bercagar
tidak boleh menidaksahkan mesyuarat yang diadakan di bawah
subseksyen (2) atau resolusi yang diluluskan dalam mesyuarat itu.

(8) Bagi mengelakkan keraguan, jika Perbadanan ialah pemiutang
bercagar orang terjejas, Perbadanan adalah berhak untuk menghadiri
dan mengundi pada mesyuarat pemiutang bercagar orang terjejas
yang diadakan oleh konservator di bawah subseksyen (2) atau
seksyen 187.


-----

160 _Rang Undang-Undang_

**Pelaksanaan cadangan**

**186.** (1) Tertakluk kepada seksyen 185, 187 dan 188, konservator
hendaklah melaksanakan cadangan itu mengikut termanya.

(2) Konservator hendaklah—

_(a)_ dalam tempoh empat belas hari dari tarikh kelulusan

cadangan itu oleh pemiutang bercagar orang terjejas di
bawah seksyen 185;

_(b)_ jika tiada pemiutang bercagar yang diketahui oleh

konservator, dalam tempoh empat belas hari dari tarikh
kelulusan cadangan itu oleh Perbadanan di bawah
subseksyen 184(4); atau

_(c)_ dalam tempoh empat belas hari dari tarikh kelulusan

cadangan di bawah subseksyen 184(4),

menyebabkan disiarkan dalam sekurang-kurangnya dua akhbar
harian di Malaysia, salah satu daripadanya hendaklah dalam bahasa
kebangsaan, kelulusan cadangan itu dan masa serta tempat bagi
mana-mana pemiutang orang terjejas untuk memeriksa butiran
mengenai cadangan itu.

(3) Walau apa pun peruntukan mana-mana undang-undang atau
kontrak, suatu cadangan yang diluluskan atau diubahsuaikan di
bawah Akta ini boleh dilaksanakan, dan konservator hendaklah
mempunyai kuasa untuk melaksanakan dan melakukan segala
benda yang perlu untuk menjalankan dan melaksanakan dengan
sepenuhnya dan seberkesannya cadangan atau mana-mana bahagian
cadangan itu tanpa memerlukan apa-apa notis kepada atau kelulusan
atau persetujuan mana-mana pemegang syer, pemiutang orang
terjejas atau mana-mana orang lain yang terjejas oleh cadangan
itu atau kelulusan atau pengesahan oleh mahkamah, dan apa-apa
notis, kelulusan, persetujuan atau pengesahan sedemikian, sama
ada dikehendaki di bawah mana-mana undang-undang, kontrak
atau selainnya, hendaklah disifatkan sebagai telah diberikan atau
didapati dengan sewajarnya.

(4) Jika mana-mana bahagian aset orang terjejas adalah tertakluk
kepada hak pemiutang bercagar atau mana-mana orang lain dan
suatu cadangan telah diluluskan di bawah Akta ini, konservator
berhak untuk menguruskan aset sedemikian mengikut cara yang
dinyatakan dalam cadangan itu.


-----

_Perbadanan Insurans Deposit Malaysia_ 161

(5) Konservator hendaklah menggunakan semua hasil terealisasi
dalam pelaksanaan cadangan itu mengikut cara yang dinyatakan
dalam cadangan itu.

(6) Jika seorang konservator memindahmilikkan aset atau liabiliti
menurut suatu cadangan, maka aset itu hendaklah dipindahmilikkan
dan diletak hak pada, dan liabiliti itu hendaklah dipindahmilikkan
kepada dan menjadi liabiliti, penerima pindah milik, bebas dalam
hal mana-mana aset tertentu jika cadangan itu mengarahkan
sedemikian, daripada mana-mana gadaian, kaveat atau bebanan
lain.

(7) Walau apa pun apa-apa yang bertentangan dalam mana-mana
undang-undang, Perbadanan atau subsidiarinya boleh memperoleh
mana-mana aset atau cagaran boleh pasar yang dikeluarkan oleh,
orang terjejas.

(8) Walau apa pun apa-apa yang bertentangan dalam mana-mana
undang-undang, konservator hendaklah mempunyai kuasa untuk
melakukan segala benda yang perlu untuk memberi kesan kepada
dan untuk melaksanakan cadangan yang diluluskan mengikut seksyen
184 dan 185 atau diubahsuaikan mengikut seksyen 187.

(9) Jika suatu cadangan memberi kesan kepada modal syer
orang terjejas, konservator hendaklah dalam tempoh empat
belas hari selepas cadangan itu diluluskan mengikut Bahagian
ini, memberitahu Pendaftar Syarikat bagaimana cadangan itu
menjejaskan modal syer orang terjejas.

(10) Suatu notis di bawah subseksyen (9) hendaklah dalam
borang sebagaimana yang ditetapkan di bawah Akta Syarikat
1965.

(11) Apabila suatu notis diserahkan di bawah subseksyen (9),
kesemua kehendak di bawah Akta Syarikat 1965 atau mana-mana
undang-undang lain yang berkenaan dengan perubahan dalam
modal syer orang terjejas hendaklah disifatkan telah dipatuhi dan,
berkuat kuasa dari tarikh yang dinyatakan dalam cadangan itu,
modal syer orang terjejas hendaklah sebagaimana yang dinyatakan
dalam notis itu.

(12) Dengan serahan notis di bawah subseksyen (9), butiran
yang ditunjukkan dalam notis itu hendaklah disifatkan sebagai
menggantikan butiran yang bersamaan dengannya dalam dokumen
konstituen orang terjejas.


-----

162 _Rang Undang-Undang_

**Pengubahsuaian kepada cadangan**

**187.** (1) Konservator boleh pada bila-bila masa selepas—

_(a)_ cadangan itu diluluskan oleh pemiutang bercagar orang

terjejas di bawah seksyen 185; atau

_(b)_ jika tiada pemiutang bercagar yang diketahui oleh

konservator, kelulusan cadangan itu oleh Perbadanan di
bawah subseksyen 184(4),

mencadangkan ubah suaian kepada cadangan itu.

(2) Jika Perbadanan berpandangan bahawa ubah suaian yang
dicadangkan tidak berbeza secara substansial daripada cadangan
pemiutang bercagar di bawah subseksyen (1), Perbadanan hendaklah
memutuskan keperluan untuk mengadakan suatu mesyuarat
pemiutang bercagar untuk menimbangkan cadangan ubah suaian
yang dicadangkan itu.

(3) Keputusan Perbadanan di bawah subseksyen (2) adalah
muktamad, konklusif dan mengikat konservator, orang terjejas,
kesemua pemegang syer dan pemiutang orang terjejas dan orang
lain yang terjejas oleh cadangan itu sama ada orang itu mempunyai
pengetahuan atau notis mengenai cadangan yang diubahsuaikan
itu.

(4) Sekiranya Perbadanan memutuskan bahawa adalah perlu
untuk mengadakan suatu mesyuarat pemiutang bercagar untuk
menimbangkan ubah suaian yang dicadangkan, Perbadanan
hendaklah melalui notis bertulis memberitahu konservator mengenai
keperluan untuk mengadakan mesyuarat itu.

(5) Konservator hendaklah, dalam tempoh enam puluh hari
dari tarikh penerimaan notis daripada Perbadanan atau apa-apa
tempoh yang lebih panjang sebagaimana yang dinyatakan oleh
Perbadanan dalam notis itu, mengadakan suatu mesyuarat.

(6) Konservator hendaklah, sebelum mesyuarat yang diadakan
di bawah subseksyen (5), menghantar melalui pos berdaftar
bayar dahulu atau mengikut apa-apa cara lain yang ditetapkan
di bawah Akta ini ke alamat terakhir setiap pemiutang bercagar
yang diketahui oleh konservator—

_(a)_ suatu salinan ubah suaian yang dicadangkan itu;


-----

_Perbadanan Insurans Deposit Malaysia_ 163

_(b)_ jika Perbadanan menyifatkan sesuai, suatu memorandum

daripada Perbadanan menyatakan apa-apa perkara yang
pada pandangan Perbadanan patut diambil kira oleh
pemiutang bercagar dalam menimbangkan ubah suaian
yang dicadangkan itu; dan

_(c)_ suatu notis mengenai mesyuarat pemiutang bercagar bagi

ubah suaian yang dicadangkan dalam seksyen ini.

(7) Mesyuarat pemiutang bercagar orang terjejas untuk
menimbangkan ubah suaian yang dicadangkan itu hendaklah
diadakan dan dijalankan mengikut cara yang dinyatakan dalam
seksyen 185.

(8) Tanpa menjejaskan seksyen 188, pematuhan mana-mana
syarat kelulusan yang dikenakan oleh suatu badan kawal selia
tidak boleh ditafsirkan sebagai suatu ubah suaian kepada cadangan
bagi maksud seksyen ini.

**Syarat kelulusan kawal selia**

**188.** (1) Jika—

_(a)_ kelulusan mana-mana badan kawal selia dikehendaki untuk

melaksanakan cadangan itu; atau

_(b)_ kelulusan mana-mana badan kawal selia dikehendaki untuk

melaksanakan apa-apa ubah suaian yang dicadangkan
kepada cadangan itu,

dan syarat kelulusan dikenakan oleh badan kawal selia itu,
Perbadanan boleh, walau pun pemiutang bercagar orang terjejas
telah bersetuju dengan cadangan di bawah perenggan seksyen
185 atau 187, mengarahkan konservator untuk tidak meneruskan
cadangan itu atau selainnya memberhentikan pelaksanaan cadangan
itu jika Perbadanan berpendapat bahawa syarat kelulusan sedemikian
adalah bukan demi kepentingan orang terjejas.

(2) Keputusan Perbadanan di bawah subseksyen (1) hendaklah
mengikat orang terjejas, semua pemegang syer dan pemiutang orang
terjejas dan mana-mana orang lain yang terjejas oleh cadangan
itu, sama ada atau tidak orang itu mempunyai pengetahuan atau
notis mengenai cadangan itu.


-----

164 _Rang Undang-Undang_

**Penolakan atau pemberhentian cadangan**

**189.** (1) Jika Perbadanan mengarahkan konservator untuk tidak
meneruskan cadangan atau selainnya memberhentikan pelaksanaan
cadangan di bawah seksyen 188 atau cadangan itu tidak diluluskan
di bawah seksyen 185 atau 187, Perbadanan boleh menimbangkan
opsyen lain untuk menguruskan pengurusan dan pelupusan aset
orang terjejas dan boleh—

_(a)_ meminta konservator untuk mengemukakan suatu cadangan

baru;

_(b)_ membatalkan moratorium yang dikenakan di bawah seksyen

179; atau

_(c)_ melantik seorang konservator gantian.

(2) Walau apa pun subseksyen (1), Perbadanan boleh pada
bila-bila masa menamatkan pelantikan seorang konservator dan
pentadbirannya jika pada pendapatnya penerusan pentadbiran
itu tidak akan lagi mencapai matlamat yang dinyatakan dalam
subseksyen 161(1).

(3) Apa-apa keputusan Perbadanan di bawah subseksyen (1)
atau (2) adalah muktamad dan mengikat.

**Laporan mengenai salah laku**

**190. Jika sesuatu penyiasatan ke dalam urusan dan hal ehwal**
orang terjejas oleh konservator mendedahkan apa-apa fraud,
misfeasans atau salah laku lain berkaitan dengan penajaan atau
pembentukan orang terjejas atau dalam pengurusan orang terjejas
atau hal ehwalnya, atau jika telah berlaku apa-apa pelesapan
atau penahanan salah apa-apa aset kepunyaan orang terjejas,
konservator hendaklah melaporkan fraud, misfeasans atau salah
laku sedemikian kepada badan kawal selia atau badan penguatkuasa
yang berkaitan.

**Kesahan transaksi**

**191. Apa-apa bayaran yang dibuat, transaksi yang dibuat atau**
apa-apa perbuatan atau benda lain yang dilakukan dengan suci
hati oleh, atau dengan persetujuan konservator, adalah sah dan


-----

_Perbadanan Insurans Deposit Malaysia_ 165

mempunyai kuat kuasa bagi maksud Akta ini dan tidaklah terbatal,
boleh batal atau dianggap sebagai suatu keutamaan tidak wajar
dalam penggulungan orang terjejas.

Bahagian X

KESALAHAN

**Mengemukakan diri sebagai institusi anggota**

**192.** (1) Tiada seorang pun boleh mengemukakan dirinya sebagai
institusi anggota, atau menggambarkan bahawa mana-mana
liabilitinya atau liabiliti mana-mana orang lain adalah diinsuranskan
di bawah sistem insurans deposit atau dilindungi di bawah sistem
perlindungan manfaat takaful dan insurans, melainkan jika ia atau
orang lain itu ialah suatu institusi anggota.

(2) Mana-mana orang yang melanggar subseksyen (1) melakukan
suatu kesalahan, dan boleh, apabila disabitkan, didenda tidak
melebihi lima juta ringgit atau dipenjarakan selama tempoh
tidak melebihi lima tahun atau kedua-duanya dan boleh, sebagai
tambahan, dikenakan denda harian tidak melebihi lima puluh
ribu ringgit bagi tiap-tiap hari kesalahan itu berterusan selepas
sabitan.

**Pernyataan palsu**

**193. Mana-mana orang yang menyediakan, menandatangani,**
meluluskan atau menyetujui dalam mana-mana—

_(a)_ akaun, pernyataan, penyata, laporan atau dokumen lain

yang dikehendaki untuk dikemukakan kepada Perbadanan
di bawah Akta ini yang dia tahu atau mempunyai sebab
untuk mempercayai adalah palsu, atau mengandungi
maklumat palsu atau mengelirukan; atau

_(b)_ penyata yang tidak menunjukkan secara berpatutan

maklumat yang dikehendaki untuk dikemukakan kepada
Perbadanan di bawah Akta ini,

melakukan suatu kesalahan dan boleh, apabila disabitkan, didenda
tidak melebihi tiga juta ringgit atau dipenjarakan selama tempoh
tidak melebihi tiga tahun atau kedua-duanya dan boleh, sebagai
tambahan, dikenakan denda harian tidak melebihi tiga puluh ribu
ringgit bagi tiap-tiap hari kesalahan itu berterusan selepas sabitan.


-----

166 _Rang Undang-Undang_

**Tidak memberikan maklumat, dsb.**

**194. Tiap-tiap institusi anggota yang tidak atau cuai—**

_(a)_ dalam masa yang ditentukan untuk berbuat demikian, untuk

memberi Perbadanan apa-apa akaun, rekod, pernyataan,
penyata, laporan atau dokumen lain berkenaan dengan
urusan atau hal ehwal suatu institusi anggota yang
dikehendaki untuk dikemukakan kepada Perbadanan di
bawah Akta ini; atau

_(b)_ untuk memberi maklum balas, dalam masa yang ditentukan

dalam notis, kepada suatu permintaan bagi maklumat
atau penjelasan berkenaan dengan suatu institusi anggota
yang dibuat oleh atau bagi pihak Perbadanan di bawah
Akta ini,

melakukan suatu kesalahan dan boleh, apabila disabitkan, didenda
tidak melebihi satu juta ringgit atau dipenjarakan selama tempoh
tidak melebihi satu tahun atau kedua-duanya dan boleh, sebagai
tambahan, dikenakan denda harian tidak melebihi sepuluh ribu ringgit
bagi tiap-tiap hari kesalahan itu berterusan selepas sabitan.

**Kesalahan am**

**195. Melainkan jika diperuntukkan selainnya dalam Akta ini,**
mana-mana orang, selain Perbadanan dan pengarah, pegawai
dan pekerjanya, yang melakukan suatu kesalahan di bawah
Akta ini, atau yang melanggar atau tidak mematuhi mana-mana
peruntukan Akta ini atau apa-apa penentuan atau kehendak yang
dibuat, atau apa-apa perintah secara bertulis, arahan, petunjuk,
atau notis yang diberikan, atau apa-apa had, terma, syarat atau
sekatan yang dikenakan, atau apa-apa benda lain bagaimana jua
pun dilakukan, pada penjalanan mana-mana kuasa yang diberikan
di bawah, menurut atau menurut kuasa, mana-mana peruntukan Akta
ini melakukan suatu kesalahan dan boleh, apabila disabitkan—

_(a)_ dalam hal orang sebenar, didenda tidak melebihi lima

ratus ribu ringgit atau dipenjarakan selama tempoh tidak
melebihi enam bulan atau kedua-duanya dan boleh, sebagai
tambahan, dikenakan denda harian tidak melebihi lima
ribu ringgit bagi tiap-tiap hari kesalahan itu berterusan
selepas sabitan; atau

_(b)_ dalam mana-mana hal lain, didenda tidak melebihi satu

juta ringgit.


-----

_Perbadanan Insurans Deposit Malaysia_ 167

**Kesalahan oleh pertubuhan perbadanan atau badan tidak**
**diperbadankan atau oleh pengarah, pegawai, pengawal, dsb.**

**196.** (1) Jika suatu kesalahan telah dilakukan oleh mana-mana
pertubuhan perbadanan atau badan tidak diperbadankan di bawah
Akta ini, mana-mana orang yang pada masa kesalahan itu dilakukan
merupakan seorang pengarah, pegawai atau pengawal pertubuhan
perbadanan atau badan tidak diperbadankan itu atau berupa sebagai
bertindak atas apa-apa sifat sedemikian, atau telah dengan apa jua
cara atau apa-apa takat bertanggungjawab bagi penjalanan apa-apa
urusan atau bagi pengurusan apa-apa aset, liabiliti atau hal ehwal
pertubuhan perbadanan atau badan tidak diperbadankan itu, atau
telah membantu dalam pengurusan sedemikian, melakukan kesalahan
itu melainkan jika dia membuktikan bahawa kesalahan itu telah
dilakukan tanpa persetujuan atau pembiarannya dan bahawa dia
telah menjalankan segala usaha untuk mengelakkan berlakunya
kesalahan itu sebagaimana yang sepatutnya telah dijalankannya,
dengan mengambil kira kepada jenis fungsinya atas sifat itu dan
kepada segala hal keadaan.

(2) Jika mana-mana orang (disebut dalam seksyen ini sebagai
“prinsipal”) adalah bertanggungan di bawah Akta ini bagi apaapa hukuman atau penalti bagi apa-apa perbuatan, peninggalan,
pengabaian atau keingkaran, dia boleh dikenakan hukuman atau
penalti yang sama bagi tiap-tiap perbuatan, peninggalan, pengabaian
atau keingkaran demikian yang dilakukan oleh mana-mana kerani,
pekhidmat atau ejennya, atau oleh kerani atau pekhidmat ejen itu.

(3) Subseksyen (2) hendaklah terpakai jika perbuatan, peninggalan,
pengabaian atau keingkaran itu telah dilakukan oleh kerani atau
pekhidmat prinsipal itu dalam menjalankan kerjanya, atau oleh
ejen itu semasa bertindak bagi pihak prinsipal, atau oleh kerani
atau pekhidmat ejen itu dalam menjalankan kerjanya dengan ejen
itu atau selainnya bagi pihak ejen itu.

(4) Bagi maksud seksyen ini, “pengawal” hendaklah mempunyai
erti yang diberikan kepadanya di bawah subseksyen 2(1) Akta
Bank dan Institusi Kewangan 1989.

**Kuasa Perbadanan untuk mengkompaun kesalahan**

**197.** (1) Perbadanan, dengan keizinan Pendakwa Raya secara
bertulis, boleh dalam hal yang disifatkannya layak dan patut
untuk berbuat demikian, mengkompaun apa-apa kesalahan yang


-----

168 _Rang Undang-Undang_

dilakukan oleh mana-mana orang yang boleh dihukum di bawah
Akta ini, dengan membuat suatu tawaran bertulis kepada orang
itu untuk mengkompaun kesalahan dengan membayar kepada
Perbadanan dalam masa yang ditentukan dalam tawaran itu apaapa jumlah wang sebagaimana yang ditentukan dalam tawaran
itu yang tidak boleh melebihi lima puluh peratus daripada amaun
denda maksimum, termasuk denda harian, jika ada, dalam hal
suatu kesalahan yang berterusan, yang akan dikenakan kepada
orang itu jika dia telah disabitkan atas kesalahan itu.

(2) Apa-apa wang yang dibayar kepada Perbadanan menurut
peruntukan subseksyen (1) hendaklah dibayar ke dalam dan
menjadi sebahagian daripada Kumpulan Wang Disatukan.

(3) Sesuatu tawaran di bawah subseksyen (1) boleh dibuat pada
bila-bila masa selepas kesalahan itu dilakukan tetapi sebelum
apa-apa pendakwaan baginya dimulakan, dan jika amaun yang
ditentukan dalam tawaran itu tidak dibayar dalam masa yang
ditentukan dalam tawaran itu, atau apa-apa pelanjutan masa yang
diberikan oleh Perbadanan, pendakwaan bagi kesalahan itu boleh
dimulakan pada bila-bila masa selepas itu terhadap orang yang
kepadanya tawaran itu dibuat.

(4) Jika sesuatu kesalahan telah dikompaun di bawah subseksyen
(1), tiada pendakwaan boleh selepas itu dimulakan berkenaan
dengan kesalahan itu terhadap orang yang kepadanya tawaran
untuk mengkompaun itu dibuat.

**Mahkamah boleh memerintahkan pematuhan**

**198. Jika seseorang telah disabitkan atas suatu kesalahan di bawah**
Akta ini, mahkamah boleh, sebagai tambahan kepada apa-apa
denda atau tempoh pemenjaraan yang dikenakan, memerintahkan
orang itu untuk meremedi pelanggaran Akta ini yang berkenaan
dengannya orang itu telah disabitkan.

**Hukuman kewangan tambahan**

**199. Jika seseorang telah disabitkan atas suatu kesalahan di bawah**
Akta ini, mahkamah boleh, jika ia berpuas hati bahawa sebagai
akibat daripada pelakuan kesalahan itu orang yang disabitkan itu
memperoleh suatu faedah kewangan atau bahawa suatu faedah
kewangan telah terakru kepada orang itu, memerintahkan orang


-----

_Perbadanan Insurans Deposit Malaysia_ 169

yang disabitkan itu untuk membayar, walau apa pun amaun
maksimum mana-mana denda yang selainnya boleh dikenakan
di bawah Akta ini, suatu denda tambahan dalam suatu amaun
yang sama dengan anggaran mahkamah mengenai amaun faedah
kewangan itu.

**Perintah pematuhan atau penyekatan**

**200. Jika seseorang tidak mematuhi mana-mana peruntukan**
Akta ini yang terpakai berkenaan dengan orang itu, Perbadanan
boleh memohon kepada Mahkamah Tinggi untuk suatu perintah
mengarahkan orang itu supaya mematuhi atau menyekat orang itu
daripada bertindak melanggar peruntukan itu dan, atas permohonan
itu, mahkamah boleh memerintahkan sedemikian dan membuat
apa-apa perintah selanjutnya yang difikirkannya patut.

**Mendapatkan kembali denda**

**201. Segala denda yang kena dibayar di bawah Akta ini boleh**
didapatkan kembali dan dikuatkuasakan, dengan kos, atas guaman
oleh Perbadanan, dimulakan oleh Perbadanan dan, apabila didapatkan
kembali, hendaklah dibayar ke dalam dan menjadi sebahagian
daripada Kumpulan Wang Disatukan.

Bahagian XI

PERUNTUKAN AM

**Pengemukaan maklumat kepada Perbadanan**

**202.** (1) Melainkan jika diperuntukkan selainnya secara nyata
dalam Akta ini, jika, bagi maksud penjalanan mana-mana kuasanya,
pelaksanaan mana-mana fungsinya, atau penunaian mana-mana
tugasnya, di bawah Akta ini, Perbadanan menghendaki apa-apa
maklumat daripada suatu institusi anggota atau daripada manamana perbadanan yang berkaitan dengan suatu institusi anggota,
tentang apa-apa perkara yang berhubungan dengan urusan atau
hal ehwal institusi anggota atau perbadanan yang berkaitan itu,
institusi anggota atau perbadanan yang berkaitan itu hendaklah,
walau apa pun mana-mana peruntukan Akta Bank dan InstitusiInstitusi Kewangan 1989, Akta Bank Islam 1983, Akta Insurans 1996
atau Akta Takaful 1984, mengemukakan maklumat itu kepada
Perbadanan


-----

170 _Rang Undang-Undang_

(2) Mana-mana pegawai atau ejen institusi anggota atau
perbadanan yang berkaitan atau mana-mana orang lain yang
mempunyai akses atau memegang atau memiliki buku, rekod,
akaun atau dokumen lain suatu institusi anggota atau perbadanan
yang berkaitan hendaklah, jika pada bila-bila masa diminta
secara bertulis oleh Perbadanan untuk melakukan sedemikian,
mengemukakan buku, rekod, akaun atau dokumen lain itu kepada
Perbadanan sebagaimana yang dikehendakinya.

(3) Jika maklumat yang didapati oleh Perbadanan di bawah
subseksyen (1) atau (2) adalah berhubungan dengan akaun, urusan
atau hal ehwal mana-mana pelanggan mana-mana institusi anggota
atau perbadanan yang berkaitan yang membekalkan maklumat,
maka maklumat itu hendaklah menjadi rahsia antara Perbadanan
dengan institusi anggota atau perbadanan yang berkaitan yang
membekalkannya.

(4) Mana-mana orang yang tidak mematuhi apa-apa kehendak
di bawah seksyen ini melakukan suatu kesalahan dan boleh,
apabila disabitkan, didenda tidak melebihi tiga juta ringgit dan
boleh, sebagai tambahan, dikenakan denda harian tidak melebihi
tiga puluh ribu ringgit bagi tiap-tiap hari kesalahan itu berterusan
selepas sabitan.

**Pengemukaan maklumat kepada Bank Negara Malaysia**

**203. Bank Negara Malaysia berhak kepada semua maklumat yang**
didapati oleh atau dikemukakan kepada Perbadanan, sama ada
semasa menjalankan suatu pemeriksaan, penelitian atau selainnya,
berkenaan dengan urusan dan hal ehwal institusi anggota atau
mana-mana perbadanan yang berkaitan atau bersekutu dengannya
atau mana-mana orang yang berurusan dengan institusi anggota
itu atau mana-mana perbadanan yang berkaitan atau bersekutu
dengannya, yang berhubungan dengan keselamatan dan kekukuhan
atau pengendalian, institusi anggota itu.

**Niat untuk menggulung institusi anggota**

**204.** (1) Tiada resolusi oleh pemegang syer suatu institusi anggota
atau mana-mana orang lain untuk menggulung institusi anggota itu
boleh dikuatkuasakan tanpa kelulusan Mahkamah Tinggi terlebih
dahulu.


-----

_Perbadanan Insurans Deposit Malaysia_ 171

(2) Tiada permohonan boleh dibuat kepada Mahkamah Tinggi
bagi kelulusan suatu ketetapan untuk menggulung suatu institusi
anggota dan tiada prosiding penggulungan berkenaan dengan
suatu institusi anggota boleh dimulakan oleh mana-mana orang,
selain Bank Negara Malaysia atau Perbadanan, tanpa terlebih
dahulu memberikan notis bertulis selama tempoh tiga puluh
hari kepada Bank Negara Malaysia dan Perbadanan mengenai
niat untuk memohon kelulusan suatu resolusi untuk menggulung
institusi anggota atau mengemukakan suatu petisyen penggulungan
terhadap institusi anggota itu.

(3) Bagi mengelakkan keraguan, seksyen ini terpakai bagi
bekas institusi anggota yang keanggotaannya telah dibatalkan
atau ditamatkan di bawah Akta ini.

**Pengiktirafan kehakiman**

**205. Mahkamah hendaklah memberikan pengiktirafan kehakiman**
mengenai—

_(a)_ apa-apa fakta atau perkara yang dikehendaki disiarkan di

bawah Akta ini; dan

_(b)_ apa-apa fakta atau perkara yang dinyatakan dalam apa
apa perakuan atau surat cara yang dikeluarkan di bawah
Akta ini.

**Penggulungan Perbadanan**

**206. Tiada undang-undang bertulis yang berhubungan dengan**
ketidaksolvenan atau penggulungan mana-mana pertubuhan
perbadanan terpakai bagi Perbadanan dan dalam apa jua keadaan
urusan dan hal ehwal Perbadanan tidak boleh digulungkan.

**Kekebalan**

**207.** (1) Tiada tindakan, guaman, pendakwaan atau prosiding
apa-apa jua pun, boleh dibuat atau dibawa, dimulakan atau
dikekalkan dalam mana-mana mahkamah, tribunal atau di hadapan
mana-mana pihak berkuasa lain terhadap—

_(a)_ Kerajaan Malaysia atau sesuatu Kerajaan Negeri;

_(b)_ Menteri;


-----

172 _Rang Undang-Undang_

_(c)_ Perbadanan;

_(d)_ Bank Negara Malaysia;

_(e)_ mana-mana pengarah, pegawai atau pekerja mana-mana

Kerajaan, Perbadanan atau Bank Negara Malaysia, sama
ada secara peribadi atau atas sifat rasminya;

_(f)_ mana-mana orang yang dilantik di bawah perenggan 99(1)(c),

mana-mana penerima, pengurus, penerima dan pengurus,
pelikuidasi atau konservator yang dilantik menurut Akta
ini, Jawatankuasa Pentaksir atau mana-mana anggota
Jawatankuasa Pentaksir;

_(g)_ mana-mana pengarah, pegawai atau pekerja suatu institusi

perantaraan atau mana-mana subsidiari milik penuh
Perbadanan; atau

_(h)_ mana-mana orang yang bertindak secara sah bagi pihak

mana-mana Kerajaan, Perbadanan, Bank Negara Malaysia
atau mana-mana pengarah, pegawai atau pekerja, sama
ada secara peribadi atau atas sifatnya sebagai seorang
yang bertindak bagi pihak sedemikian,

bagi atau disebabkan oleh, atau berkenaan dengan, apa-apa
perbuatan yang dilakukan atau pernyataan yang dibuat atau
ditinggal daripada dilakukan atau dibuat, atau yang berupa sebagai
dilakukan atau dibuat atau ditinggalkan daripada dilakukan atau
dibuat, menurut atau dalam melaksanakan, atau penurutan atau
pelaksanaan yang dimaksudkan terhadap, Akta ini, atau apa-apa
perintah secara bertulis, arahan, petunjuk, notis atau apa-apa jua
pun perkara lain yang dikeluarkan di bawah Akta ini:

Dengan syarat bahawa perbuatan atau pernyataan itu telah
dilakukan atau dibuat, atau ditinggalkan daripada dilakukan atau
dibuat, dengan suci hati.

(2) Perbuatan atau pernyataan yang disebut dalam proviso kepada
subseksyen (1) hendaklah disifatkan, melainkan jika dibuktikan
sebaliknya, sebagai dilakukan atau dibuat, atau ditinggalkan
daripada dilakukan atau dibuat, dengan suci hati.


-----

_Perbadanan Insurans Deposit Malaysia_ 173

(3) Dalam apa-apa hal tetapi tertakluk kepada subseksyen (4),
apa-apa tindakan, guaman atau prosiding oleh mana-mana orang
di bawah Akta ini terhad kepada suatu tuntutan ganti rugi sahaja
bagi apa-apa kerugian yang ditanggung oleh orang itu.

(4) Bagi mengelakkan keraguan–

_(a)_ walau apa pun tindakan, guaman atau prosiding yang

disebut dalam subseksyen (3), mana-mana orang yang
disebut dalam perenggan (1)(a) hingga _(h) hendaklah_
terus menjalankan mana-mana atau semua kuasanya di
bawah Akta ini atau selainnya; dan

_(b)_ seseorang yang menuntut telah menanggung apa-apa

kerugian berhubung dengan apa-apa perkara yang
ditentukan oleh Jawatankuasa Pentaksir di bawah Jadual
Pertama hendaklah terlebih dahulu menghabiskan semua
remedinya di bawah Jadual Pertama sebelum memulakan
apa-apa tindakan, guaman atau prosiding lain berkenaan
dengan tuntutan itu.

(5) Bagi maksud seksyen ini, mana-mana anggota pentadbiran
Kerajaan Malaysia atau Kerajaan Negeri hendaklah disifatkan
sebagai seorang pegawai Kerajaan itu.

(6) Tiada apa-apa dalam subseksyen (1) boleh ditafsirkan sebagai
melepaskan Perbadanan daripada obligasi untuk membuat bayaran
berkenaan dengan suatu deposit yang diinsuranskan atau manfaat
takaful atau insurans yang dilindungi di bawah Akta ini.

**Pemakaian dan ketidakpakaian Akta lain**

**208.** (1) Tertakluk kepada seksyen 207, Akta Perlindungan Pihak
Berkuasa Awam 1948 [Akta 198] hendaklah terpakai bagi apa-apa
tindakan, guaman, pendakwaan atau prosiding terhadap Perbadanan
atau mana-mana pengarah, pegawai atau pekerja Perbadanan
berkenaan dengan mana-mana perbuatan atau peninggalan, yang
dibuat atau dilakukan olehnya atas sifat rasminya.

(2) Akta Pemberi Pinjam Wang 1951 [Akta 400] tidak terpakai
bagi Perbadanan.


-----

174 _Rang Undang-Undang_

**Kuasa untuk membuat peraturan-peraturan, kaedah-kaedah,**
**perintah, undang-undang kecil, arahan, garis panduan,**
**pekeliling atau nota**

**209.** (1) Perbadanan boleh membuat—

_(a)_ dengan kelulusan Menteri, apa-apa peraturan-peraturan,

kaedah-kaedah atau perintah; atau

_(b)_ undang-undang kecil, arahan, garis panduan, pekeliling

atau nota,

sebagaimana yang perlu atau suai manfaat untuk melaksanakan
sepenuhnya peruntukan Akta ini, untuk menjalankan atau mencapai
matlamat dan maksud Akta ini, atau mana-mana peruntukannya,
atau untuk melaksanakan peruntukan Akta ini selanjutnya, dengan
lebih baik atau lebih mudah.

(2) Mana-mana peraturan-peraturan, kaedah-kaedah, perintah,
undang-undang kecil, arahan, garis panduan, pekeliling atau nota
yang dibuat di bawah seksyen ini boleh berhubungan dengan
semua, atau mana-mana kelas, kategori atau perihalan orang dan
peruntukan yang berlainan boleh dibuat bagi orang, kelas, kategori
atau perihalan orang yang berlainan.

(3) Tanpa menjejaskan keluasan subseksyen (1), peraturanperaturan, kaedah-kaedah, perintah, undang-undang kecil, arahan,
garis panduan, pekeliling atau nota boleh dibuat berkenaan
dengan—

_(a)_ borang, termasuk borang pemberitahuan, notis dan perakuan,

bagi maksud Akta ini;

_(b)_ kelakuan, urusan dan hal ehwal Perbadanan;

_(c)_ deposit pemegang amanah, pemilik bersama atau perniagaan

atau amalan profesional;

_(d)_ perlindungan deposit, bayaran berkenaan dengan deposit

diinsuranskan dan hal berkaitan dengannya mengenai
yang berikut:

(i) jika seseorang telah mendepositkan dengan dua

anggota penerima deposit atau lebih yang bergabung
dan terus beroperasi sebagai satu anggota penerima
deposit;


-----

_Perbadanan Insurans Deposit Malaysia_ 175

(ii) jika deposit dengan suatu anggota penerima deposit

akan diperolehi oleh seseorang yang bukan anggota
penerima deposit; atau

(iii) jika draf bank, cek atau surat cara bayaran lain yang

seumpamanya atau arahan bayaran atau penjelasan
telah memasuki suatu sistem pembayaran;

_(e)_ keutamaan bayaran antara deposit Islam yang berasaskan

jagaan dan deposit Islam yang lain;

_(f)_ membahagikan deposit Islam yang berlainan jenis yang

tidak berasaskan jagaan, kepada kategori yang berbeza
dan menetapkan keutamaan bayaran antara kategori
deposit Islam yang berbeza itu;

_(g)_ pulangan atau bunga yang kena dibayar di bawah

subsubperenggan 3(10)(j) Jadual Ketiga;

_(h)_ perlindungan manfaat takaful atau insurans, bayaran

berkenaan dengan manfaat dilindungi dan perkara yang
berkaitan, jika seseorang berhak kepada manfaat takaful
atau insurans daripada dua anggota penanggung insurans
atau lebih yang bergabung dan terus beroperasi sebagai
satu anggota penanggung insurans;

_(i)_ membahagikan manfaat perpaduan keluarga atau takaful

am yang berlainan jenis kepada kategori yang berbeza
dan menetapkan suatu keutamaan bayaran antara kategori
manfaat takaful yang berbeza itu;

_(j)_ menentukan tarikh dan kadar penukaran kepada Ringgit

bagi maksud membuat bayaran di bawah Bahagian
IV berkenaan dengan deposit mata wang asing yang
diinsuranskan;

_(k)_ borang, kaedah dan tatacara bagi mengkompaun kesalahan;

dan

_(l)_ apa-apa jua di bawah Akta ini yang dikehendaki atau

dibenarkan untuk dibuat sebagai peraturan-peraturan,
kaedah-kaedah, perintah, undang-undang kecil, arahan,
garis panduan, pekeliling atau nota.

(4) Apa-apa peraturan-peraturan atau perintah yang dibuat
di bawah seksyen ini hendaklah disiarkan dalam _Warta dan_
hendaklah dibentangkan di hadapan Dewan Rakyat secepat yang
dapat dilaksanakan selepas penyiarannya.


-----

176 _Rang Undang-Undang_

Bahagian XII

PEMANSUHAN, KECUALIAN DAN PERALIHAN

**Pemansuhan**

**210. Akta Perbadanan Insurans Deposit Malaysia 2005**
dimansuhkan.

**Kecualian dan peralihan**

**211. Walau apa pun pemansuhan Akta Perbadanan Insurans**
Deposit Malaysia 2005 di bawah seksyen 210—

_(a)_ semua pengarah Perbadanan dan Ketua Pegawai Eksekutif

yang memegang jawatan di bawah Akta yang dimansuhkan
sebaik sebelum permulaan kuat kuasa Akta ini hendaklah
disifatkan telah dilantik di bawah Akta ini dan hendaklah
terus memegang jawatan itu bagi tempoh jawatan masingmasing yang belum habis tempohnya di bawah Akta
yang dimansuhkan pada masa Akta itu dimansuhkan di
bawah seksyen 210;

_(b)_ kumpulan wang insurans deposit Islam dan kumpulan

wang insurans deposit konvensional yang disenggara
dan ditadbirkan oleh Perbadanan di bawah Akta yang
dimansuhkan hendaklah disifatkan telah dan terus
disenggara dan ditadbirkan oleh Perbadanan di bawah
Akta ini;

_(c)_ perundangan subsidiari dan apa-apa kelulusan, arahan,

keputusan, pengecualian, syor, penentuan, notis dan
perbuatan atau benda lain yang dikeluarkan, dibuat atau
dilakukan di bawah Akta yang dimansuhkan dan berkuat
kuasa atau mempunyai kesan sebaik sebelum permulaan
kuat kuasa Akta ini, hendaklah disifatkan telah dibuat atau
dilakukan di bawah peruntukan yang bersamaan Akta ini,
dan hendaklah terus mempunyai kuat kuasa dan kesan
sepenuhnya berhubung dengan orang yang kepadanya
ia terpakai sehingga dipinda atau digantikan;

_(d)_ semua transaksi, urus niaga, kontrak, surat kuasa wakil

atau perkiraan yang disempurnakan atau dibuat menurut
undang-undang dan semua urusan yang dilakukan menurut
undang-undang, di bawah atau mengikut Akta yang
dimansuhkan dengan mana-mana orang lain hendaklah


-----

_Perbadanan Insurans Deposit Malaysia_ 177

disifatkan telah disempurnakan, dibuat atau dilakukan
menurut undang-undang dan secara sah, di bawah atau
mengikut Akta ini, dan dengan demikian itu, apa-apa hak
atau liabiliti di bawah transaksi, urus niaga atau urusan
itu yang wujud sebaik sebelum permulaan kuat kuasa
Akta ini, hendaklah disifatkan sebagai terus menurut
undang-undang dan sah di bawah Akta ini;

_(e)_ tiada apa jua pun boleh menjejaskan liabiliti mana-mana

orang untuk didenda, didakwa atau dihukum bagi apaapa pelanggaran atau kesalahan yang dilakukan di bawah
Akta yang dimansuhkan sebaik sebelum permulaan kuat
kuasa Akta ini;

_(f)_ apa-apa surat ikatan yang dikeluarkan atau disempurnakan

secara sah di bawah Akta yang dimansuhkan hendaklah
disifatkan telah dikeluarkan atau disempurnakan menurut
undang-undang dan secara sah di bawah atau mengikut
Akta ini;

_(g)_ apa-apa harta alih, harta tak alih dan aset yang dibeli,

diperoleh, dipajak atau dipegang oleh Perbadanan di
bawah Akta yang dimansuhkan hendaklah disifatkan
telah dibeli, diperoleh, dipajak atau dipegang di bawah
atau mengikut Akta ini;

_(h)_ apa-apa sebutan mengenai Akta yang dimansuhkan dalam

mana-mana undang-undang bertulis hendaklah ditafsirkan
sebagai sebutan mengenai Akta ini dan apa-apa sebutan
mana-mana peruntukan tertentu Akta yang dimansuhkan
dalam mana-mana undang-undang bertulis hendaklah
ditafsirkan sebagai sebutan mengenai peruntukan Akta
ini yang hampir-hampir bersamaan dengan peruntukan
tertentu itu;

_(i)_ apa-apa perbuatan yang dikehendaki dilakukan di bawah

Akta yang dimansuhkan hendaklah disifatkan sebagai
dikehendaki dilakukan di bawah atau mengikut Akta
ini;

_(j)_ apa-apa hak, faedah, keistimewaan, obligasi atau liabiliti

yang diperoleh, terakru atau ditanggung di bawah Akta
yang dimansuhkan, termasuk apa-apa obligasi untuk
memelihara kerahsiaan, tidaklah terjejas oleh Akta ini
dan hendaklah terus berkuat kuasa dan mempunyai kesan
sepenuhnya; dan


-----

178 _Rang Undang-Undang_

_(k)_ semua perbuatan atau benda yang dilakukan mengikut

Akta yang dimansuhkan hendaklah disifatkan telah
dilakukan mengikut Akta ini dan sewajarnya, hendaklah
terus sah di bawah Akta ini.

**Pemindahan kumpulan wang tertentu daripada Bank Negara**
**Malaysia**

**212. Pada suatu tarikh yang ditetapkan oleh Menteri atas syor**
Perbadanan dan Bank Negara Malaysia, wang dan apa-apa aset
lain yang berada dalam kredit kumpulan wang skim jaminan
insurans am dan hayat yang ditubuhkan di bawah seksyen 173
Akta Insurans 1996 hendaklah dipindahkan oleh Bank Negara
Malaysia kepada Perbadanan dan dikreditkan secara bersamaan
oleh Perbadanan kepada kumpulan wang perlindungan insurans
am dan kumpulan wang perlindungan insurans hayat.

Jadual Pertama

[Seksyen 104]

JAWATANKUASA PENTAKSIR

**Tafsiran**

1. Dalam seksyen 104 dan Jadual ini—

“harga transaksi” ertinya balasan bersih yang diterima atau boleh diterima

oleh suatu institusi anggota bagi mana-mana aset institusi anggota yang dianggap
oleh Perbadanan sebagai substansial atau mana-mana perniagaan institusi
anggota yang telah dijual atau selainnya dilupuskan, sama ada melalui satu
surat cara pindah milik atau lebih atau apa-apa cara lain, semasa Perbadanan
atau orang dilantik berada dalam kawalan di bawah perenggan 99(1)(c), dan
jika aset atau perniagaan institusi anggota telah dijual atau selainnya dilupuskan
dalam dua transaksi atau lebih, ertinya agregat balasan bersih.

“institusi anggota” ertinya suatu institusi anggota yang diambil alih kawalannya

oleh Perbadanan atau orang dilantik di bawah perenggan 99(1)(c);

“pemegang syer menentang” ertinya pemegang syer suatu institusi anggota,

sama ada secara berseorangan atau kolektif yang memegang agregat tidak
kurang daripada sepuluh peratus daripada modal dikeluarkan dan berbayar
institusi anggota, pada masa yang ditentukan oleh Perbadanan dalam notis
yang dikeluarkan di bawah subperenggan 2(1);


-----

_Perbadanan Insurans Deposit Malaysia_ 179

“pemiutang menentang” ertinya pemiutang suatu institusi anggota, sama

ada secara berseorangan atau kolektif yang memegang agregat tidak kurang
daripada sepuluh peratus daripada hutang belum dijelaskan yang cair dan
tidak bercagar institusi anggota berdasarkan kepada rekod institusi anggota,
pada masa yang ditentukan oleh Perbadanan dalam notis yang dikeluarkan di
bawah subperenggan 2(1);

**Notis transaksi**

2. (1) Jika mana-mana aset institusi anggota yang dianggap Perbadanan sebagai
substansial atau mana-mana perniagaan institusi anggota telah dijual atau
selainnya dilupuskan, sama ada melalui satu surat cara pindah milik atau lebih
atau apa-apa cara lain dan sama ada dalam satu transaksi atau lebih (dalam
Jadual ini disebut secara kolektif sebagai “transaksi itu”), semasa Perbadanan
atau orang dilantik berada dalam kawalan di bawah perenggan 99(1)(c),
Perbadanan atau orang dilantik hendaklah memberikan notis mengenai jualan
atau pelupusan lain itu pada suatu tarikh yang ditentukan oleh Perbadanan,
selepas transaksi itu dianggap Perbadanan sebagai telah selesai secara substansial,
dalam sekurang-kurangnya dua akhbar harian yang disiarkan di Malaysia, salah
satu daripadanya hendaklah dalam bahasa kebangsaan.

(2) Notis di bawah subperenggan (1) hendaklah—

_(a)_ menyatakan harga transaksi atau memperihalkan bagaimana harga

transaksi akan dikira; dan

_(b)_ menyatakan bahawa—

(i) jika institusi anggota berada dalam penggulungan, pelikuidasi

boleh, tidak lebih daripada sembilan puluh hari dari tarikh
notis yang disebut dalam subperenggan (1), memohon secara
bertulis kepada Perbadanan bagi suatu kajian semula oleh
Jawatankuasa Pentaksir mengenai kemunasabahan harga
transaksi atau pengagihan dan penggunaan harga transaksi,
atau kedua-duanya; atau

(ii) jika institusi anggota tidak berada dalam penggulungan—

(A) pemiutang menentang boleh, tidak lebih daripada dua

puluh satu hari dari tarikh notis yang disebut dalam
subperenggan (1), memohon secara bertulis kepada
Perbadanan bagi suatu kajian semula oleh Jawatankuasa
Pentaksir mengenai kemunasabahan harga transaksi
atau pengagihan dan penggunaan harga transaksi, atau
kedua-duanya; dan

(B) jika tiada permohonan dibuat oleh pemiutang

menentang dalam tempoh masa yang dinyatakan
dalam subsubsubsubperenggan (A), pemegang syer
menentang boleh, tidak lebih daripada dua puluh
satu hari selepas tempoh masa itu, memohon secara
bertulis kepada Perbadanan bagi suatu kajian semula
oleh Jawatankuasa Pentaksir mengenai kemunasabahan
harga transaksi.


-----

180 _Rang Undang-Undang_

(3) Suatu permohonan di bawah subsubperenggan (2)(b) hendaklah dalam

bentuk yang ditetapkan oleh Perbadanan.

**Kajian semula oleh Jawatankuasa Pentaksir**

3. (1) Jika Perbadanan menerima suatu permohonan yang disebut dalam
subsubperenggan 2(2)(b), ia hendaklah dalam tempoh masa yang munasabah
menubuhkan suatu Jawatankuasa Pentaksir dan merujukkan permohonan itu
kepada Jawatankuasa itu.

(2) Suatu Jawatankuasa Pentaksir hendaklah terdiri daripada tiga orang

anggota yang dipilih daripada suatu panel yang mengandungi sepuluh orang
yang dilantik oleh Menteri.

(3) Orang yang dilantik ke panel itu hendaklah layak dan berupaya melaksanakan

fungsi Jawatankuasa Pentaksir, setiap orang mempunyai sekurang-kurangnya
pengalaman selama lima belas tahun dalam bidang audit, penilaian, perakaunan
atau kewangan dan panel itu hendaklah termasuk sekurang-kurangnya yang
berikut:

_(a)_ seorang juruaudit syarikat atau pelikuidasi yang diluluskan di bawah

Akta Syarikat 1965;

_(b)_ seorang akauntan yang mempunyai kelayakan profesional; dan

_(c)_ seorang penilai yang mempunyai kelayakan profesional.

(4) Orang yang berikut tidak layak untuk dilantik ke panel itu:

_(a)_ suatu perbadanan;

_(b)_ seorang bankrap belum lepas;

_(c)_ seorang pemegang gadaian atau gadai janji mana-mana aset institusi

anggota;

_(d)_ seorang juruaudit institusi anggota; atau

_(e)_ seorang pegawai institusi anggota.

(5) Tiada tindakan atau prosiding Jawatankuasa Pentaksir menjadi tidak

sah semata-mata oleh sebab—

_(a)_ apa-apa kecacatan dalam keanggotaan Jawatankuasa Pentaksir; atau

_(b)_ apa-apa peninggalan, kecacatan atau ketidakteraturan dalam prosiding

Jawatankuasa Pentaksir.

**Kuasa Jawatankuasa Pentaksir**

4. (1) Apabila suatu permohonan dirujukkan kepada Jawatankuasa Pentaksir di
bawah subperenggan 3(1), ia hendaklah mengkaji semula kemunasabahan harga
transaksi atau pengagihan dan penggunaan harga transaksi, atau kedua-duanya,
mengikut permintaan dalam permohonan itu.


-----

_Perbadanan Insurans Deposit Malaysia_ 181

(2) Dalam mengkaji semula kemunasabahan harga transaksi, Jawatankuasa

Pentaksir hendaklah mengambil kira perkara yang berikut:

_(a)_ apa-apa perkara yang dianggapnya berkaitan termasuk hakikat bahawa

suatu notis dalam perenggan 2 telah dikeluarkan; dan

_(b)_ keadaan pasaran yang terpakai bagi jualan atau pelupusan aset atau

perniagaan dalam suatu penerimaan atau penggulungan,

dan dalam semua keadaan ia hendaklah menolak nilai manfaat yang diperoleh
daripada apa-apa bantuan kewangan khas yang diperuntukkan, secara langsung
atau tidak langsung, kepada institusi anggota oleh Perbadanan atau Bank
Negara Malaysia.

(3) Walau apa pun subperenggan (2), jika suatu permohonan dibuat oleh

pemegang syer menentang dan Jawatankuasa Pentaksir berpendapat institusi
anggota adalah tidak solven, hakikat bahawa balasan bersih yang diterima adalah
tidak mencukupi untuk mengakibatkan apa-apa bayaran kepada pemegang syer
dan tiada apa-apa pun daripada balasan bersih itu diagihkan dan digunakan bagi
syer institusi anggota adalah disifatkan sebagai munasabah secara konklusif.

(4) Jika Jawatankuasa Pentaksir memutuskan bahawa—

_(a)_ harga transaksi adalah rendah daripada harga yang pada pendapatnya

adalah balasan munasabah bagi aset atau perniagaan itu (dalam
subperenggan ini disebut “harga munasabah”), ia hendaklah
menasihatkan Perbadanan supaya membayar kepada institusi anggota
itu perbezaan antara harga transaksi dengan harga munasabah dan
Perbadanan hendaklah dalam apa-apa tempoh yang ditentukan oleh
Jawatankuasa Pentaksir membayar perbezaan itu kepada institusi
anggota itu; atau

_(b)_ harga transaksi adalah harga munasabah pada pendapatnya, ia hendaklah

menasihatkan Perbadanan sewajarnya.

(5) Dalam mengkaji semula pengagihan harga transaksi, Jawatankuasa

Pentaksir hendaklah memutuskan sama ada harga transaksi telah atau akan
diagihkan antara pemiutang institusi anggota mengikut aturan keutamaan
dan takat yang sama seolah-olah aset atau perniagaan itu tidak dijual atau
selainnya dilupuskan oleh Perbadanan atau orang dilantik dan sebaliknya
institusi anggota telah digulungkan secara keseluruhannya dan semua asetnya
dijual atau selainnya dilupuskan untuk wang tunai.

(6) Jika Jawatankuasa Pentaksir memutuskan bahawa—

_(a)_ harga transaksi telah tidak atau tidak akan diagihkan dan digunakan

dalam cara yang diperihalkan dalam subperenggan (5), ia hendaklah
menasihatkan Perbadanan supaya membayar amaun yang berkenaan
kepada institusi anggota itu atau mengambil apa-apa langkah lain
untuk menghasilkan keputusan yang sama seolah-olah harga transaksi
telah atau akan diagihkan dan digunakan dalam cara yang diperihalkan
dalam subperenggan (5) dan Perbadanan hendaklah berbuat demikian
dalam apa-apa tempoh yang ditentukan oleh Jawatankuasa Pentaksir;
atau


-----

182 _Rang Undang-Undang_

_(b)_ harga transaksi telah atau akan diagihkan dan digunakan dalam cara

yang diperihalkan dalam subperenggan (5), ia hendaklah menasihatkan
Perbadanan sewajarnya.

(7) Jika Jawatankuasa Pentaksir memutuskan bahawa adalah adil dan

munasabah sekiranya bunga atau pulangan lain dibayar atas suatu amaun yang
kena dibayar di bawah subsubperenggan (4)(a) atau subsubperenggan (6)(a),
bunga atau pulangan itu hendaklah dibayar oleh Perbadanan pada kadar atau
dalam amaun yang diputuskan oleh Jawatankuasa itu sebagai adil dan munasabah
dalam apa-apa tempoh yang ditentukan oleh Jawatankuasa Pentaksir.

(8) Jika Jawatankuasa Pentaksir memutuskan bahawa adalah adil dan munasabah

sekiranya kos prosiding di hadapan Jawatankuasa Pentaksir diawardkan kepada
satu pihak terhadap pihak prosiding yang lain, amaun yang diputuskan oleh
Jawatankuasa itu sebagai adil dan munasabah untuk diawardkan kepada satu
pihak berkenaan dengan kosnya hendaklah dibayar oleh pihak yang lain itu
dalam apa-apa tempoh yang ditentukan oleh Jawatankuasa Pentaksir.

(9) Jawatankuasa Pentaksir hendaklah menyelesaikan sesuatu permohonan

yang dirujukkan kepadanya di bawah subperenggan 3(1) dalam tempoh tiga
bulan dari tarikh rujukan itu dibuat kepada Jawatankuasa Pentaksir atau dalam
apa-apa tempoh lain yang diluluskan oleh Menteri.

(10) Suatu perakuan yang ditandatangani oleh ketiga-tiga anggota Jawatankuasa

Pentaksir yang mengesahkan mana-mana keputusan Jawatankuasa Pentaksir
hendaklah menjadi keterangan muktamad bagi keputusan itu.

(11) Jika harga transaksi telah dibayar atau kena dibayar oleh suatu institusi

perantaraan, Perbadanan boleh menentukan mana-mana obligasi Perbadanan di
bawah subperenggan (4), (6), (7) atau (8) yang hendaklah dilaksanakan oleh
institusi perantaraan, secara keseluruhannya atau sebahagiannya, dalam tempat
dan menggantikan Perbadanan.

**Pemohon dimaklumkan mengenai keputusan Jawatankuasa Pentaksir**

5. Perbadanan hendaklah dengan secepat yang dapat dilaksanakan memaklumkan
pemohon mengenai keputusan Jawatankuasa Pentaksir di bawah subperenggan 4(9).

**Honorarium dan elaun**

6. Pentaksir yang dilantik di bawah subperenggan 3(1) hendaklah dibayar
apa-apa honorarium dan elaun sebagaimana yang ditentukan oleh Lembaga.


-----

_Perbadanan Insurans Deposit Malaysia_ 183

Jadual Kedua

[Subseksyen 99(5), 115(6) dan 180(5)]

PEMINDAHAN ASET DAN LIABILITI

**Tafsiran**

1. (1) Dalam Jadual ini, melainkan jika konteksnya menghendaki makna yang
lain—

“kepentingan berdaftar” ertinya apa-apa hak atau kepentingan dalam—

_(a)_ suatu gadaian yang dibuat oleh suatu syarikat dan boleh didaftarkan

di bawah Akta Syarikat 1965 dan yang didaftarkan sewajarnya
mengikut peruntukan yang berkenaan Akta itu; atau

_(b)_ tanah yang didaftarkan sewajarnya di bawah Akta Hakmilik Strata 1985

[Akta 318], Kanun Tanah Negara, Ordinan Tanah Sabah atau Kanun
Tanah Sarawak;

“kepentingan mengenai tanah” ertinya—

_(a)_ apa-apa kepentingan mengenai tanah, sama ada berdaftar atau boleh

didaftarkan, termasuk kepentingan yang baginya Akta Hakmilik Strata 1985
terpakai dan yang boleh dipindahmilikkan di bawah Bahagian Empat
Belas Kanun Tanah Negara atau Bahagian V Ordinan Tanah Sabah
atau Bahagian VI Kanun Tanah Sarawak;

_(b)_ apa-apa kaveat pemegang lien atau kaveat lain; atau

_(c)_ apa-apa hak atau kelayakan lain yang berhubungan dengan tanah;

“pemindah” dan “penerima pindahan” ertinya pihak masing-masing yang

dinyatakan sedemikian dalam suatu surat cara pindah milik.

“penanggung kewajipan” ertinya mana-mana orang yang berhutang suatu

kewajipan atau obligasi dalam apa-apa bentuk, sama ada pada masa sekarang
atau hadapan, dan sama ada terletak hak atau kontingen, kepada seseorang
pemindah, termasuk seseorang penanggung kewajipan di bawah suatu kemudahan
pembiayaan Islam, kemudahan kredit konvensional, cagaran atau hak dalam
tindakan yang lain;

“surat cara pindah milik” ertinya suatu perakuan yang dikeluarkan oleh

Perbadanan di bawah perenggan 2 dan termasuklah suatu surat cara pindah
milik gantian yang dikeluarkan di bawah perenggan 4;

“tarikh pindah milik” ertinya tarikh yang dinyatakan dalam suatu surat cara

pindah milik sebagai tarikh kuat kuasa pindahan suatu aset atau liabiliti;

(2) Sebutan mengenai “liabiliti” dalam Jadual ini ertinya keseluruhan atau

mana-mana bahagian liabiliti yang dipindahkan melalui suatu surat cara pindah
milik.


-----

184 _Rang Undang-Undang_

(3) Bagi mengelakkan keraguan, jika hanya suatu bahagian liabiliti

dipindahkan, peruntukan Jadual ini dan kesan pindahan, termasuklah surat cara
pindah milik, hendaklah berhubung dengan bahagian liabiliti yang dipindahkan
itu sahaja.

**Surat cara pindah milik**

2. (1) Jika Perbadanan bercadang untuk memindahmilikkan mana-mana aset atau
liabiliti menurut peruntukan Jadual ini, Perbadanan hendaklah mengeluarkan
suatu surat cara pindah milik mengikut Jadual ini.

(2) Bagi mengelakkan keraguan, Perbadanan boleh mengeluarkan suatu

surat cara pindah milik berkenaan dengan mana-mana perjanjian kewangan
yang layak.

(3) Walau apa pun mana-mana undang-undang lain atau mana-mana rukun

undang-undang atau perjanjian, suatu surat cara pindah milik hendaklah
mempunyai kesan mengikut peruntukan Jadual ini dan hendaklah mengikat
mana-mana orang yang terjejas dengannya.

(4) Suatu surat cara pindah milik boleh dalam apa-apa bentuk sebagaimana

yang ditentukan oleh Perbadanan.

(5) Suatu surat cara pindah milik hendaklah dikeluarkan di bawah meterai

perbadanan atau meterai faksimile Perbadanan.

(6) Suatu surat cara pindah milik boleh dikeluarkan oleh Perbadanan

sebelum, pada atau selepas tarikh pindah milik.

**Kesan surat cara pindah milik**

3. (1) Jika suatu aset dipindahkan di bawah suatu surat cara pindah milik—

_(a)_ dalam hal jika aset itu dipegang berseorangan oleh pemindah sebaik

sebelum tarikh pindah milik, aset itu hendaklah pada dan dari tarikh
pindah milik terletak hak pada penerima pindahan; dan

_(b)_ dalam hal jika aset itu dipegang bersesama oleh pemindah dan seorang

yang lain sebaik sebelum tarikh pindah milik, aset itu hendaklah pada
dan dari tarikh pindah milik terletak hak pada penerima pindahan
bersesama dengan seorang yang lain itu.

(2) Penerima pindahan hendaklah, pada dan dari tarikh pindah milik suatu

aset, memperoleh dan diletak hak dengan segala hak, hakmilik dan kepentingan
pemindah mengenai, pada masa sekarang dan hadapan, dan kewajipan berkenaan
dengan, aset itu, bebas daripada apa-apa bebanan kecuali apa-apa kepentingan
berdaftar yang terpakai pada tarikh pindah milik.


-----

_Perbadanan Insurans Deposit Malaysia_ 185

(3) Suatu surat cara pindah milik yang menyatakan bahawa suatu aset atau

liabiliti dipindahkan kepada penerima pindahan menjadi keterangan muktamad
mengenai pindahan itu pada tarikh yang dinyatakan dalam surat cara pindah
milik itu sebagai tarikh pindah milik.

(4) Tiada peruntukan dalam mana-mana undang-undang termasuk Akta

Undang-Undang Sivil 1956 [Akta 67], rukun undang-undang atau perjanjian
yang membataskan atau melarang hak pemindah atau menghendaki apa-apa
persetujuan untuk menyerahhakkan, menjual, melupuskan atau memindahkan
aset itu boleh terpakai atau mempunyai apa-apa kesan berkenaan dengan
pindahan kepada atau pemerolehan oleh penerima pindahan.

(5) Jika aset yang dipindahkan di bawah suatu surat cara pindah milik

ialah suatu kemudahan pembiayaan Islam atau kemudahan kredit konvensional,
penerima pindahan disifatkan telah memberikan pembiayaan, pendahuluan,
pinjaman atau kemudahan atau transaksi lain atau memberikan jaminan walau
pun pembiayaan, pendahuluan, pinjaman, kemudahan atau transaksi lain atau
jaminan itu telah diberikan, digunakan atau dikeluarkan oleh pemindah.

(6) Jika cagaran bagi suatu kemudahan pembiayaan Islam atau kemudahan

kredit konvensional yang dipindahkan di bawah suatu surat cara pindah milik
termasuk suatu syer—

_(a)_ bagi maksud perenggan 6a(9)(b) Akta Syarikat 1965, penerima pindahan,

disifatkan memegang suatu kepentingan mengenai syer hanya melalui
cagaran bagi maksud suatu transaksi yang dibuat dalam penjalanan
biasa perniagaan berkaitan dengan peminjaman wang; dan

_(b)_ kepentingan penerima pindahan dalam syer hendaklah diabaikan bagi

maksud seksyen 6a Akta Syarikat 1965.

(7) Tertakluk kepada subperenggan (8), berhubung dengan suatu liabiliti

yang dipindahkan di bawah suatu surat cara pindah milik—

_(a)_ penerima pindahan disifatkan telah mengambil alih liabiliti; dan

_(b)_ pemindah dibebaskan dan dilepaskan daripada liabiliti dan penerima

pindahan bertanggungan, bukannya pemindah, untuk melepaskan
liabiliti.

(8) Subperenggan (7) tidak terpakai bagi suatu pengambilalihan oleh

penerima pindahan akan sebahagian sahaja liabiliti yang tidak diinsuranskan
atau dilindungi oleh Perbadanan di bawah Akta ini.

(9) Bagi mengelakkan keraguan, jika sebahagian sahaja liabiliti dipindahkan

di bawah suatu surat cara pindah milik—

_(a)_ bahagian baki liabiliti yang tinggal tidak diambil alih oleh penerima

pindahan; dan

_(b)_ pemindah tidak dibebaskan atau dilepaskan daripada keseluruhan

liabiliti.


-----

186 _Rang Undang-Undang_

(10) Berhubung dengan suatu aset atau liabiliti yang dipindahkan di bawah

suatu surat cara pindah milik—

_(a)_ suatu perjanjian atau surat cara sedia ada, sama ada dalam bentuk

suatu surat ikatan, wasiat atau selainnya, atau perintah mana-mana
mahkamah, yang di bawah atau menurut kuasanya, pemindah
mempunyai hakmilik atau pemilikan kepentingan mengenai atau hak
kepada aset itu, hendaklah ditafsirkan dan hendaklah mempunyai kuat
kuasa seolah-olah apa-apa sebutan dalamnya mengenai pemindah
telah digantikan dengan sebutan mengenai penerima pindahan;

_(b)_ suatu perjanjian sedia ada yang di bawahnya pemindah ialah suatu

pihak hendaklah mempunyai kuat kuasa seolah-olah penerima pindahan
menjadi suatu pihak di bawahnya dan bukannya pemindah;

_(c)_ suatu petunjuk, arahan, mandat, surat kuasa wakil, kuasa, aku janji atau

persetujuan sedia ada, sama ada berhubung dengan suatu akaun atau
tidak, yang telah diberikan kepada pemindah, sama ada berseorangan
atau secara bersesama dengan orang lain, hendaklah mempunyai kuat
kuasa, seolah-olah diberikan kepada penerima pindahan sama ada
berseorangan atau bersesama dengan orang lain itu;

_(d)_ mana-mana cagaran yang dipegang sebaik sebelum tarikh pindah milik

oleh pemindah, atau oleh seorang penama atau pemegang amanah
bagi pemindah, sebagai cagaran untuk pembayaran atau pelepasan
apa-apa liabiliti mana-mana orang, hendaklah dipegang oleh penerima
pindahan atau penama atau pemegang amanah itu sebagai penama
atau pemegang amanah bagi penerima pindahan, dengan keutamaan
yang sama seperti yang ada pada pemindah, dan setakat liabiliti itu
hendaklah tersedia kepada penerima pindahan sebagai cagaran bagi
pembayaran atau pelepasan liabiliti itu, dan jika mana-mana cagaran
diluaskan kepada pendahuluan atau liabiliti pada masa hadapan, ia
hendaklah dipegang oleh dan tersedia kepada penerima pindahan
sebagai cagaran bagi pendahuluan atau liabiliti masa hadapan
kepada penerima pindahan mengikut cara yang sama dalam segala
hal sebagaimana pendahuluan atau liabiliti masa hadapan kepada
pemindah dijaminkan sebaik sebelum tarikh pindahmilik;

_(e)_ sebagai tambahan kepada apa-apa hak, kuasa atau remedi lain yang

diberikan kepada penerima pindahan dalam Jadual ini, penerima
pindahan hendaklah mempunyai hak, kuasa dan remedi pemindah
(dan khususnya, hak dan kuasa untuk mengambil atau menentang
prosiding undang-undang atau prosiding lain atau membuat atau
menentang permohonan kepada mana-mana pihak berkuasa) bagi
menentukan, melindungi atau menguatkuasakan hak, hakmilik atau
kepentingan yang terletak hak pada penerima pindahan atau menentang
mana-mana liabiliti, tuntutan atau kepentingan berdaftar seolah-olah
ia pada setiap masa ialah hak, hakmilik, kepentingan atau liabiliti
penerima pindahan, termasuklah hak, hakmilik, kepentingan atau
liabiliti berhubung dengan mana-mana prosiding undang-undang atau
prosiding lain atau permohonan kepada mana-mana pihak berkuasa
yang belum selesai sebaik sebelum tarikh pindah milik oleh atau
terhadap pemindah;


-----

_Perbadanan Insurans Deposit Malaysia_ 187

_(f)_ suatu penghakiman, award atau perintah yang diperoleh oleh pemindah

dan tidak diselesaikan sepenuhnya sebelum tarikh pindah milik boleh
dikuatkuasakan oleh penerima pindahan;

_(g)_ tiada pindahan kepada atau pemerolehan oleh penerima pindahan akan

menjadi tidak sah atau boleh menjadi tidak sah disebabkan oleh
pemakaian mana-mana undang-undang;

_(h)_ jika apa-apa—

(i) keuntungan atau pulangan lain (dalam subperenggan ini disebut

sebagai “pulangan”); atau

(ii) bunga,

yang kena dibayar di bawah suatu perjanjian diputuskan dengan

merujuk kepada kos dana atau kadar pinjaman asas atau sumber
rujukan lain yang digunakan oleh pemindah, atau ia tidak lagi
boleh diputuskan sebagaimana yang diperuntukkan dalam perjanjian
itu, pulangan atau bunga yang kena dibayar di bawah perjanjian
itu hendaklah sebagaimana yang ditetapkan di bawah seksyen 209
atau sebagaimana yang dipersetujui oleh penerima pindahan dengan
penanggung kewajipan perjanjian itu;

_(i)_ jika jagaan mana-mana barangan, benda atau dokumen dipegang oleh

pemindah sebagai baili sebaik sebelum tarikh pindah milik, barangan,
benda atau dokumen itu disifatkan telah berpindah kepada penerima
pindahan dan hak dan obligasi pemindah di bawah mana-mana
kontrak bailmen berkaitan dengan barangan, benda atau dokumen
itu hendaklah dipindahkan kepada penerima pindahan;

_(j)_ suatu surat cara boleh niaga atau arahan bayaran wang yang diberikan

kepada atau digunakan atau diterima oleh pemindah, atau kena dibayar
di tempat perniagaan pemindah, sama ada diberikan, digunakan atau
diterima sebelum, pada atau selepas tarikh pindah milik, hendaklah
mempunyai kesan yang sama pada dan dari tarikh pindah milik,
seolah-olah ia telah diberikan kepada atau digunakan atau diterima
oleh penerima pindahan atau kena dibayar di tempat perniagaan
penerima pindahan; dan

_(k)_ mana-mana akaun antara pemindah dengan pelanggannya hendaklah

menjadi akaun antara penerima pindahan dengan pelanggan itu,
tertakluk kepada syarat dan insiden yang ada hingga ketika itu, dan
akaun itu disifatkan bagi semua maksud sebagai satu akaun yang
berterusan.

(11) Suatu pindahan aset atau liabiliti di bawah suatu surat cara pindah

milik tidak boleh—

_(a)_ dianggap sebagai meletakkan—

(i) penerima pindahan;

(ii) pemindah;

(iii) mana-mana orang yang mendapat hakmilik daripada penerima

pindahan; atau


-----

188 _Rang Undang-Undang_

(iv) mana-mana orang lain,

dalam kedudukan mungkir atau ingkar di bawah apa-apa kontrak atau

pecah kepercayaan;

_(b)_ dianggap sebagai menimbulkan suatu hak atau kewajipan bagi mana
mana orang untuk—

(i) menamatkan, membatalkan atau mengubah suatu perjanjian;

(ii) menguatkuasakan atau mempercepat pelaksanaan suatu obligasi;

atau

(iii) mengkehendaki pelaksanaan suatu obligasi yang tidak selainnya

timbul untuk pelaksanaan;

_(c)_ dianggap sebagai meletakkan pemindah, penerima pindahan atau

mana-mana orang lain dalam kedudukan melanggar mana-mana
undang-undang, rukun undang-undang atau perjanjian yang melarang,
menyekat atau mengawal selia penyerahhakan, jualan, pelupusan atau
pindah milik apa-apa aset atau liabiliti atau penzahiran maklumat;

_(d)_ melepaskan seorang penjamin daripada suatu obligasi;

_(e)_ menidaksahkan atau melepaskan suatu kontrak atau cagaran; atau

_(f)_ dianggap sebagai menamatkan, membatalkan atau mengubah apa-apa

hak, keistimewaan, pengecualian (termasuk apa-apa pengecualian
cukai) atau keutamaan yang pemindah berhak kepadanya dan yang
menurut kuasa Jadual ini telah terletak hak pada penerima pindahan
atau yang wujud demi manfaat pemindah berhubung dengan mana-mana
aset atau liabiliti yang dipindahkan kepada penerima pindahan
menurut Jadual ini.

**Surat cara pindah milik gantian**

4. (1) Perbadanan boleh mengeluarkan suatu surat cara pindah milik baru (dalam
perenggan ini disebut “surat cara pindah milik gantian”) untuk menggantikan
mana-mana surat cara pindah milik yang telah dikeluarkannya sebelum ini
bagi tujuan membetulkan apa-apa peninggalan atau khilaf dalam surat cara
pindah milik itu.

(2) Apa-apa surat cara pindah milik gantian yang dikeluarkan di bawah

subperenggan (1) yang disempurnakan di bawah meterai perbadanan atau
meterai faksimile Perbadanan, yang menyatakan bahawa suatu aset atau liabiliti
telah dipindahkan kepada penerima pindahan menjadi keterangan muktamad
mengenai pindahan itu pada tarikh pindah milik yang dinyatakan dalam surat
cara pindah milik gantian itu.

(3) Jika mana-mana undang-undang menyatakan suatu tempoh masa yang

dalamnya suatu pindahan apa-apa aset atau liabiliti yang menjadi hal perkara
suatu surat cara pindah milik gantian hendaklah didaftarkan atau difailkan,
tempoh itu hendaklah bermula dari tarikh pindah milik yang dinyatakan dalam
surat cara pindah milik gantian atau tarikh surat cara pindah milik gantian itu
dikeluarkan, mengikut mana-mana yang kemudian.


-----

_Perbadanan Insurans Deposit Malaysia_ 189

(4) Apa-apa perbuatan yang dilakukan oleh penerima pindahan atau mana-mana

orang lain, dengan bergantung kepada suatu surat cara pindah milik yang
dikeluarkan sebelum ini tidaklah terjejas oleh mana-mana peninggalan atau
khilaf yang dibetulkan dalam suatu surat cara pindah milik gantian.

(5) Bagi maksud Akta ini, apa-apa sebutan mengenai suatu surat cara

pindah milik hendaklah disifatkan sebagai termasuk suatu sebutan mengenai
suatu surat cara pindah milik gantian.

**Peruntukan tambahan mengenai tanah**

5. (1) Walau apa pun peruntukan Kanun Tanah Negara, Ordinan Tanah Sabah,
Kanun Tanah Sarawak atau mana-mana undang-undang lain, apa-apa kaveat
atau perintah larangan yang telah dimasukkan, diendorskan, didaftarkan atau
diserah simpan, sebelum, pada atau selepas tarikh pindah milik tidaklah boleh
menghalang pindah milik apa-apa kepentingan mengenai tanah pemindah kepada
penerima pindahan.

(2) Jika suatu surat cara pindah milik meletak hak pada penerima pindahan

apa-apa kepentingan mengenai tanah—

_(a)_ di Semenanjung Malaysia, apabila diterima—

(i) bayaran fi yang ditetapkan; dan

(ii) surat cara pindah milik,

Pendaftar di bawah Kanun Tanah Negara hendaklah, tanpa memerlukan

apa-apa permohonan lanjut atau pemfailan apa-apa dokumen lanjut,
membuat suatu memorial pada dokumen hakmilik daftaran dan
membuat apa-apa catatan lain dan pada amnya melakukan segala
benda yang diperlukan untuk menguatkuasakan pindah milik itu;

_(b)_ di Sabah, apabila diterima—

(i) bayaran fi yang ditetapkan; dan

(ii) surat cara pindah milik,

Pendaftar di bawah Ordinan Tanah Sabah hendaklah, tanpa memerlukan

apa-apa permohonan lanjut atau pemfailan apa-apa dokumen lanjut,
membuat suatu memorial pada dokumen hakmilik daftaran dan
membuat apa-apa catatan lain dan pada amnya melakukan segala
benda yang diperlukan untuk menguatkuasakan pindah milik itu;

_(c)_ di Sarawak, apabila diterima—

(i) bayaran fi yang ditetapkan; dan

(ii) surat cara pindah milik,

Pendaftar di bawah Kanun Tanah Sarawak hendaklah, tanpa memerlukan

apa-apa permohonan lanjut atau pemfailan apa-apa dokumen lanjut,
membuat suatu memorial pada dokumen hakmilik daftaran dan
membuat apa-apa catatan lain dan pada amnya melakukan segala
benda yang diperlukan untuk menguatkuasakan pindah milik itu;


-----

190 _Rang Undang-Undang_

(3) Walau apa pun mana-mana peruntukan Kanun Tanah Negara, Ordinan

Tanah Sabah, Kanun Tanah Sarawak atau mana-mana undang-undang lain, suatu
surat cara pindah milik berkuat kuasa untuk meletak hak suatu kepentingan
mengenai tanah pada penerima pindahan pada tarikh pindah milik dan menjadi
keterangan muktamad mengenai pindah milik itu.

**Pendaftar lain hendaklah memberikan kuat kuasa kepada surat cara**
**pindah milik**

6. (1) Walau apa pun peruntukan mana-mana undang-undang lain, tiap-tiap
pendaftar mahkamah, Pendaftar Syarikat, pendaftar kapal Malaysia, depositori
pusat, ejen depositori yang dibenarkan dan mana-mana orang yang menyenggara
suatu daftar atau rekod pemilikan, kepentingan atau cagaran (dalam perenggan
ini disebut “Pendaftar”) hendaklah, apabila menerima—

_(a)_ bayaran fi yang ditetapkan; dan

_(b)_ surat cara pindah milik,

tanpa memerlukan apa-apa permohonan lanjut atau pemfailan apa-apa dokumen
lanjut, melakukan segala benda dan membuat semua catatan atau memorial
dalam mana-mana daftar atau rekod yang disimpan oleh Pendaftar sebagaimana
yang perlu untuk memberikan kuat kuasa kepada pindah milik aset yang
berkaitan dengan surat cara pindah milik itu.

(2) Bagi maksud perenggan ini, subseksyen 112a(1) Akta Syarikat 1965

hendaklah disifatkan terpakai bagi penerima pindahan seolah-olah perkataan
“tiga puluh” dalam subseksyen itu telah digantikan dengan perkataan “seratus
lapan puluh”.

(3) Walau apa pun mana-mana peruntukan Akta Syarikat 1965 atau mana-mana

undang-undang lain, suatu surat cara pindah milik berkuat kuasa untuk meletak
hak pada penerima pindahan, mana-mana hakmilik, kepentingan atau cagaran
dalam aset atau untuk memindahkan liabiliti kepada penerima pindahan, pada
tarikh pindah milik dan menjadi keterangan muktamad mengenai pindah milik
atau pindahan itu.

**Kekebalan Pendaftar**

7. Seseorang Pendaftar atau orang yang menyenggara suatu daftar atau rekod
yang disebut di bawah perenggan 5 atau 6 tidaklah bertanggungan kepada
mana-mana orang berkenaan dengan pembuatan apa-apa memorial atau catatan
pada dokumen hakmilik daftaran atau mana-mana daftar atau rekod lain dengan
bergantung pada surat cara pindah milik itu.

**Gantian automatik dalam mana-mana prosiding undang-undang atau**
**yang lain**

8. Walau apa pun peruntukan mana-mana undang-undang lain, tiap-tiap
pendaftar mahkamah hendaklah apabila menerima suatu surat cara pindah
milik melakukan segala benda dan membuat segala catatan dalam mana-mana


-----

_Perbadanan Insurans Deposit Malaysia_ 191

daftar atau rekod yang disimpan oleh pendaftar itu sebagaimana yang perlu
untuk memberi kesan kepada penggantian automatik penerima pindahan di
tempat pemindah sebagai pihak dalam mana-mana prosiding undang-undang
atau yang lain.

**Pemindahan aset di luar Malaysia**

9. (1) Suatu surat cara pindah milik yang dikeluarkan di bawah Jadual ini
boleh berhubungan dengan mana-mana aset pemindah di luar Malaysia dan
kesan boleh diberikan sama ada mengikut apa-apa perjanjian bersaling yang
berhubungan dengan penguatkuasaan penghakiman yang wujud antara Malaysia
dengan negara atau wilayah di luar Malaysia di mana aset itu terletak, atau
jika tiada perjanjian sedemikian, mengikut undang-undang yang terpakai di
negara atau wilayah itu, dan sehingga peletakhakan itu diberi kesan sepenuhnya
di negara atau wilayah di luar Malaysia di mana aset itu terletak, pemindah
hendaklah memegang aset itu, bersama-sama mana-mana aset atau hak tambahan
yang terakru menurut kuasa aset itu atau apa-apa hak dalamnya, sebagai
seorang pemegang amanah demi manfaat penerima pindahan dan dengan
segera mengirimkan atau memindahkan kepada penerima pindahan apa-apa
wang atau benda lain yang bernilai yang diterima oleh pemindah disebabkan
oleh aset itu atau mana-mana aset atau hak tambahan itu.

(2) Atas permintaan penerima pindahan, pemindah, atas kosnya sendiri,

hendaklah mengambil segala langkah yang perlu untuk memastikan peletakhakan
mana-mana aset pemindah di luar Malaysia diberi kesan sepenuhnya di
bawah undang-undang yang terpakai di negara atau wilayah di mana aset itu
terletak.

Jadual Ketiga

[Seksyen 158]

PELETAKHAKAN STATUTORI

**Tafsiran**

1. (1) Dalam Jadual ini, melainkan jika konteksnya menghendaki makna yang
lain—

“kepentingan berdaftar” ertinya apa-apa hak atau kepentingan dalam—

_(a)_ suatu gadaian yang dibuat oleh suatu syarikat dan boleh didaftarkan

di bawah Akta Syarikat 1965 dan yang didaftarkan sewajarnya
mengikut peruntukan yang berkenaan Akta itu; atau

_(b)_ tanah yang didaftarkan sewajarnya di bawah Akta Hakmilik Strata 1985,

Kanun Tanah Negara, Ordinan Tanah Sabah atau Kanun Tanah
Sarawak;


-----

192 _Rang Undang-Undang_

“kepentingan mengenai tanah” ertinya—

_(a)_ apa-apa kepentingan mengenai tanah, sama ada berdaftar atau boleh

didaftarkan, termasuk kepentingan yang baginya Akta Hakmilik Strata 1985
terpakai dan yang boleh dipindahmilikkan di bawah Bahagian Empat
Belas Kanun Tanah Negara atau Bahagian V Ordinan Tanah Sabah
atau Bahagian VI Kanun Tanah Sarawak;

_(b)_ apa-apa kaveat pemegang lien atau kaveat lain; atau

_(c)_ apa-apa hak atau kelayakan lain yang berhubungan dengan tanah;

“kewajipan didedahkan”, berhubung dengan suatu perakuan peletakhakan,

ertinya suatu kewajipan atau liabiliti yang terhutang kepada penanggung
kewajipan oleh penjual di bawah atau berkenaan dengan aset dan kewajipan
atau liabiliti itu didedahkan oleh penjual kepada Perbadanan secara bertulis
sebelum tarikh peletakhakan;

“pembeli” ertinya seseorang yang kepadanya Perbadanan melupuskan sesuatu

aset;

“penanggung kewajipan” ertinya mana-mana orang yang berhutang suatu

kewajipan atau obligasi dalam apa-apa bentuk, sama ada pada masa sekarang
atau hadapan, dan sama ada terletak hak atau kontingen, kepada seseorang
pembeli, termasuk seseorang penanggung kewajipan di bawah suatu kemudahan
pembiayaan Islam, kemudahan kredit konvensional, cagaran atau hak dalam
tindakan yang lain;

“penjual” ertinya seseorang yang daripadanya Perbadanan memperoleh

sesuatu aset;

“perakuan peletakhakan” ertinya suatu perakuan yang dikeluarkan oleh

Perbadanan di bawah perenggan 3 dan termasuklah suatu perakuan peletakhakan
gantian yang dikeluarkan di bawah perenggan 5.

“perakuan pindah milik” ertinya suatu perakuan yang dikeluarkan oleh

Perbadanan di bawah perenggan 10 dan termasuklah suatu perakuan pindah
milik gantian yang dikeluarkan di bawah perenggan 11;

“tarikh peletakhakan” ertinya tarikh yang dinyatakan dalam suatu perakuan

peletakhakan sebagai tarikh yang suatu aset terletak hak pada Perbadanan atau
suatu subsidiari Perbadanan;

“tuntutan” ertinya apa-apa jenis tuntutan, pembelaan, tuntutan balas, penolakan,

prosiding undang-undang atau yang lain, tindakan, ekuiti atau kepentingan
ekuiti oleh seseorang penanggung kewajipan atau mana-mana pihak ketiga
terhadap penjual, atau yang berkenaan dengan suatu aset, sama ada pada masa
sekarang atau hadapan, dan sama ada terletak hak atau kontingen;

“tuntutan didedahkan”, berhubung dengan suatu perakuan peletakhakan,

ertinya apa-apa tuntutan khusus yang didedahkan oleh penjual kepada Perbadanan
secara bertulis sebelum tarikh peletakhakan;


-----

_Perbadanan Insurans Deposit Malaysia_ 193

**Peletakhakan**

2. Jika Perbadanan bercadang untuk memperoleh atau melupuskan suatu aset
menurut peruntukan peletakhakan statutori yang dinyatakan dalam Jadual ini,
Perbadanan hendaklah mengeluarkan suatu perakuan peletakhakan berkenaan
dengan perolehan itu atau suatu perakuan pindah milik berkenaan dengan
pelupusan itu mengikut Jadual ini.

**Perolehan**

3. (1) Suatu perakuan peletakhakan boleh dalam apa-apa bentuk sebagaimana
yang ditentukan oleh Perbadanan.

(2) Suatu perakuan peletakhakan hendaklah dikeluarkan di bawah meterai

perbadanan atau meterai faksimile Perbadanan.

(3) Suatu perakuan peletakhakan boleh dikeluarkan oleh Perbadanan sebelum,

pada atau selepas tarikh peletakhakan.

(4) Jika Perbadanan memperoleh suatu aset dengan mengeluarkan suatu

perakuan peletakhakan—

_(a)_ dalam hal jika aset itu dipegang berseorangan oleh penjual sebaik

sebelum tarikh peletakhakan, aset itu hendaklah pada dan dari tarikh
peletakhakan terletak hak pada Perbadanan; dan

_(b)_ dalam hal jika aset itu dipegang bersesama oleh penjual dan seorang

yang lain sebaik sebelum tarikh peletakhakan, aset itu hendaklah
pada dan dari tarikh peletakhakan terletak hak pada Perbadanan
bersesama dengan seorang yang lain itu.

(5) Perbadanan hendaklah, pada dan dari tarikh peletakhakan suatu aset,

memperoleh dan diletak hak dengan segala hak, hakmilik dan kepentingan
penjual dalam, pada masa sekarang dan hadapan, dan kewajipan didedahkan
berkenaan dengan, aset itu, bebas daripada apa-apa bebanan atau tuntutan
kecuali apa-apa kepentingan berdaftar yang terpakai pada tarikh peletakhakan
dan tuntutan didedahkan.

(6) Suatu perakuan peletakhakan yang menyatakan bahawa suatu aset terletak

hak pada Perbadanan menjadi keterangan muktamad mengenai peletakhakan itu
pada tarikh yang dinyatakan dalam perakuan peletakhakan itu sebagai tarikh
peletakhakan.

(7) Tiada peruntukan dalam mana-mana undang-undang termasuk

Akta Undang-Undang Sivil 1956, rukun undang-undang atau perjanjian yang
membataskan atau melarang hak penjual atau menghendaki apa-apa persetujuan
untuk menyerahhakkan, menjual, melupuskan atau memindahkan aset itu
boleh terpakai atau mempunyai apa-apa kesan berkenaan dengan apa-apa
perolehan atau pelupusan oleh Perbadanan, kecuali suatu pindah milik aset
kepada Perbadanan hendaklah tertakluk kepada apa-apa kehendak kelulusan
Pihak Berkuasa Negeri yang berkaitan yang mempunyai bidang kuasa terhadap
pindah milik itu.


-----

194 _Rang Undang-Undang_

(8) Jika aset yang Perbadanan perolehi mengikut Jadual ini ialah suatu

kemudahan pembiayaan Islam atau kemudahan kredit konvensional, Perbadanan
disifatkan telah memberikan pembiayaan, pendahuluan, pinjaman atau
kemudahan atau transaksi lain atau memberikan jaminan walaupun pembiayaan,
pendahuluan, pinjaman, kemudahan atau transaksi lain atau jaminan itu telah
diberikan, digunakan atau dikeluarkan oleh penjual.

(9) Jika cagaran bagi suatu kemudahan pembiayaan Islam atau kemudahan

kredit konvensional yang terletak hak di bawah Jadual ini termasuk suatu
syer—

_(a)_ bagi maksud perenggan 6a(9)(b) Akta Syarikat 1965, Perbadanan

disifatkan memegang suatu kepentingan dalam syer hanya melalui
cagaran bagi maksud suatu transaksi yang dibuat dalam perjalanan biasa
perniagaan berkaitan dengan peminjaman wang; dan

_(b)_ kepentingan Perbadanan dalam syer hendaklah diabaikan bagi maksud

seksyen 6a Akta Syarikat 1965.

(10) Berhubung dengan suatu aset yang terletak hak pada Perbadanan—

_(a)_ setiap penanggung kewajipan berkenaan dengan aset itu hendaklah

disifatkan telah membebaskan dan melepaskan penjual daripada
semua kewajipan didedahkan yang berkenaan dengan aset itu;

_(b)_ setiap penanggung kewajipan dan tiap-tiap orang lain yang mempunyai

apa-apa hak, hakmilik atau kepentingan dalam aset itu hendaklah
disifatkan telah bersetuju dengan dan menerima pengambilalihan
oleh Perbadanan akan semua kewajipan didedahkan yang berkenaan
dengan aset itu;

_(c)_ suatu perjanjian atau surat cara sedia ada, sama ada dalam bentuk

suatu surat ikatan, wasiat atau selainnya, atau perintah mana-mana
mahkamah, di bawah atau yang menurut kuasanya, penjual mempunyai
hakmilik atau pemilikan kepentingan dalam atau hak ke atas aset itu,
hendaklah ditafsirkan dan hendaklah mempunyai kuat kuasa seolah-olah
apa-apa sebutan dalamnya mengenai penjual telah digantikan dengan
sebutan mengenai Perbadanan;

_(d)_ suatu perjanjian sedia ada yang kepada penjual ialah suatu pihak

hendaklah mempunyai kuat kuasa setakat yang ia terpakai terhadap
hakmilik, kepentingan dan hak penjual kepada aset itu dan kewajipan
didedahkan, tuntutan didedahkan dan kepentingan berdaftar terhadap
aset itu seolah-olah Perbadanan menjadi suatu pihak kepadanya dan
bukannya penjual;

_(e)_ suatu petunjuk, arahan, mandat, surat kuasa wakil, kuasa, aku janji

atau persetujuan sedia ada yang telah diberikan kepada penjual, sama
ada berseorangan atau secara bersesama dengan orang lain, hendaklah
mempunyai kuat kuasa, seolah-olah diberikan kepada Perbadanan
sama ada berseorangan atau bersesama dengan orang lain itu;


-----

_Perbadanan Insurans Deposit Malaysia_ 195

_(f)_ mana-mana cagaran yang dipegang sebaik sebelum tarikh peletakhakan

oleh penjual, atau oleh seorang penama atau pemegang amanah bagi
penjual, sebagai cagaran untuk pembayaran atau pelepasan apa-apa
liabiliti mana-mana orang, hendaklah dipegang oleh Perbadanan atau
penama atau pemegang amanah itu sebagai penama atau pemegang
amanah bagi Perbadanan, dengan keutamaan yang sama seperti yang
ada pada penjual, dan setakat liabiliti itu hendaklah tersedia kepada
Perbadanan sebagai cagaran bagi pembayaran atau pelepasan liabiliti
itu, dan jika mana-mana cagaran diluaskan kepada pendahuluan atau
liabiliti pada masa hadapan, ia hendaklah dipegang oleh dan tersedia
kepada Perbadanan sebagai cagaran bagi pendahuluan atau liabiliti
masa hadapan kepada Perbadanan mengikut cara yang sama dalam
segala hal sebagaimana pendahuluan atau liabiliti masa hadapan
kepada penjual dijaminkan sebaik sebelum tarikh peletakhakan;

_(g)_ sebagai tambahan kepada apa-apa hak, kuasa atau remedi lain yang

diberikan kepada Perbadanan dalam Jadual ini, Perbadanan hendaklah
mempunyai hak, kuasa dan remedi penjual (dan khususnya, hak dan
kuasa untuk mengambil atau menentang prosiding undang-undang
atau prosiding lain atau membuat atau menentang permohonan
kepada mana-mana pihak berkuasa) bagi menentukan, melindungi
atau menguatkuasakan hak, hakmilik, kepentingan atau kewajipan
didedahkan yang terletak hak pada Perbadanan termasuklah hak,
hakmilik, kepentingan atau kewajipan didedahkan itu yang berkenaan
dengan mana-mana prosiding undang-undang atau prosiding lain atau
permohonan kepada mana-mana pihak berkuasa yang belum selesai
sebaik sebelum tarikh peletakhakan oleh atau terhadap penjual, dan
menentang mana-mana tuntutan didedahkan atau kepentingan berdaftar
seolah-olah ia pada setiap masa ialah hak, hakmilik, kepentingan
atau kewajipan Perbadanan;

_(h)_ suatu penghakiman, award atau perintah yang diperoleh oleh penjual

dan tidak dijelaskan sepenuhnya sebelum tarikh peletakhakan boleh
dikuatkuasakan oleh Perbadanan;

_(i)_ tiada pindahan kepada atau pemerolehan oleh Perbadanan akan menjadi

tidak sah atau boleh menjadi tidak sah disebabkan oleh pemakaian
mana-mana undang-undang;

_(j)_ jika apa-apa—

(i) keuntungan atau pulangan lain (dalam subperenggan ini disebut

“pulangan”); atau

(ii) bunga,

yang kena dibayar di bawah suatu perjanjian diputuskan dengan

merujuk kepada kos dana atau kadar pinjaman asas atau sumber
rujukan lain yang digunakan oleh penjual, atau ia tidak lagi boleh
diputuskan sebagaimana yang diperuntukkan dalam perjanjian itu,
pulangan atau bunga yang kena dibayar di bawah perjanjian itu
hendaklah sebagaimana yang ditetapkan di bawah seksyen 209 atau
sebagaimana yang dipersetujui oleh Perbadanan oleh dengan penanggung
kewajipan perjanjian itu;


-----

196 _Rang Undang-Undang_

_(k)_ jika jagaan mana-mana barangan, benda atau dokumen dipegang oleh

penjual sebagai baili sebaik sebelum tarikh peletakhakan, barangan,
benda atau dokumen itu disifatkan telah berpindah kepada Perbadanan
dan hak dan kewajipan didedahkan penjual di bawah mana-mana
kontrak bailmen berkaitan dengan barangan, benda atau dokumen itu
hendaklah dipindahkan kepada Perbadanan bebas daripada apa-apa
tuntutan kecuali tuntutan didedahkan; dan

_(l)_ suatu surat cara boleh niaga atau arahan bayaran wang yang

diberikan kepada atau digunakan atau diterima oleh penjual, sama
ada diberikan, digunakan atau diterima sebelum, pada atau selepas
tarikh peletakhakan, hendaklah mempunyai kesan yang sama pada
dan dari tarikh peletakhakan, seolah-olah ia telah diberikan kepada
atau digunakan atau diterima oleh Perbadanan.

(11) Peletakhakan mana-mana aset pada Perbadanan tidak boleh—

_(a)_ dianggap sebagai meletakkan—

(i) Perbadanan;

(ii) penjual;

(iii) mana-mana orang yang mendapat hakmilik daripada Perbadanan;

atau

(iv) mana-mana orang lain,

dalam kedudukan mungkir atau ingkar di bawah apa-apa kontrak atau

pecah kepercayaan;

_(b)_ dianggap sebagai menimbulkan suatu hak atau kewajipan bagi mana-mana

orang untuk—

(i) menamatkan, membatalkan atau mengubah suatu perjanjian;

(ii) menguatkuasakan atau mempercepat pelaksanaan suatu obligasi;

atau

(iii) menghendaki pelaksanaan suatu obligasi yang tidak selainnya

timbul untuk pelaksanaan;

_(c)_ dianggap sebagai meletakkan penjual, Perbadanan atau mana-mana

orang lain dalam kedudukan melanggar mana-mana undang-undang,
rukun undang-undang atau perjanjian yang melarang, menyekat atau
mengawal selia penyerahhakan, jualan, pelupusan atau pindah milik
apa-apa aset atau penzahiran maklumat;

_(d)_ melepaskan seorang penjamin daripada suatu obligasi;

_(e)_ menidaksahkan atau melepaskan suatu kontrak atau cagaran; atau

_(f)_ dianggap sebagai menamatkan, membatalkan atau mengubah apa-apa

hak, keistimewaan, pengecualian (termasuk apa-apa pengecualian
cukai) atau keutamaan yang penjual berhak kepadanya dan yang
menurut kuasa Jadual ini telah terletak hak pada Perbadanan.


-----

_Perbadanan Insurans Deposit Malaysia_ 197

(12) Dalam mana-mana prosiding yang dibawa oleh atau terhadap Perbadanan

berkenaan dengan apa-apa aset yang terletak hak pada Perbadanan menurut
Jadual ini, tiada seorang pun boleh, melainkan jika tuntutan itu ialah suatu
tuntutan dizahirkan, menimbulkan sebagai suatu tuntutan atau pembelaan
terhadap prosiding itu mana-mana perkara yang berikut:

_(a)_ orang itu ada atau mungkin ada suatu tolakan atau tuntutan balas

terhadap penjual atau mana-mana orang lain;

_(b)_ mana-mana orang mempunyai kepentingan terdahulu, sama ada di sisi

undang-undang atau ekuiti, dalam aset itu;

_(c)_ mana-mana orang menjadi pihak kepada atau mengambil bahagian

dalam apa-apa fraud, desakan, paksaan, pengaruh tidak wajar atau
salah nyataan;

_(d)_ terdapat kesilapan undang-undang atau fakta;

_(e)_ mana-mana perjanjian yang berkaitan dengan aset itu adalah bagi

melaksanakan maksud yang menyalahi undang-undang atau apa-apa
balasan yang diberikan atau diterima di bawahnya adalah menyalahi
undang-undang, atau matlamat perjanjian itu yang membentuk atau
menjadi sebahagian daripada aset itu adalah menyalahi undang-undang;

_(f)_ terdapat kegagalan balasan secara menyeluruh atau tiada balasan atau

terdapat apa-apa balasan yang gagal sebahagiannya;

_(g)_ orang yang menyempurnakan, disifatkan telah menyempurnakan atau

menjadi pihak kepada, apa-apa dokumen hakmilik aset itu atau
kontrak bertulis yang menjadi keterangan mengenai, menimbulkan
atau menjamin aset itu, tidak memahami dokumen itu;

_(h) orang yang menyempurnakan, disifatkan telah menyempurnakan atau_

menjadi pihak kepada, apa-apa dokumen hakmilik aset itu atau
kontrak bertulis yang menjadi keterangan mengenai menimbulkan
atau menjamin aset itu, tidak mempunyai keupayaan atau kuasa
untuk melakukan sedemikian; dan

_(i)_ terdapat suatu kekhilafan dalam mana-mana penyata akaun yang dikeluarkan

oleh penjual atau mana-mana orang lain yang berkenaan dengan
apa-apa hutang yang dengannya aset itu adalah berhubungan.

**Pengekalan hak**

4. (1) Seseorang yang dihalang daripada membuat suatu tuntutan terhadap
Perbadanan atau dihalang daripada menimbulkan suatu pembelaan terhadap
Perbadanan di bawah Jadual ini, adalah berhak meminta pampasan terhadap
penjual berkenaan dengan tuntutan itu.

(2) Jika mahkamah berpuas hati bahawa orang yang disebut dalam

subperenggan (1) mempunyai tuntutan terhadap penjual termasuk mana-mana
kepentingan ekuiti terdahulu dalam aset itu yang mungkin dapat ditimbulkan
atau dituntut oleh orang itu tetapi dihalang oleh subperenggan 3(12), orang
itu berhak mendapat pampasan daripada penjual berkenaan dengan tuntutan
itu sebagaimana yang dianggap adil dan munasabah oleh mahkamah.


-----

198 _Rang Undang-Undang_

**Perakuan peletakhakan gantian**

5. (1) Perbadanan boleh mengeluarkan suatu perakuan peletakhakan baru (dalam
perenggan ini disebut “perakuan peletakhakan gantian”) untuk menggantikan
mana-mana perakuan peletakhakan yang telah dikeluarkannya sebelum ini
bagi tujuan membetulkan apa-apa peninggalan atau khilaf dalam perakuan
peletakhakan itu.

(2) Apa-apa perakuan peletakhakan gantian yang dikeluarkan di bawah

subperenggan (1) yang disempurnakan di bawah meterai perbadanan atau
meterai faksimile Perbadanan, yang menyatakan bahawa suatu aset telah terletak
hak pada Perbadanan menjadi keterangan muktamad mengenai peletakhakan
itu pada tarikh peletakhakan yang dinyatakan dalam perakuan peletakhakan
gantian itu.

(3) Jika mana-mana undang-undang menyatakan suatu tempoh masa yang

dalamnya suatu pindahan apa-apa aset yang menjadi hal perkara suatu perakuan
peletakhakan gantian hendaklah didaftarkan atau difailkan, tempoh itu hendaklah
bermula dari tarikh peletakhakan yang dinyatakan dalam perakuan peletakhakan
gantian atau tarikh perakuan peletakhakan gantian itu dikeluarkan, mengikut
mana-mana yang kemudian.

(4) Apa-apa perbuatan yang dilakukan oleh Perbadanan atau mana-mana orang

lain, dengan bergantung pada suatu perakuan peletakhakan yang dikeluarkan
sebelum ini tidaklah terjejas oleh mana-mana peninggalan atau khilaf yang
dibetulkan dalam suatu perakuan peletakhakan gantian.

(5) Bagi maksud Akta ini, apa-apa sebutan mengenai suatu perakuan

peletakhakan hendaklah disifatkan sebagai termasuk suatu sebutan mengenai
suatu perakuan peletakhakan gantian.

**Peruntukan tambahan mengenai tanah**

6. (1) Walau apa pun peruntukan Kanun Tanah Negara, Ordinan Tanah Sabah,
Kanun Tanah Sarawak atau mana-mana undang-undang lain, apa-apa kaveat
atau perintah larangan yang telah dimasukkan, diendorskan, didaftarkan atau
diserah simpan, sebelum, pada atau selepas tarikh peletakhakan tidaklah boleh
menghalang suatu pindah milik apa-apa kepentingan mengenai tanah penjual
kepada Perbadanan.

(2) Jika suatu perakuan peletakhakan meletak hak pada Perbadanan apa-apa

kepentingan mengenai tanah—

_(a)_ di Semenanjung Malaysia, apabila diterima—

(i) bayaran fi yang ditetapkan; dan

(ii) perakuan peletakhakan,

Pendaftar di bawah Kanun Tanah Negara hendaklah, tanpa memerlukan

apa-apa permohonan lanjut atau pemfailan apa-apa dokumen lanjut,
membuat suatu memorial pada dokumen hakmilik daftaran dan
membuat apa-apa catatan lain dan pada amnya melakukan segala
benda yang diperlukan untuk menguatkuasakan peletakhakan itu;


-----

_Perbadanan Insurans Deposit Malaysia_ 199

_(b)_ di Sabah, apabila diterima—

(i) bayaran fi yang ditetapkan; dan

(ii) perakuan peletakhakan,

Pendaftar di bawah Ordinan Tanah Sabah hendaklah, tanpa memerlukan

apa-apa permohonan lanjut atau pemfailan apa-apa dokumen lanjut,
membuat suatu memorial pada dokumen hakmilik daftaran dan
membuat apa-apa catatan lain dan pada amnya melakukan segala
benda perkara yang diperlukan untuk menguatkuasakan peletakhakan
itu;

_(c)_ di Sarawak, apabila diterima—

(i) bayaran fi yang ditetapkan; dan

(ii) perakuan peletakhakan,

Pendaftar di bawah Kanun Tanah Sarawak hendaklah, tanpa memerlukan

apa-apa permohonan lanjut atau pemfailan apa-apa dokumen lanjut,
membuat suatu memorial pada dokumen hakmilik daftaran dan
membuat apa-apa catatan lain dan pada amnya melakukan segala
benda yang diperlukan untuk menguatkuasakan peletakhakan itu;

(3) Walau apa pun mana-mana peruntukan Kanun Tanah Negara, Ordinan

Tanah Sabah, Kanun Tanah Sarawak atau mana-mana undang-undang lain, suatu
perakuan peletakhakan berkuat kuasa untuk meletak hak suatu kepentingan
mengenai tanah pada Perbadanan pada tarikh peletakhakan dan menjadi
keterangan muktamad mengenai peletakhakan itu.

**Pendaftar lain hendaklah memberikan kuat kuasa kepada perakuan**
**peletakhakan**

7. (1) Walau apa pun peruntukan mana-mana undang-undang lain, tiap-tiap
pendaftar mahkamah, Pendaftar Syarikat, pendaftar kapal Malaysia, depositori
pusat, ejen depositori yang dibenarkan dan mana-mana orang yang menyenggara
suatu daftar atau rekod pemilikan, kepentingan atau cagaran (dalam perenggan
ini disebut “Pendaftar”) hendaklah, apabila menerima—

_(a)_ bayaran fi yang ditetapkan; dan

_(b)_ perakuan peletakhakan,

tanpa memerlukan apa-apa permohonan lanjut atau pemfailan apa-apa dokumen
lanjut, melakukan segala benda dan membuat semua catatan atau memorial
dalam mana-mana daftar atau rekod yang disimpan oleh Pendaftar sebagaimana
yang perlu untuk memberikan kuat kuasa kepada peletakhakan aset yang
berkaitan dengan perakuan peletakhakan itu.

(2) Bagi maksud perenggan ini, subseksyen 112a(1) Akta Syarikat 1965

hendaklah disifatkan terpakai bagi Perbadanan seolah-olah perkataan “tiga
puluh” dalam subseksyen itu telah digantikan dengan perkataan “seratus lapan
puluh”.


-----

200 _Rang Undang-Undang_

(3) Walau apa pun mana-mana peruntukan Akta Syarikat 1965 atau mana-mana

undang-undang lain, suatu perakuan peletakhakan berkuat kuasa untuk meletak
hak pada Perbadanan, mana-mana hakmilik, kepentingan atau cagaran dalam
aset pada tarikh peletakhakan dan adalah menjadi keterangan muktamad
mengenai peletakhakan itu.

**Kekebalan Pendaftar**

8. Seseorang Pendaftar atau orang yang menyenggara suatu daftar atau rekod
yang disebut di bawah perenggan 6 atau 7 tidaklah bertanggungan kepada
mana-mana orang berkenaan dengan pembuatan apa-apa memorial atau catatan
pada dokumen hakmilik daftaran atau mana-mana daftar atau rekod lain dengan
bergantung pada perakuan peletakhakan itu.

**Gantian automatik dalam mana-mana prosiding undang-undang atau**
**yang lain**

9. Walau apa pun peruntukan mana-mana undang-undang lain, tiap-tiap
pendaftar mahkamah hendaklah apabila menerima suatu perakuan peletakhakan
melakukan segala benda dan membuat segala catatan dalam mana-mana daftar
atau rekod yang disimpan oleh pendaftar itu sebagaimana yang perlu untuk
memberi kesan kepada penggantian automatik Perbadanan di tempat penjual
sebagai pihak dalam mana-mana prosiding undang-undang atau yang lain.

**Pelupusan**

10. (1) Perbadanan boleh mengeluarkan suatu perakuan pindah milik bagi
maksud menjual atau selainnya melupuskan mana-mana aset oleh Perbadanan
dan mana-mana harta yang terhadapnya Perbadanan memegang suatu cagaran,
sama ada sebagai pemegang gadaian, pemegang gadai janji, pemegang serah
hak, pemegang lien atau selainnya.

(2) Tertakluk kepada kelulusan, jika dikehendaki, badan pengawal selia

atau Pihak Berkuasa Negeri yang berkaitan yang mempunyai bidang kuasa
terhadap pelupusan suatu aset oleh Perbadanan, pelupusan itu kepada manamana pembeli hendaklah mempunyai kesan seperti suatu perolehan oleh
Perbadanan seolah-olah pembeli itu ialah Perbadanan di bawah perenggan 3
dan peruntukan perenggan 3 (kecuali subperenggan 3(12)) dan perenggan 6
hingga 9 hendaklah terpakai bagi pembeli itu sebagaimana ia terpakai bagi
Perbadanan, kecuali—

_(a)_ sebutan mengenai “penjual” hendaklah ditafsirkan sebagai mengenai

sebutan Perbadanan;

_(b)_ sebutan mengenai “Perbadanan” hendaklah ditafsirkan sebagai mengenai

sebutan pembeli itu;

_(c)_ sebutan mengenai “perakuan peletakhakan” hendaklah ditafsirkan

sebagai sebutan perakuan pindah milik; dan

_(d)_ sebutan mengenai “tarikh peletakhakan” hendaklah ditafsirkan sebagai

sebutan mengenai tarikh yang dinyatakan dalam perakuan pindah


-----

_Perbadanan Insurans Deposit Malaysia_ 201

(3) Suatu pelupusan aset oleh Perbadanan kepada seseorang pembeli

hendaklah mempunyai kesan memindahmilikkan kepada pembeli itu kesemua
hak, hakmilik, kepentingan dan kewajipan Perbadanan berhubung dengan aset
itu.

(4) Tertakluk kepada apa-apa kehendak kelulusan badan pengawalselia

atau Pihak Berkuasa Negeri yang berkaitan terhadap pindah milik itu, suatu
perakuan pindah milik yang menyatakan suatu aset telah dipindahmilik kepada
pembeli menjadi keterangan muktamad mengenai pindah milik itu pada tarikh
yang dinyatakan dalam perakuan pindah milik sebagai tarikh pelupusan.

**Perakuan pindah milik gantian**

11. (1) Perbadanan boleh mengeluarkan suatu perakuan pindah milik baru (dalam
perenggan ini disebut “perakuan pindah milik gantian”) untuk menggantikan
mana-mana perakuan pindah milik yang telah dikeluarkannya sebelum ini bagi
tujuan membetulkan apa-apa peninggalan atau khilaf dalam perakuan pindah
milik itu.

(2) Apa-apa perakuan pindah milik gantian yang dikeluarkan di bawah

subperenggan (1) yang disempurnakan di bawah meterai perbadanan atau meterai
faksimile Perbadanan, yang menyatakan bahawa suatu aset telah dipindahkan
kepada pembeli menjadi keterangan muktamad mengenai pindahan itu pada
tarikh pelupusan yang dinyatakan dalam perakuan pindah milik gantian itu.

(3) Jika mana-mana undang-undang menyatakan suatu tempoh masa yang

dalamnya suatu pindahan apa-apa aset yang menjadi hal perkara suatu perakuan
pindah milik gantian yang dikeluarkan di bawah subperenggan hendaklah
didaftarkan atau difailkan, tempoh itu hendaklah bermula dari tarikh pelupusan
yang dinyatakan dalam perakuan pindah milik gantian atau tarikh perakuan
pindah milik gantian itu dikeluarkan, mengikut mana-mana yang kemudian.

(4) Apa-apa perbuatan yang dilakukan oleh Perbadanan atau mana-mana

orang lain, dengan bergantung suatu perakuan pindah milik yang dikeluarkan
sebelum ini tidaklah terjejas oleh mana-mana peninggalan atau khilaf yang
dibetulkan dalam suatu perakuan pindah milik gantian yang dikeluarkan di
bawah subperenggan (1).

(5) Bagi maksud Akta ini, apa-apa sebutan mengenai suatu perakuan pindah

milik hendaklah disifatkan sebagai termasuk sebutan mengenai suatu perakuan
pindah milik gantian.

**Pindahan kepada dan antara subsidiari**

12. Walau apa pun mana-mana peruntukan lain Akta ini, Perbadanan boleh
memberi kesan kepada—

_(a)_ apa-apa pindahan aset oleh Perbadanan kepada mana-mana subsidiari

Perbadanan;

_(b)_ apa-apa pindahan aset antara mana-mana subsidiari Perbadanan; dan


-----

202 _Rang Undang-Undang_

_(c)_ apa-apa pindaan suatu aset kepada Perbadanan daripada mana-mana

subsidiari Perbadanan,

dengan mengeluarkan suatu perakuan peletakhakan, yang hendaklah mempunyai
kesan meletak hak kesemua hak, hakmilik, kepentingan dan liabiliti pemindah
berkenaan dengan aset itu pada penerima pindahan.

**Peletakhakan aset di luar Malaysia**

13. (1) Suatu perakuan peletakhakan yang dikeluarkan di bawah Jadual ini boleh
berhubungan dengan mana-mana aset penjual di luar Malaysia dan kesan boleh
diberikan sama ada mengikut apa-apa perjanjian bersaling yang berhubungan
dengan penguatkuasaan penghakiman yang wujud antara Malaysia dengan
negara atau wilayah di luar Malaysia di mana aset itu terletak, atau jika tiada
perjanjian sedemikian, mengikut undang-undang yang terpakai di negara atau
wilayah itu, dan sehingga peletakhakan itu diberi kesan sepenuhnya di negara
atau wilayah di luar Malaysia di mana aset itu terletak, penjual hendaklah
memegang aset itu, bersama-sama mana-mana aset atau hak tambahan yang
terakru menurut kuasa aset itu atau apa-apa hak dalamnya, sebagai seorang
pemegang amanah demi manfaat Perbadanan dan dengan segera mengirimkan
atau memindahkan kepada Perbadanan apa-apa wang atau benda lain yang
bernilai yang diterima oleh penjual disebabkan oleh aset itu atau mana-mana
aset atau hak tambahan itu.

(2) Atas permintaan Perbadanan, penjual, atas kosnya sendiri, hendaklah

mengambil segala langkah yang perlu untuk memastikan peletakhakan manamana aset penjual di luar Malaysia diberi kesan sepenuhnya di bawah undangundang yang terpakai di negara atau wilayah di mana aset itu terletak.

Jadual Keempat

[Seksyen 159]

HAK UNTUK MEMELIHARA, MELUPUSkan ATAU MEMPEROLEH HARTA

**Tafsiran**

1. Dalam Jadual ini—

“pembeli” ertinya mana-mana orang yang kepadanya Perbadanan melupuskan

apa-apa harta di bawah seksyen 159;

“undang-undang tanah yang berkaitan” ertinya—

_(a)_ dalam hal Semenanjung Malaysia, kaedah-kaedah tanah masing-masing

Negeri;

_(b)_ dalam hal Sabah, Ordinan Tanah Sabah; atau

_(c)_ dalam hal Sarawak, Kanun Tanah Sarawak.


-----

_Perbadanan Insurans Deposit Malaysia_ 203

**Kuasa disifatkan untuk memperoleh**

2. Bagi maksud seksyen 159—

_(a)_ Perbadanan disifatkan sebagai diberi kuasa oleh pemberi cagaran

atau pemunya berdaftar harta untuk melupuskan harta dan memberi
kesan kepada pindahan hakmilik atau pemunya harta kepada pembeli;
dan

_(b)_ tiap-tiap pendaftar mahkamah, Pendaftar Syarikat, Pendaftar tanah,

pendaftar kapal Malaysia, depositori pusat, ejen depositori yang
dibenarkan dan mana-mana orang yang menyenggara suatu daftar
atau rekod pemilikan atau kepentingan hendaklah menerima suatu
perakuan peletakhakan atau perakuan pindah milik atau suatu surat
cara pindah milik atau apa-apa dokumen atau surat cara pendaftaran
lain yang dilaksanakan oleh Perbadanan dan tertakluk kepada bayaran
fi yang ditetapkan di bawah undang-undang tanah yang berkaitan,
mendaftarkan atau selainnya memberi kesan kepada pindah milik
harta itu atau mana-mana bahagian harta itu kepada pembeli tanpa
memerlukan apa-apa permohonan lanjut atau pemfailan apa-apa
dokumen selanjutnya.

**Jualan harta melalui triti persendirian**

3. Suatu jualan melalui suatu triti persendirian di bawah seksyen 159 boleh
dibuat melalui suatu kontrak persendirian, lelongan, tender atau apa-apa cara
jualan yang lain.

**Perbadanan boleh memperoleh harta**

4. Jika Perbadanan atau suatu subsidiari Perbadanan melupuskan mana-mana
harta atau mana-mana bahagian harta itu melalui triti persendirian maka, walau
apa pun apa-apa jua yang bertentangan dalam mana-mana undang-undang,
Perbadanan atau subsidiari itu boleh tanpa perlu membayar apa-apa deposit,
memperoleh harta itu atau sebahagian daripada harta itu dan menolak harga
belian terhadap apa-apa liabiliti yang terhutang kepada Perbadanan atau
subsidiari itu.

**Hak pemerolehan Perbadanan hendaklah mengatasi**

5. Hak Perbadanan di bawah seksyen 159 boleh dijalankan—

_(a)_ walau apa pun apa-apa perintah jualan yang dibuat sama ada di bawah

mana-mana kaedah mahkamah, Kanun Tanah Negara, Ordinan Tanah
Sabah, Kanun Tanah Sarawak atau mana-mana undang-undang lain
atau apa-apa langkah atau prosiding yang diambil atau yang belum
selesai untuk menjual harta;

_(b)_ tanpa memerlukan apa-apa kelulusan, pengesahan atau perintah

mahkamah; dan

_(c)_ bersesama dengan apa-apa hak atau remedi yang diperuntukkan oleh

mana-mana undang-undang lain atau mana-mana kontrak.


-----

204 _Rang Undang-Undang_

HURAIAN

Rang Undang-Undang ini bertujuan untuk mengadakan peruntukan bagi kewujudan
berterusan Perbadanan Insurans Deposit Malaysia yang telah ditubuhkan
di bawah Akta Perbadanan Insurans Deposit Malaysia 2005 [Akta 642],
dan untuk mengadakan peruntukan bagi pentadbiran sistem insurans deposit
dan sistem perlindungan manfaat takaful dan insurans di bawah Akta ini, dan
bagi perkara yang bersampingan atau berkaitan.

Tujuan Rang Undang-Undang ini adalah untuk menggantikan Akta 642
yang sedia ada dengan mengekalkan kuasa-kuasa yang sedia ada di samping
memasukkan peruntukan tambahan dan membuat pindaan untuk menambah
baik beberapa peruntukan yang sedia ada. Secara khususnya, Rang UndangUndang ini bertujuan untuk memperkatakan perkara yang berikut:

_(a) penubuhan sistem perlindungan manfaat takaful dan insurans nasional_

yang eksplisit dan penambahbaikan kepada sistem insurans deposit
nasional yang sedia ada. Ini adalah sebahagian daripada cadangan
perundangan untuk menambah baik perlindungan pengguna dari segi
kewangan bagi rakyat Malaysia apabila Malaysia keluar daripada
skim sementara Jaminan Deposit Kerajaan pada 31 Disember 2010;
dan

_(b) pindaan kepada Akta yang sedia ada untuk memperbaik bentuk_

mekanisme jaring keselamatan kewangan, secara lebih spesifik, untuk
melengkapkan Perbadanan Insurans Deposit Malaysia dengan kuasa
yang mencukupi untuk menguruskan institusi anggota yang bermasalah
secara efektif, sejajar dengan perkembangan di negara lain berikutan
krisis kewangan global. Ini termasuklah opsyen resolusi tambahan
melalui penggunaan institusi perantaraan.

Bahagian I

2. Bahagian I memperkatakan perkara permulaan.

3. _Fasal 1_ mengandungi tajuk ringkas dan peruntukan mengenai permulaan
kuat kuasa Akta yang dicadangkan ini.

4. _Fasal 2 mengandungi takrif perkataan dan istilah yang digunakan dalam_
Akta yang dicadangkan ini.

Bahagian II

5. Bahagian II mengandungi enam Bab dan mengadakan peruntukan bagi
perkara berhubungan dengan objektif dan fungsi Perbadanan, lembaga pengarah,
pegawai dan pekerjanya termasuk Ketua Pegawai Eksekutif dan bagi perkara
kewangan berhubung dengan Perbadanan.

6. Berikutan dengan pemansuhan Akta 642, kewujudan berterusan Perbadanan
yang telah ditubuhkan di bawah Akta Perbadanan Insurans Deposit Malaysia
2005 diperuntukkan dalam _fasal 3._


-----

_Perbadanan Insurans Deposit Malaysia_ 205

7. _Fasal 4 mengadakan peruntukan bagi matlamat Perbadanan, iaitu, mentadbirkan_
suatu sistem insurans deposit dan suatu sistem perlindungan manfaat takaful
dan insurans di bawah Akta yang dicadangkan ini, memperuntukkan insurans
terhadap kehilangan sebahagian atau kesemua deposit yang dipegang oleh sesuatu
anggota penerima deposit dan perlindungan terhadap kehilangan sebahagian atau
kesemua manfaat takaful atau insurans yang menjadi liabiliti sesuatu anggota
penanggung insurans, memperuntukkan insentif untuk pengurusan risiko yang
wajar dalam sistem kewangan dan menggalakkan atau menyumbang kepada
kestabilan sistem kewangan.

8. _Fasal 5 mengadakan peruntukan bagi penggunaan dan jagaan meterai_
Perbadanan dan meterai faksimile oleh Perbadanan.

9. _Fasal 6 mengadakan peruntukan bagi penyempurnaan apa-apa dokumen atau_
surat cara oleh Perbadanan atau seseorang pegawai diberi kuasa Perbadanan
bagi pihaknya.

10. _Fasal 7 bertujuan untuk membenarkan Perbadanan menubuhkan apa-apa_

jawatankuasa sebagaimana yang difikirkannya perlu atau suai manfaat untuk
melaksanakan fungsinya.

11. _Fasal 8 bertujuan untuk membenarkan Perbadanan menubuhkan, di dalam_

atau di luar Malaysia, apa-apa pejabat yang difikirkannya perlu atau suai
manfaat untuk melaksanakan fungsinya.

12. _Fasal 9 bertujuan untuk membenarkan Perbadanan melantik seseorang,_

di dalam atau di luar Malaysia, untuk menjadi wakil atau ejennya.

13. _Fasal 10 bertujuan untuk membenarkan Perbadanan menubuhkan subsidiari_

dan sesuatu subsidiari boleh ditetapkan dengan kuasa Perbadanan tertakluk
kepada kelulusan Menteri.

14. _Fasal 11 mengadakan peruntukan bagi tugas dan komposisi lembaga_

pengarah Perbadanan (“Lembaga”). Anggota Lembaga terdiri daripada
seorang Pengerusi yang dilantik oleh Menteri, Gabenor, Ketua Setiausaha
Perbendaharaan, seorang pengarah yang dilantik oleh Menteri daripada sektor
awam, seorang pengarah yang dilantik oleh Menteri daripada sektor awam
atau mempunyai pengalaman dalam sektor awam, dan tidak lebih daripada
empat pengarah lain yang dilantik oleh Menteri, yang mempunyai pengalaman
yang berkaitan dalam sektor swasta, dan sekurang-kurangnya seorang daripada
mereka mesti mempunyai pengalaman yang berkaitan dalam sektor perbankan
dan kewangan.

15. _Fasal 12 bertujuan untuk membenarkan Lembaga membuat undang-_

undang kecil sebagaimana yang perlu atau suai manfaat berhubung dengan
pentadbiran, pengurusan, kawalan, urusan, aset dan hal ehwal Perbadanan.

16. _Fasal 13 mengadakan peruntukan bagi tempoh jawatan pengarah_

Lembaga.

17. _Fasal 14 mengadakan peruntukan bagi kehilangan kelayakan pengarah_

Lembaga dan penamatan atau penggantungan pelantikan mereka oleh
Menteri.


-----

206 _Rang Undang-Undang_

18. _Fasal 15 mengadakan peruntukan bagi keadaan yang dalamnya apa-apa_

tindakan dan prosiding Lembaga tidak boleh menjadi tidak sah oleh kekosongan
dan sebagainya.

19. _Fasal 16 mengadakan peruntukan bagi fi, elaun dan saraan lain pengarah_

Perbadanan sebagaimana yang ditentukan oleh Menteri atas syor Lembaga.

20. _Fasal 17 mengenakan kewajipan ke atas seseorang pengarah Lembaga_

untuk bertindak dengan jujur dan demi kepentingan terbaik Perbadanan. Fasal
ini juga melarang seseorang pengarah daripada menggunakan secara tidak wajar
maklumat yang diperoleh oleh sebab kedudukannya sebagai seorang pengarah
untuk mendapat apa-apa faedah dan daripada melakukan, memperkatakan atau
menyiarkan apa-apa yang boleh memudaratkan kepentingan Perbadanan.

21. _Fasal 18 mengadakan peruntukan bagi bilangan mesyuarat yang perlu_

diadakan oleh Lembaga dalam setahun dan tatacara mesyuarat.

22. _Fasal 19 mengadakan peruntukan mengenai pelantikan Ketua Pegawai_

Eksekutif Perbadanan oleh Menteri atas syor Lembaga dan bahawa pegawai itu
bertanggungjawab dalam pentadbiran urusan dan hal ehwal harian Perbadanan dan
bertanggungan menerangkan dan bertanggungan menjawab kepada Lembaga.

23. _Fasal 20 mengadakan peruntukan bagi pampasan, faedah dan saraan lain_

Ketua Pegawai Eksekutif.

24. _Fasal 21 bertujuan untuk membenarkan Perbadanan melantik mana-mana_

pegawai atau pekerja untuk menjalankan urusan dan hal ehwal Perbadanan.

25. _Fasal 22 bertujuan untuk membenarkan Perbadanan memperuntukkan_

bantuan kewangan kepada pegawai dan pekerjanya atau menderma kepada
mana-mana orang.

26. _Fasal 23 melarang Menteri atau Perbadanan daripada menyiasat secara_

khusus mengenai hal ehwal mana-mana pelanggan suatu institusi anggota.

27. _Fasal 24 mengadakan peruntukan mengenai kerahsiaan maklumat yang_

berhubungan dengan urusan dan hal ehwal Perbadanan, Bank Negara Malaysia,
sesuatu institusi anggota atau seseorang pelanggan Bank Negara Malaysia atau
sesuatu institusi anggota.

28. _Fasal 25 mengandungi peruntukan berhubung dengan kuasa Perbadanan_

dalam melaksanakan matlamatnya.

29. _Fasal 26 bertujuan untuk membenarkan Perbadanan meminjamkan_

wang kepada suatu perbadanan selain institusi anggota bagi maksud tertentu
sebagaimana yang dinyatakan dalam _fasal ini._

30. _Fasal 27 bertujuan untuk memberi Menteri kuasa, atas syor Perbadanan_

dan Bank Negara Malaysia, untuk menetapkan melalui perintah, mana-mana
institusi kewangan pembangunan atau perbadanan lain yang dikawal selia oleh
dan di bawah penyeliaan Bank Negara Malaysia untuk menjadi suatu institusi
anggota untuk menggalakkan atau mengekalkan kestabilan sistem kewangan
atau keyakinan orang awam mengenai kestabilan itu.


-----

_Perbadanan Insurans Deposit Malaysia_ 207

31. _Fasal 28 mengandungi peruntukan bagi Perbadanan menyenggara dan_

mentadbirkan enam kumpulan wang yang berasingan bagi maksud Akta yang
dicadangkan ini iaitu kumpulan wang insurans deposit Islam, kumpulan wang
insurans deposit konvensional, kumpulan wang perlindungan takaful perpaduan
keluarga, kumpulan wang perlindungan takaful am, kumpulan wang perlindungan
insurans hayat dan kumpulan wang perlindungan insurans am.

32. _Fasal 29 bertujuan untuk membenarkan Menteri meminjamkan wang_

kepada Perbadanan.

33. _Fasal 30 menyatakan pelaburan yang dibenarkan bagi Perbadanan._

34. _Fasal 31 mengadakan peruntukan bagi tahun kewangan Perbadanan._

35. _Fasal 32 mengadakan peruntukan mengenai kehendak terhadap Perbadanan_

untuk menyimpan buku, rekod, akaun atau dokumen lain yang sepatutnya dan
menyediakan penyata kewangan.

36. _Fasal 33 mengadakan peruntukan bagi pengauditan akaun Perbadanan_

oleh Ketua Audit Negara.

37. _Fasal 34 mengadakan peruntukan bagi kehendak akaun tahunan, yang_

diperakui oleh Ketua Audit Negara, dan laporan tahunan Perbadanan perlu
dihantar kepada Menteri, yang kemudiannya akan menyebabkan ia dibentangkan
di hadapan Dewan Negara dan Dewan Rakyat.

38. _Fasal 35 bertujuan untuk membenarkan Perbadanan dan subsidiarinya_

menyediakan penyata kewangan yang berasingan dan bukan penyata kewangan
yang disatukan.

Bahagian III

39. Bahagian III mengandungi peruntukan berhubungan dengan keanggotaan

di bawah Akta yang dicadangkan ini dan pembatalan dan penamatan
keanggotaan.

40. _Fasal 36 memperuntukkan bahawa sesuatu institusi kewangan yang_

disifatkan suatu institusi anggota di bawah Akta 642 akan kekal menjadi
institusi anggota di bawah Akta ini. Fasal ini juga bertujuan untuk menyifatkan
tiap-tiap institusi kewangan yang dilesenkan di bawah Akta Bank Dan Institusi
Kewangan 1989 atau Akta Bank Islam 1983 selepas mula berkuatkuasanya
Akta ini sebagai institusi anggota dari tarikh ia diberi lesen. _Fasal ini juga_
bertujuan untuk menyifatkan tiap-tiap pengendali takaful atau syarikat insurans
sebagai institusi anggota dari mula berkuatkuasanya Akta ini, atau tarikh ia
didaftarkan di bawah Akta Takaful 1984 atau diberi lesen di bawah Akta
Insurans 1996.

41. _Fasal 37 bertujuan untuk mengkehendaki institusi anggota mematuhi_

terma dan syarat keanggotaan di bawah peraturan-peraturan yang ditetapkan
di bawah fasal 209.

42. _Fasal 38 memperuntukkan tatacara untuk membatalkan keanggotaan institusi_

anggota jika lesen atau pendaftarannya telah diserah balik atau dibatalkan di
bawah Akta Bank Dan Institusi Kewangan 1989, Akta Bank Islam 1983, Akta


-----

208 _Rang Undang-Undang_

43. _Fasal 39 memperuntukkan tatacara untuk menamatkan keanggotaan. Fasal_

ini membenarkan Lembaga untuk membuat untuk keputusan sama ada hendak
menamatkan keanggotaan institusi anggota pada bila-bila masa selepas Bank
Negara Malaysia mengeluarkan pemberitahuan tidak berdaya maju berkenaan
dengan institusi anggota di bawah _fasal_ _98._

44. _Fasal 40 mengandungi peruntukan mengenai kesan pembatalan atau_

penamatan keanggotaan.

Bahagian IV

45. Bahagian IV mengandungi peruntukan berhubungan dengan deposit

diinsuranskan.

46. _Fasal 41 mengandungi takrif istilah tertentu yang digunakan dalam Bahagian_

IV. _Fasal ini juga bertujuan untuk membolehkan Perbadanan menentukan_
sesuatu liabiliti atau surat cara kewangan sebagai deposit diinsuranskan atau
tidak termasuk dalam insurans deposit, selain liabiliti dan surat cara kewangan
yang dinyatakan secara eksplisit dalam _fasal ini._

47. _Fasal 42 mengandungi peruntukan mengenai insurans deposit yang_

berasingan bagi deposit Islam dan deposit konvensional dalam sesuatu anggota
penerima deposit dan tentang layanan terhadap deposit pemegang amanah,
pemunya bersama dan jenis pendeposit lain yang dinyatakan dalam _fasal ini._
Had insurans deposit bagi agregat deposit seseorang pendeposit dalam sesuatu
anggota penerima deposit ialah apa-apa amaun sebagai yang ditetapkan oleh
Menteri atas syor Perbadanan.

48. _Fasal 43 mengadakan peruntukan bagi liabiliti deposit suatu anggota_

penerima deposit yang dipindahkan kepada dan diambil alih oleh anggota
penerima deposit yang lain, yang akan terus diinsuranskan setakat had insurans
deposit dan secara berasingan oleh Perbadanan selama tempoh dua tahun, atau
sehingga deposit itu matang atau dikeluarkan kesemuanya, mengikut manamana yang lebih awal, selepas tarikh pemindahan dan pengambilalihan.

49. _Fasal 44 mengadakan peruntukan bagi liabiliti deposit suatu anggota_

penerima deposit dipindahkan kepada dan diambil alih oleh seseorang yang
bukan anggota penerima deposit, yang akan terus diinsuranskan sepanjang
baki tahun taksiran itu, atau sehingga deposit itu matang atau dikeluarkan
kesemuanya, mengikut mana-mana yang lebih awal, selepas tarikh pindahan
dan pengambilalihan.

50. _Fasal 45 bertujuan untuk menyifatkan liabiliti deposit suatu anggota_

penerima deposit yang diambil alih oleh anggota penerima deposit yang lain
sebagai diletakkan dengan anggota penerima deposit yang mengambil alihnya
pada hari ia diambil alih.

51. _Fasal 46 mengadakan peruntukan bagi jenis wang yang tidak menjadi_

suatu deposit bagi maksud Akta yang dicadangkan ini.

52. _Fasal 47 mengadakan peruntukan bagi premium pertama yang ditaksirkan_

dan dipungut oleh Perbadanan daripada anggota penerima deposit.


-----

_Perbadanan Insurans Deposit Malaysia_ 209

53. _Fasal 48_ dan 49 mengadakan peruntukan bagi premium tahunan yang

kena dibayar oleh anggota penerima deposit Perbadanan dan cara pengiraan
premium tahunan itu.

54. _Fasal 50 melarang sesuatu tolakan ke atas apa-apa premium atau bayaran_

surcaj premium oleh sesuatu anggota penerima deposit.

55. _Fasal 51 bertujuan untuk memberi Perbadanan kuasa untuk mengenakan_

surcaj premium ke atas sesuatu anggota penerima deposit dalam hal keadaan
tertentu.

56. _Fasal 52 bertujuan untuk memberi Perbadanan kuasa untuk mengenakan_

caj lampau tempoh berkenaan dengan sesuatu pembayaran premium atau surcaj
premium yang lewat oleh sesuatu anggota penerima deposit.

57. _Fasal 53 bertujuan untuk memberi Perbadanan kuasa untuk membuat_

peraturan-peraturan berhubung dengan premium pertama dan premium tahunan
yang kena dibayar oleh anggota penerima deposit.

58. _Fasal 54 memperuntukkan bahawa apa-apa premium atau surcaj premium_

yang dibayar oleh anggota penerima deposit tidak boleh dibayar balik.

59. _Fasal 55 memperuntukkan bahawa bayaran yang dibuat oleh Perbadanan_

kepada pendeposit berkenaan dengan deposit Islam dan deposit konvensional
hendaklah dibuat daripada kumpulan wang insurans deposit Islam dan kumpulan
wang insurans deposit konvensional masing-masing.

60. _Fasal 56 mengadakan peruntukan mengenai hal keadaan yang dalamnya_

bayaran wajib akan dibuat oleh Perbadanan berkenaan dengan deposit
diinsuranskan.

61. _Fasal 57 mengadakan peruntukan mengenai hal keadaan yang dalamnya_

bayaran budi bicara boleh dibuat oleh Perbadanan berkenaan dengan deposit
diinsuranskan.

62. _Fasal 58 bertujuan untuk membenarkan Perbadanan untuk membuat apa-_

apa bayaran atau bayaran sebahagian kepada mana-mana pendeposit berkenaan
dengan apa-apa deposit yang diinsuranskan oleh Perbadanan, mendahului
bayaran kepada mana-mana pendeposit lain.

63. _Fasal 59 mengandungi peruntukan tentang tarikh material bagi pengiraan_

amaun sesuatu bayaran wajib atau bayaran budi bicara.

64. _Fasal 60 mengadakan peruntukan bagi cara pengiraan bayaran wajib_

berkenaan dengan mana-mana deposit diinsuranskan yang dipegang oleh suatu
anggota penerima deposit yang digulungkan.

65. _Fasal 61 mengadakan peruntukan bagi budi bicara Perbadanan untuk_

membayar pulangan atau bunga ke atas sesuatu bayaran wajib berkenaan
dengan sesuatu deposit diinsuranskan.


-----

210 _Rang Undang-Undang_

66. _Fasal 62 mengadakan peruntukan bagi cara pengiraan pulangan atau_

bunga ke atas sesuatu bayaran budi bicara berkenaan dengan sesuatu deposit
diinsuranskan.

67. _Fasal 63 bertujuan untuk membolehkan Perbadanan menetapkan kaedah-_

kaedah untuk menentukan pulangan atau bunga atas deposit berkaitan indeks
dalam hal keadaan tertentu.

68. _Fasal 64 mengadakan peruntukan bagi melepaskan Perbadanan daripada_

liabiliti setelah membuat sesuatu bayaran yang berkenaan dengan sesuatu
deposit diinsuranskan.

69. _Fasal 65 mengadakan peruntukan bagi subrogasi Perbadanan, setakat_

amaun bayaran yang dibuat berkenaan dengan sesuatu deposit diinsuranskan,
terhadap semua hak dan kepentingan pendeposit berhubung dengan deposit
itu.

70. _Fasal 66 bertujuan untuk membenarkan Perbadanan menahan bayaran_

berkenaan dengan sesuatu deposit diinsuranskan sehingga ia telah menerima
suatu penyerahhakan secara bertulis terhadap semua hak dan kepentingan
pendeposit berhubung dengan deposit itu.

71. _Fasal 67 mengadakan peruntukan bagi had masa untuk memulakan suatu_

tindakan terhadap Perbadanan berkenaan dengan kewajipannya untuk membuat
suatu bayaran wajib berhubung dengan suatu deposit.

Bahagian V

72. Bahagian V mengandungi peruntukan berhubungan dengan manfaat takaful

dan insurans dilindungi.

73. _Fasal 68 mengandungi takrif istilah tertentu yang digunakan dalam_

Bahagian V.

74. _Fasal 69 mengandungi peruntukan mengenai perlindungan secara berasingan_

berkenaan dengan manfaat dilindungi yang ditetapkan yang di bawah sijil
takaful bagi takaful perpaduan keluarga dan takaful am dan polisi insurans
bagi insurans hayat dan insurans am. Had perlindungan bagi agregat manfaat
dilindungi seseorang pemunya sijil atau polisi di bawah sijil takaful atau polisi
insurans dengan sesuatu anggota penanggung insurans adalah apa-apa amaun
yang ditetapkan oleh Menteri atas syor Perbadanan.

75. _Fasal 70 mengadakan peruntukan bagi liabiliti sijil takaful atau polisi_

insurans suatu anggota penanggung insurans yang dipindahkan kepada dan
diambil alih oleh anggota penanggung insurans yang lain yang akan terus
dilindungi secara berasingan sehingga penunaian semua obligasi anggota
pemindah berkenaan dengan manfaat takaful atau insurans dilindungi.

76. _Fasal 71 mengadakan peruntukan bagi premium pertama yang ditaksirkan_

dan dipungut oleh Perbadanan daripada anggota penanggung insurans.


-----

_Perbadanan Insurans Deposit Malaysia_ 211

77. _Fasal 72_ dan 73 mengadakan peruntukan bagi premium tahunan yang

kena dibayar oleh anggota penanggung insurans kepada Perbadanan dan cara
pengiraan premium tahunan itu.

78. _Fasal 74 melarang sesuatu tolakan ke atas apa-apa premium atau bayaran_

surcaj premium oleh sesuatu anggota penanggung insurans.

79. _Fasal 75 bertujuan untuk memberi Perbadanan kuasa untuk mengenakan_

surcaj premium ke atas sesuatu anggota penanggung insurans dalam hal keadaan
tertentu.

80. _Fasal 76 bertujuan untuk memberi Perbadanan kuasa untuk mengenakan_

caj lampau tempoh berkenaan dengan sesuatu pembayaran premium atau surcaj
premium yang lewat oleh sesuatu anggota penanggung insurans.

81. _Fasal 77 bertujuan untuk memberi Perbadanan kuasa untuk membuat_

peraturan-peraturan berhubung dengan premium pertama dan premium tahunan
yang kena dibayar oleh anggota penanggung insurans.

82. _Fasal 78 memperuntukkan bahawa apa-apa premium atau surcaj premium_

yang dibayar oleh anggota penanggung insurans tidak boleh dibayar balik.

83. _Fasal 79 memperuntukkan bahawa bayaran yang dibuat oleh Perbadanan_

berkenaan dengan manfaat dilindungi di bawah takaful perpaduan keluarga,
polisi hayat, takaful am dan polisi am hendaklah dibuat daripada kumpulan
wang perlindungan takaful perpaduan keluarga, kumpulan wang perlindungan
insurans hayat, kumpulan wang perlindungan takaful am dan kumpulan wang
perlindungan insurans am masing-masing.

84. _Fasal 80 memperuntukkan hal keadaan yang dalamnya bayaran wajib_

akan dibuat oleh Perbadanan berkenaan dengan manfaat takaful dan insurans
dilindungi.

85. _Fasal 81 memperuntukkan hal keadaan yang dalamnya bayaran budi_

bicara boleh dibuat oleh Perbadanan berkenaan dengan manfaat dilindungi.

86. _Fasal 82 bertujuan untuk membenarkan Perbadanan membuat apa-apa_

bayaran atau bayaran sebahagian kepada mana-mana benefisiari takaful atau
orang diinsuranskan berkenaan dengan apa-apa manfaat dilindungi, mendahului
bayaran kepada mana-mana benefisiari takaful atau orang diinsuranskan yang
lain.

87. _Fasal 83 mengadakan peruntukan bagi penamatan sijil takaful atau polisi_

insurans apabila sesuatu anggota penanggung insurans digulungkan.

88. _Fasal 84 mengandungi peruntukan bagi menentukan bayaran wajib yang_

akan dibuat oleh Perbadanan di bawah sijil takaful perpaduan keluarga atau
polisi hayat apabila sesuatu anggota penanggung insurans digulungkan.

89. _Fasal 85 mengandungi peruntukan bagi penamatan sijil takaful am_

atau polisi am jika sesuatu petisyen penggulungan terhadap sesuatu anggota
penanggung insurans dikemukakan di mahkamah dan bagi menentukan bayaran
wajib yang akan dibuat oleh Perbadanan dalam hal keadaan sedemikian.


-----

212 _Rang Undang-Undang_

90. _Fasal 86 memperuntukkan tatacara untuk Perbadanan memberitahu_

maklumat tertentu kepada pemunya sijil atau pemunya polisi selepas pemfailan
suatu petisyen penggulungan terhadap suatu anggota penanggung insurans.

91. _Fasal 87 mengadakan peruntukan bagi cara pengiraan bayaran wajib_

berkenaan dengan sesuatu manfaat dilindungi.

92. _Fasal 88 mengadakan peruntukan mengenai budi bicara Perbadanan_

untuk membayar pulangan atau bunga ke atas sesuatu bayaran wajib berkenaan
dengan sesuatu manfaat dilindungi.

93. _Fasal 89 memperuntukkan cara pengiraan pulangan atau bunga ke atas_

sesuatu bayaran budi bicara berkenaan dengan sesuatu manfaat dilindungi.

94. _Fasal 90 mengadakan peruntukan bagi melepaskan Perbadanan daripada_

liabiliti setelah membuat sesuatu bayaran yang berkenaan dengan sesuatu
manfaat dilindungi.

95. _Fasal 91 mengadakan peruntukan bagi subrogasi Perbadanan, setakat_

amaun bayaran yang dibuat berkenaan dengan sesuatu manfaat dilindungi,
terhadap semua hak dan kepentingan benefisiari takaful atau orang diinsuranskan
berhubung dengan manfaat dilindungi itu.

96. _Fasal 92 bertujuan untuk membenarkan Perbadanan menahan bayaran_

berkenaan dengan sesuatu manfaat dilindungi sehingga ia menerima suatu
penyerahhakan secara bertulis terhadap semua hak dan kepentingan benefisiari
takaful atau orang diinsuranskan berhubung dengan manfaat dilindungi itu.

97. _Fasal 93 mengadakan peruntukan bagi had masa untuk memulakan_

suatu tindakan terhadap Perbadanan berkenaan dengan kewajipannya untuk
membuat suatu bayaran wajib berhubungan dengan suatu sijil takaful atau
polisi insurans.

98. _Fasal 94 mengandungi peruntukan berhubungan dengan pelantikan seorang_

aktuari bebas oleh Perbadanan.

Bahagian VI

99. Bahagian VI mengandungi peruntukan berhubungan dengan pemeriksaan

institusi anggota.

100. _Fasal 95 memperuntukkan bahawa Bank Negara Malaysia hendaklah_

memberikan apa-apa maklumat yang dikehendaki di bawah _fasal ini kepada_
Perbadanan dan dalam masa yang sesuai.

101. _Fasal 96 bertujuan untuk memberi kuasa kepada Perbadanan atau Bank_

Negara Malaysia, atas permintaan Perbadanan, untuk memeriksa operasi suatu
institusi anggota menurut skop pemeriksaan yang diperuntukkan di bawah fasal
ini dan membenarkan Perbadanan menugaskan orang lain untuk menjalankan
pemeriksaan di bawah _fasal ini atau_ _fasal 97._


-----

_Perbadanan Insurans Deposit Malaysia_ 213

102. _Fasal 97 bertujuan untuk memberi Perbadanan kuasa untuk menjalankan_

pemeriksaan khas.

Bahagian VII

103. Bahagian VII mengandungi peruntukan berhubungan dengan kuasa

resolusi Perbadanan untuk menyelesaikan kegagalan institusi anggota.

104. _Fasal 98 mengadakan peruntukan untuk Bank Negara Malaysia_

memberitahu Perbadanan secara bertulis jika institusi anggota telah terhenti,
atau berkemungkinan terhenti, menjadi berdaya maju.

105. _Fasal 99 menyatakan kuasa Perbadanan yang boleh dijalankan terhadap_

institusi anggota setelah Bank Negara Malaysia mengeluarkan pemberitahuan
mengenai institusi anggota yang tidak berdaya maju. Fasal ini juga mengadakan
peruntukan bagi pemindahan apa-apa aset atau liabiliti institusi anggota kepada
institusi perantaraan melalui surat cara pindah milik yang dikeluarkan di bawah
Jadual Kedua atau mengikut undang-undang am.

106. _Fasal 100 mengadakan peruntukan untuk Perbadanan memberikan notis_

mengenai permulaan dan penamatan pengambilalihan kawalan sesuatu institusi
anggota.

107. _Fasal 101 mengandungi peruntukan berhubungan dengan pengambilalihan_

kawalan yang dilaksanakan oleh Perbadanan terhadap institusi anggota menurut
_perenggan_ _99(1)(c)._

108. _Fasal 102 bertujuan untuk memberi kuasa Perbadanan atau orang yang_

dilantik di bawah perenggan _99(1)(c) untuk mengurangkan modal syer institusi_
anggota yang diambil alih kawalannya, dan untuk membatalkan syer institusi
anggota, dengan membuat suatu permohonan kepada Mahkamah Tinggi.

109. _Fasal 103 mengadakan peruntukan bagi tempoh penyelesaian mana-mana_

resolusi yang dijalankan semasa pengambilalihan kawalan sesuatu institusi
anggota.

110. _Fasal 104 mengadakan peruntukan bagi penubuhan suatu Jawatankuasa_

Pentaksir untuk mengkaji semula, mengikut Jadual Pertama, kemunasabahan
harga transaksi atau pengagihan dan penggunaan harga transaksi yang pada
hanya itu perniagaan atau aset substansial institusi anggota telah dilupuskan
oleh Perbadanan atau orang dilantik.

111. _Fasal 105 bertujuan untuk memberi kuasa Perbadanan atau orang dilantik_

untuk menyebabkan institusi anggota menyediakan perkhidmatan peralihan
kepada penerima pindahan.

112. _Fasal 106 mengandungi peruntukan berhubungan dengan pelantikan_

seorang penerima berkenaan dengan suatu institusi anggota.


-----

214 _Rang Undang-Undang_

113. _Fasal 107 mengandungi peruntukan berhubungan dengan kuasa_
Perbadanan, orang dilantik atau penerima jika Perbadanan atau orang dilantik
telah mengambil alih kawalan suatu institusi anggota atau penerima telah
dilantik berkenaan dengan suatu institusi anggota.

114. _Fasal 108 mengadakan peruntukan bagi kesahan apa-apa bayaran,_
transaksi atau apa-apa perbuatan lain yang dilakukan oleh Perbadanan, orang
dilantik atau penerima walau apa pun penggulungan suatu institusi anggota.

115. _Fasal 109 mengandungi peruntukan berhubungan dengan penggantungan_
prosiding jika Perbadanan atau orang dilantik telah mengambil alih kawalan
suatu institusi anggota atau penerima telah dilantik berkenaan dengan suatu
institusi anggota.

116. _Fasal 110 mengadakan peruntukan bagi lanjutan masa berkenaan dengan_
suatu perbuatan yang dikehendaki dilakukan dalam suatu tempoh tertentu oleh
suatu perjanjian atau undang-undang lain tetapi terhalang oleh Akta yang
dicadangkan ini.

117. _Fasal 111 mengadakan peruntukan bagi kesahan apa-apa cagaran yang_
didapati oleh Perbadanan terhadap mana-mana aset institusi anggota di bawah
Akta ini walau apa pun sekatan dalam _fasal 109 atau apa-apa perjanjian_
terdahulu yang bertentangan oleh institusi anggota.

118. _Fasal 112 mengadakan peruntukan bagi kesahan apa-apa perjanjian_
dengan institusi anggota yang dipindahkan kepada institusi anggota lain,
suatu institusi perantaraan atau pihak ketiga yang layak di bawah Akta ini
walau apapun apa-apa perjanjian bertentangan sebelum ini oleh institusi yang
dicadangkan anggota yang mula-mula disebut itu.

119. _Fasal 113 mengadakan peruntukan bahawa apa-apa terma dalam mana-_
mana perjanjian yang dibuat oleh institusi anggota sebelum suatu pengambilalihan
kawalan atau pelantikan seorang penerima adalah diatasi bagi maksud memberi
kesan kepada peruntukan tertentu Akta yang dicadangkan ini.

120. _Fasal 114 mengadakan peruntukan bahawa, selepas suatu pengambilalihan_
kawalan atau pelantikan seorang penerima, seseorang pihak ketiga tidak perlu
terus menyediakan perkhidmatan selanjutnya kepada institusi anggota walau
apa pun sekatan dalam _fasal 109 dan_ _113._

121. _Fasal 115 mengandungi peruntukan berhubungan dengan perjanjian_
kewangan tertentu yang boleh ditamatkan selepas habisnya tempoh yang ditetapkan
oleh Perbadanan apabila institusi anggota berada di bawah pengambilalihan
kawalan atau seorang penerima telah dilantik, melainkan jika Perbadanan
memindahkan perjanjian itu kepada suatu institusi perantaraan atau pihak
ketiga yang layak sebelum habisnya tempoh itu.

122. _Fasal 116 bertujuan untuk melindungi Perbadanan, orang dilantik, seorang_

penerima dan pelikuidasi yang dilantik menurut Akta yang dicadangkan ini
daripada dianggap sebagai majikan yang menggantikan institusi anggota dan
daripada liabiliti institusi anggota kepada pekerjanya.


-----

_Perbadanan Insurans Deposit Malaysia_ 215

123. _Fasal 117 melarang Perbadanan, orang dilantik, suatu institusi_

perantaraan, seorang penerima dan pelikuidasi yang dilantik menurut Akta yang
dicadangkan ini daripada dijadikan suatu pihak dalam prosiding yang dibawa
oleh pekerja institusi anggota berkenaan dengan tuntutan mereka terhadap
institusi anggota.

124. _Fasal 118 mengandungi peruntukan berhubungan dengan tempoh dan_

penamatan penamaan institusi perantaraan.

125. _Fasal 119 mengadakan peruntukan bagi pemberian notis oleh Perbadanan_

mengenai penamaan dan penamatan institusi perantaraan.

126. _Fasal 120 bertujuan menyifatkan institusi perantaraan sebagai mempunyai_

lesen atau pendaftaran di bawah Akta Bank dan Institusi Kewangan 1989,
Akta Bank Islam 1983, Akta Insurans 1996 atau Akta Takaful 1984 apabila
ia dinamakan sebagai institusi perantaraan.

127. _Fasal 121 mengadakan peruntukan bagi pengecualian institusi perantaraan_

daripada apa-apa kehendak atau bagi pemberian apa-apa kelulusan di bawah
Akta Bank dan Institusi Kewangan 1989, Akta Bank Islam 1983, Akta Insurans
1996 atau Akta Takaful 1984 sebagaimana yang dipersetujui dalam perjanjian
perikatan strategik antara Perbadanan dan Bank Negara Malaysia.

128. _Fasal 122 bertujuan untuk melindungi institusi perantaraan daripada_

dianggap sebagai majikan yang menggantikan institusi anggota dan daripada
liabiliti institusi anggota kepada pekerjanya.

129. _Fasal 123 bertujuan untuk memberi Perbadanan kuasa untuk memberikan_

arahan kepada institusi perantaraan.

130. _Fasal 124 mengandungi peruntukan berhubungan dengan institusi_

perantaraan mengambil alih sebahagian deposit yang tidak diinsuranskan atau
liabiliti manfaat yang tidak dilindungi daripada institusi anggota.

131. _Fasal 125 dan_ _126 bertujuan untuk membenarkan penggantungan_

prosiding terhadap institusi perantaraan atau asetnya selama tempoh sembilan
puluh hari.

132. _Fasal 127 bertujuan untuk memberi Perbadanan kuasa untuk memberikan_

bantuan kewangan kepada institusi perantaraan.

133. _Fasal 128 mengadakan peruntukan untuk membenarkan Perbadanan_

memegang syer institusi anggota akibat pelupusan mana-mana syer dalam atau
aset institusi perantaraan.

134. _Fasal 129 mengadakan peruntukan bagi Mahkamah Tinggi memberikan_

suatu perintah penggulungan berkenaan dengan suatu institusi anggota menurut
petisyen Perbadanan menurut perenggan 99(1)(e) dan berdasarkan pemberitahuan
mengenai institusi anggota yang tidak berdaya maju yang dikeluarkan oleh
Bank Negara Malaysia di bawah _fasal_ _98._


-----

216 _Rang Undang-Undang_

135. _Fasal 130 bertujuan untuk menyifatkan Perbadanan sebagai seorang_

pemiutang institusi anggota jika suatu petisyen penggulungan difailkan terhadap
institusi anggota oleh seseorang selain Bank Negara Malaysia.

136. _Fasal 131 mengandungi peruntukan berhubungan dengan objektif_

pelikuidasi yang dilantik berkenaan dengan penggulungan suatu institusi
anggota.

137. _Fasal 132 mengandungi peruntukan berhubungan dengan pelantikan_

dan saraan pelikuidasi atas petisyen atau permohonan Perbadanan berkenaan
dengan penggulungan suatu institusi anggota.

138. _Fasal 133 mengadakan peruntukan untuk pelikuidasi menjalankan_

fungsinya di bawah penyeliaan Perbadanan.

139. _Fasal 134 mengandungi peruntukan berhubungan dengan penggunaan_

hasil daripada likuidasi dan aturan bayaran dalam penggulungan anggota
penerima deposit.

140. _Fasal 135 bertujuan untuk menjelaskan pengasingan antara aset pengendali_

takaful dengan aset dana takaful, dan antara aset syarikat insurans dengan aset
dana insurans.

141. _Fasal 136 mengadakan peruntukan bagi Perbadanan menjadi suatu_

pihak dalam prosiding penggulungan jika pihak ketiga mengemukakan petisyen
penggulungan terhadap suatu anggota penanggung insurans.

142. _Fasal 137 mengadakan peruntukan supaya Perbadanan diberi notis_

mengenai prosiding berhubungan dengan petisyen penggulungan yang difailkan
oleh pihak ketiga berserta salinan dokumen dan rekod yang berkenaan dengan
prosiding itu.

143. _Fasal 138 dan 139 mengadakan peruntukan untuk pelikuidasi menyerahkan_

salinan laporan dan dokumen tertentu kepada Perbadanan.

144. _Fasal 140 mengandungi peruntukan berhubungan dengan keutamaan_

bayaran tertentu dalam penggulungan anggota penanggung insurans.

145. _Fasal 141 mengandungi peruntukan berhubungan dengan penggunaan_

dana takaful atau dana insurans dalam penggulungan pengendali takaful atau
syarikat insurans.

146. _Fasal 142 mengandungi peruntukan berhubungan dengan aturan bayaran_

berhubungan dengan aset pengendali takaful atau syarikat insurans.

147. _Fasal 143 bertujuan untuk membenarkan pelikuidasi suatu anggota_

penanggung insurans untuk mengetepikan beban bukti hutang yang ketat jika
sebaliknya akan menyebabkan kesusahan.

148. _Fasal 144 bertujuan untuk mengecualikan pemakaian peruntukan_

tertentu dalam Akta Syarikat 1965, Akta Insurans 1996 dan Akta Takaful 1984
dalam penggulungan suatu anggota penanggung insurans kecuali jika petisyen
dikemukakan oleh Bank Negara Malaysia.


-----

_Perbadanan Insurans Deposit Malaysia_ 217

Bahagian VIII

149. Bahagian VIII mengandungi peruntukan berhubungan dengan peruntukan

perlindungan penstabilan di bawah Akta yang dicadangkan ini.

150. _Fasal 145 mengandungi takrif istilah tertentu yang digunakan dalam_

Bahagian VIII.

151. _Fasal 146 bertujuan untuk memberi Perbadanan kuasa untuk_

memperuntukkan perlindungan penstabilan untuk melindungi dan menggalakkan
atau mengekalkan kestabilan sistem kewangan dan menggalakkan atau
mengekalkan keyakinan orang awam.

152. _Fasal 147 memperuntukkan bahawa peruntukan khas_ _fasal 148_ hingga

_156 terpakai apabila suatu perintah perlindungan penstabilan sedang kuat_
kuasa.

153. _Fasal 148 mengadakan peruntukan bagi suatu perlindungan penstabilan_

yang ditadbirkan mengikut cara yang sama sebagaimana insurans deposit biasa
di bawah Bab 1 Bahagian IV atau perlindungan manfaat takaful atau insurans
biasa di bawah Bab 1 Bahagian V.

154. _Fasal 149 bertujuan untuk menghendaki institusi anggota atau perbadanan_

yang ditetapkan dalam suatu perlindungan penstabilan untuk membayar kepada
Perbadanan apa-apa fi atau premium sebagai yang ditentukan oleh Menteri.

155. _Fasal 150 memperuntukkan bahawa kesemua peruntukan di bawah Akta yang_

dicadangkan ini yang terpakai bagi suatu institusi anggota kecuali perenggan 14(1)(b)
dan Bab 2 Bahagian IV hendaklah terpakai bagi suatu perbadanan yang
ditetapkan.

156. _Fasal 151 mengadakan peruntukan bahawa apa-apa fi atau premium_

yang dibayar kepada Perbadanan berkenaan dengan perlindungan penstabilan
tidak boleh dibayar balik.

157. _Fasal 152 bertujuan untuk memperluas pemakaian fasal 51 atau 75 untuk_

mengenakan suatu surcaj ke atas institusi anggota yang tidak menyenggara
rekod deposit atau manfaat takaful atau insurans dengan sewajarnya atau ia
membuat salah nyata maklumat yang digunakan sebagai asas pentaksiran apaapa fi atau premium.

158. _Fasal 153 bertujuan untuk memberi Perbadanan kuasa untuk mengenakan_

suatu surcaj ke atas suatu perbadanan yang ditetapkan kerana kegagalan
mematuhi mana-mana kehendak sebagaimana yang dinyatakan dalam _fasal_
ini.

159. _Fasal 154 bertujuan untuk memberi Perbadanan kuasa untuk mengenakan_

caj lampau tempoh berkenaan dengan fi, premium atau surcaj yang lewat
dibayar di bawah Bahagian VIII oleh institusi anggota atau perbadanan yang
ditetapkan.


-----

218 _Rang Undang-Undang_

160. _Fasal 155_ melarang apa-apa tolakan atas mana-mana bayaran oleh

institusi anggota atau perbadanan yang ditetapkan.

161. _Fasal 156 mengadakan peruntukan supaya Menteri menyediakan apa-apa_

dana yang dikehendaki oleh Perbadanan bagi maksud perlindungan penstabilan.
Apa-apa dana yang diperuntukkan atau pembayaran balik yang dibuat hendaklah
dipertanggungkan pada Kumpulan Wang Disatukan dan suatu penyata mengenai
peruntukan dana atau pembayaran balik itu hendaklah dibentangkan di hadapan
Dewan Rakyat.

162. _Fasal 157_ mengadakan peruntukan bagi pemakaian yang berterusan

peruntukan khas dalam hal keadaan yang dinyatakan dalam _fasal ini._

Bahagian IX

163. Bahagian IX mengandungi peruntukan berhubungan dengan kuasa

khusus Perbadanan berhubung dengan pemerolehan dan pelupusan aset dan
fungsi konservator yang dilantik di bawah Akta yang dicadangkan ini.

164. _Fasal 158 bertujuan untuk memberi Perbadanan kuasa untuk memperoleh_

atau melupuskan aset menurut peruntukan peletakhakan statutori yang dinyatakan
dalam Jadual Ketiga atau mengikut undang-undang am.

165. _Fasal 159 bertujuan untuk memberi Perbadanan kuasa untuk melupuskan_

harta secara triti persendirian mengikut Jadual Keempat.

166. _Fasal 160 mengandungi takrif istilah tertentu yang digunakan dalam_

Bahagian IX.

167. _Fasal 161 bertujuan untuk membenarkan Perbadanan melantik seorang_

konservator untuk mentadbirkan orang terjejas.

168. _Fasal 162 mengadakan peruntukan bagi kelayakan konservator._

169. _Fasal 163 mengadakan peruntukan supaya fungsi konservator, jika dua_

orang atau lebih dilantik sebagai konservator bagi orang terjejas, dijalankan
oleh mana-mana satu daripada mereka atau oleh kesemua mereka secara
bersesama.

170. _Fasal 164 mengandungi peruntukan berhubungan dengan tempoh_

pentadbiran orang terjejas oleh konservator.

171. _Fasal 165 dan_ _166 mengandungi peruntukan berhubungan dengan_

pemberitahuan dan kesan pelantikan konservator.

172. _Fasal 167 dan_ _168_ mengadakan peruntukan bagi kuasa dan tugas am

konservator.

173. _Fasal 169 bertujuan untuk menyifatkan konservator sebagai ejen orang_

terjejas.


-----

_Perbadanan Insurans Deposit Malaysia_ 219

174. _Fasal 170 mengadakan peruntukan bagi konservator menjalankan fungsi_

mana-mana pegawai orang terjejas termasuk lembaga pengarahnya. Seseorang
pegawai orang terjejas hanya boleh melaksanakan fungsinya dengan kelulusan
bertulis konservator terlebih dahulu.

175. _Fasal 171 dan 172 mengandungi peruntukan berhubungan dengan urus_

niaga dengan aset orang terjejas dan pampasan berkenaan dengan urus niaga
yang melanggar _fasal 171._

176. _Fasal 173 mengadakan peruntukan bagi obligasi pegawai orang terjejas_

apabila seorang konservator dilantik.

177. _Fasal 174 mengandungi peruntukan berhubungan dengan penyiasatan_

oleh konservator akan urusan dan hal ehwal orang terjejas.

178. _Fasal 175 mengandungi peruntukan berhubungan dengan hak konservator_

ke atas buku, rekod, akaun dan dokumen lain orang terjejas.

179. _Fasal 176 mengandungi peruntukan berhubungan dengan hak konservator_

ke atas aset orang terjejas.

180. _Fasal 177 melarang mana-mana orang daripada menghalang konservator_

untuk menjalankan tugas dan kuasanya.

181. _Fasal 178 bertujuan untuk membenarkan konservator menolak tuntutan_

aset tertentu orang terjejas dalam tempoh masa yang dinyatakan.

182. _Fasal 179 mengandungi peruntukan berhubungan dengan moratorium_

yang berkuat kuasa apabila seorang konservator dilantik.

183. _Fasal 180 mengandungi peruntukan berhubungan dengan perjanjian_

kewangan tertentu yang boleh ditamatkan selepas habisnya tempoh yang
ditetapkan oleh Perbadanan apabila seorang konservator dilantik, melainkan
jika Perbadanan memindahkan perjanjian itu kepada pihak ketiga yang layak
sebelum habisnya tempoh itu.

184. _Fasal 181 bertujuan untuk membenarkan konservator mendapatkan_

balik wang tertentu daripada suatu perolehan atau pelupusan aset yang berlaku
sebelum pelantikan konservator.

185. _Fasal 182 bertujuan untuk membenarkan konservator megelakkan_

atau mendapatkan apa-apa perbuatan atau transaksi berhubung dengan suatu
aset yang telah dilakukan oleh atau terhadap orang terjejas yang, sekiranya
ia dilakukan oleh atau terhadap orang perseorangan, akan menjadi batal atau
boleh batal di bawah undang-undang kebankrapan.

186. _Fasal 183 mengandungi peruntukan berhubungan dengan pengosongan_

jawatan penerima, pengurus, penerima dan pengurus atau pelikuidasi sementara
apabila seorang konservator dilantik.

187. _Fasal 184 mengandungi peruntukan berhubungan dengan cadangan_

konservator yang membentangkan rancangannya berkenaan dengan orang
terjejas.


-----

220 _Rang Undang-Undang_

188. _Fasal 185 mengandungi peruntukan tentang pengadaan mesyuarat_

pemiutang bercagar untuk meluluskan atau menolak cadangan konservator.

189. _Fasal 186 dan_ _187_ mengandungi peruntukan berhubungan dengan

pelaksanaan dan pengubahsuaian sesuatu cadangan.

190. _Fasal 188 mengandungi peruntukan berhubungan dengan cadangan yang_

memerlukan kelulusan kawal selia.

191. _Fasal 189 mengandungi peruntukan berhubungan dengan kesan penolakan_

atau pemberhentian sesuatu cadangan.

192. _Fasal 190 mengadakan peruntukan untuk konservator melaporkan kepada_

badan kawal selia atau badan penguat kuasa yang berkaitan mengenai apa-apa
fraud atau salah laku dalam urusan atau hal ehwal orang terjejas.

193. _Fasal 191 mengadakan peruntukan bagi kesahan tindakan dan transaksi_

konservator walau apa pun penggulungan orang terjejas.

Bahagian X

194. Bahagian X mengandungi peruntukan berhubungan dengan kesalahan

di bawah Akta yang dicadangkan ini.

195. _Fasal 192 menjadikan suatu kesalahan bagi mana-mana orang untuk_

mengemukakan dirinya sebagai suatu institusi anggota melainkan jika orang
itu ialah suatu institusi anggota.

196. _Fasal 193 menjadikan suatu kesalahan bagi mana-mana orang untuk_

mengemukakan apa-apa penyataan palsu atau maklumat yang mengelirukan
kepada Perbadanan.

197. _Fasal 194 memperuntukkan suatu kesalahan bagi kegagalan memberikan_

maklumat yang dikehendaki oleh Perbadanan.

198. _Fasal 195 memperuntukkan penalti bagi kesalahan am._

199. _Fasal 196 mengandungi peruntukan berhubungan dengan kesalahan oleh_

pertubuhan perbadanan atau tidak diperbadankan atau oleh pengarah, pegawai,
pengawal dan sebagainya.

200. _Fasal 197 bertujuan untuk memberi Perbadanan kuasa untuk mengkompaun_

kesalahan di bawah Akta yang dicadangkan ini.

201. _Fasal 198 memberi mahkamah kuasa untuk memerintahkan orang_

yang disabitkan dengan kesalahan di bawah Akta yang dicadangkan ini
untuk membetulkan pelanggaran yang berkenaan dengannya orang itu telah
disabitkan.

202. _Fasal 199 memberi mahkamah kuasa untuk mengenakan hukuman_

kewangan tambahan terhadap orang yang disabitkan dengan kesalahan di
bawah Akta yang dicadangkan ini.


-----

_Perbadanan Insurans Deposit Malaysia_ 221

203. _Fasal 200 bertujuan untuk membenarkan Perbadanan untuk memohon_

kepada Mahkamah Tinggi bagi suatu perintah pematuhan atau sekatan terhadap
seseorang yang tidak mematuhi peruntukan Akta yang dicadangkan ini.

204. _Fasal 201 mengadakan peruntukan bahawa apa-apa denda yang kena_

dibayar di bawah Akta yang dicadangkan ini boleh didapatkan dan dikuatkuasakan
oleh Perbadanan dan setelah didapatkan, denda itu hendaklah dibayar ke dalam
Kumpulan Wang Disatukan.

Bahagian XI

205. Bahagian XI mengandungi peruntukan am.

206. _Fasal 202 mengadakan peruntukan bagi pengemukaan maklumat kepada_

Perbadanan oleh sesuatu institusi anggota atau perbadanan yang berkaitan
dengannya tentang apa-apa perkara yang berhubungan dengan urusan atau hal
ehwalnya.

207. _Fasal 203 memberi Bank Negara Malaysia hak ke atas maklumat yang_

didapati oleh atau dikemukakan kepada Perbadanan berkenaan dengan urusan
dan hal ehwal institusi anggota atau perbadanan yang berkaitan atau bersekutu
dengannya atau mana-mana orang yang berurusan dengan institusi anggota
itu atau perbadanan yang berkaitan atau bersekutu dengannya, yang berkaitan
dengan keselamatan dan kekukuhan atau operasi institusi anggota itu.

208. _Fasal 204 bertujuan untuk menghendaki seseorang pihak ketiga untuk_

terlebih dahulu memberitahu Bank Negara Malaysia dan Perbadanan dan
juga mendapatkan kelulusan mahkamah terlebih dahulu sebelum memulakan
prosiding penggulungan terhadap sesuatu institusi anggota.

209. _Fasal 205 mengadakan peruntukan bagi pengiktirafan kehakiman mengenai_

apa-apa fakta atau perkara yang dikehendaki untuk disiarkan di bawah Akta
yang dicadangkan ini atau yang dinyatakan dalam apa-apa perakuan yang
dikeluarkan di bawah Akta yang dicadangkan ini.

210. _Fasal 206 melarang penggulungan Perbadanan._

211. _Fasal 207 mengadakan peruntukan bagi kekebalan statutori Perbadanan_

dan orang lain yang dinyatakan dalam _fasal ini dalam menjalankan fungsi_
dan kewajipan mereka di bawah Akta yang dicadangkan ini asalkan perbuatan
mereka adalah dengan suci hati.

212. _Fasal 208_ mengadakan peruntukan bagi pemakaian Akta Perlindungan
Pihak Berkuasa Awam 1948 dan ketidakpakaian Akta Peminjam Wang 1951.

213. _Fasal 209 bertujuan untuk memberi Perbadanan kuasa untuk membuat_
undang-undang kecil, arahan, garis panduan, pekeliling dan nota dan, dengan
kelulusan Menteri, peraturan-peraturan, kaedah-kaedah dan perintah.


-----

222 _Rang Undang-Undang_

Bahagian XII

214. Bahagian XII memperkatakan perkara pemansuhan, kecualian dan

peralihan.

215. _Fasal 210_ memansuhkan Akta Perbadanan Insurans Deposit Malaysia

2005.

216. _Fasal 211 mengandungi peruntukan kecualian dan peralihan yang_

berhubungan dengan pengarah Perbadanan dan Ketua Pegawai Eksekutif yang
memegang jawatan apabila Akta yang dicadangkan ini mula berkuat kuasa,
kumpulan wang insurans deposit Islam dan kumpulan wang insurans deposit
konvensional yang ditadbirkan oleh Perbadanan di bawah Akta 642 dan perkara
tertentu yang akan terus kekal berkuat kuasa dan berkesan sepenuhnya di
bawah Akta yang dicadangkan ini termasuk benda yang dilakukan secara sah
menurut Akta.

217. _Fasal 212 mengadakan peruntukan bagi pemindahan kumpulan wang_

tertentu daripada Bank Negara Malaysia kepada Perbadanan pada tarikh yang
ditetapkan oleh Menteri.

_IMPLIKASI KEWANGAN_

Rang Undang-Undang ini akan melibatkan Kerajaan dalam perbelanjaan wang
tambahan, yang amaunnya belum dapat ditentukan sekarang ini.

[PN(U[2])2747]


-----

