---
Year: 2010
Bill: D.R.46/2010 - Rang Undang-Undang Hak Cipta (Pindaan) 2010 (Lulus)
Title: D.R.46/2010 - Rang Undang-Undang Hak Cipta (Pindaan) 2010 (Lulus)
Download URL: https://www.parlimen.gov.my/files/billindex/pdf/2010/DR462010.pdf
URL: https://www.parlimen.gov.my/files/billindex/pdf/2010/DR462010.pdf
---
---
Reading:
D.R.46/2010
Bacaan Pertama Pada:
Bacaan Kedua Pada:
Dibentang Oleh:
Diluluskan Pada:03/10/2011
Dibentang Oleh:Y.B. Dato Sri Ismail Sabri Yaakob, Menteri Perdagangan Dalam Negeri, Koperasi dan Kepenggunaan
---

_Hak Cipta (Pindaan)_ 1

**D.R. 46/2010**

RANG UNDANG-UNDANG

_b e r n a m a_

Suatu Akta untuk meminda Akta Hak Cipta 1987.

[ ]

**DIPERBUAT oleh Parlimen Malaysia seperti yang berikut:**

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Hak Cipta (Pindaan)
2010.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta._

**Pindaan am**

**2.** Akta Hak Cipta 1987 [Akta 332], yang disebut “Akta ibu” dalam
Akta ini, dipinda dengan menggantikan perkataan “persembahan
secara langsung” di mana-mana jua terdapat dengan perkataan
“persembahan”.


-----

2 _Rang Undang-Undang_

**Pindaan seksyen 3**

**3.** Seksyen 3 Akta ibu dipinda—

_(a)_ dengan menggantikan takrif “badan pelesenan” dengan

takrif yang berikut:

‘“badan pelesenan” ertinya suatu persatuan atau
pertubuhan yang diisytiharkan sebagai suatu badan
pelesenan di bawah seksyen 27a;’;

_(b)_ dalam takrif “karya sastera”, dengan memasukkan

selepas perkataan “keputusan-keputusan kehakiman”
perkataan “, atau ucapan politik dan debat politik,
atau ucapan yang diberikan dalam perjalanan prosiding
undang-undang, dan terjemahan rasminya”;

_(c)_ dengan memasukkan selepas takrif “Kerajaan” takrif yang

berikut:

‘“langkah perlindungan teknologi” ertinya apa-apa
teknologi, alat atau komponen yang, dalam pengendalian
biasanya, menghalang atau mengehad secara berkesan
pelakuan apa-apa perbuatan yang mengakibatkan
suatu pelanggaran hak cipta mengenai sesuatu
karya;’;

_(d) dengan menggantikan takrif “pelaku” dengan takrif yang_

berikut:

‘“pelaku” ertinya seorang pelakon, penyanyi,
pemuzik, penari atau mana-mana orang yang berlakon,
menyanyi, menyampaikan, mendeklamasi, memainkan,
menginterpretasi, atau selainnya membuat suatu
persembahan;’ dan

_(e)_ dalam takrif “penetapan”, dengan memasukkan selepas

perkataan “jangkamasa sementara” perkataan “dengan
menggunakan suatu alat”.

**Pindaan seksyen 4**

**4.** Perenggan 4(1)(d) Akta ibu dipinda dengan memasukkan
selepas perkataan “persembahan” perkataan “yang ditetapkan”.


-----

_Hak Cipta (Pindaan)_ 3

**Pindaan seksyen 5**

**5.** Seksyen 5 Akta ibu dipinda—

_(a)_ dalam subseksyen (2)—

(i) dengan menggantikan perkataan “Perbadanan

boleh melantik” dengan perkataan “Menteri
boleh melantik”; dan

(ii) dengan menggantikan perkataan “ditentukannya”

dengan perkataan “ditentukan oleh Menteri”;
dan

_(b)_ dengan memasukkan selepas subseksyen (4) subseksyen

yang berikut:

“ (5) Pengawal atau Timbalan Pengawal boleh
melaksanakan segala kewajipan yang dikenakan dan
menjalankan segala kuasa yang diberikan kepada
Penolong Pengawal di bawah Akta ini.”.

**Pindaan seksyen 7**

**6.** Seksyen 7 Akta ibu dipinda dengan memotong subseksyen (6).

**Pindaan seksyen 8**

**7.** Subseksyen 8(1) Akta ibu dipinda dengan menggantikan
perenggan _(b) dengan perenggan yang berikut:_

“(b) koleksi karya yang layak bagi hak cipta, atau penyusunan

data semata-mata sama ada dalam bentuk yang boleh
dibaca oleh mesin atau bentuk lain, yang menjadi suatu
hasil ciptaan intelek oleh sebab pemilihan dan susunan
kandungannya.”.

**Pindaan seksyen 9**

**8.** Subseksyen 9(4) Akta ibu dipinda—

_(a)_ dengan menggantikan perkataan “bagi maksud-maksud”

dengan perkataan “bagi apa-apa maksud termasuk”;
dan

_(b)_ dengan memasukkan selepas perkataan “pelaporan”

perkataan “berita atau”.


-----

4 _Rang Undang-Undang_

**Pindaan seksyen 13**

**9.** Seksyen 13 Akta ibu dipinda—

_(a)_ dalam subseksyen (1), dengan menggantikan perkataan

“keseluruhan atau sebahagian besar karya itu, sama ada
dalam bentuk asal atau bentuk terbitan dengan syarat
bahawa, tanpa menjejaskan perenggan (e), hak eksklusif
untuk mengawal pengedaran salinan-salinan hanya
merujuk kepada perbuatan mengedarkan salinan-salinan
yang tidak diedarkan di Malaysia sebelum ini dan tidak
kepada mana-mana pengedaran kemudiannya salinansalinan itu atau apa-apa pengimportan kemudiannya
salinan-salinan itu ke dalam Malaysia” dengan perkataan
yang berikut:

“keseluruhan atau sebahagian besar karya itu, sama
ada dalam bentuk asal atau bentuk terbitan dengan
syarat bahawa—

(a) hak eksklusif untuk mengawal pengedaran

salinan hanya merujuk kepada perbuatan
mengedarkan salinan yang tidak diedarkan
di Malaysia sebelum ini dan tidak kepada
mana-mana pengedaran kemudiannya salinan
itu atau apa-apa pengimportan kemudiannya
salinan itu ke dalam Malaysia; dan

(b) hak eksklusif untuk mengawal penyewaan komersial

berhubungan dengan filem hendaklah terpakai
hanya apabila penyewaan komersial itu telah
menyebabkan pembuatan salinan karya itu secara
meluas sehingga mengurangkan hak eksklusif
pengeluaran semula secara material”;

_(b)_ dalam subseksyen (2)—

(i) dengan menggantikan perenggan _(a)_ dengan

perenggan yang berikut:

“(a) perlakuan mana-mana perbuatan yang

tersebut dalam subseksyen (1) secara
urusan yang wajar termasuk bagi maksud


-----

_Hak Cipta (Pindaan)_ 5

penyelidikan, pengajian persendirian,
kritikan, ulasan atau pelaporan berita
atau peristiwa semasa:

Dengan syarat bahawa ia disertai
dengan suatu perakuan tajuk karya itu
dan penciptaannya, kecuali jika karya
itu berkaitan dengan pelaporan berita
atau peristiwa semasa dengan cara
suatu rakaman bunyi, filem atau siaran,
maka perakuan tidak diperlukan;”;

(ii) dalam perenggan (g), dengan menggantikan perkataan

“rakaman” dengan perkataan “pengeluaran
semula”;

(iii) dengan menggantikan perenggan (gggg) dengan

perenggan yang berikut:

“(gggg) perbuatan dan pengeluaran salinan bagi

apa-apa karya ke dalam suatu format
untuk memenuhi keperluan khas orang
yang kurang penglihatan atau kurang
pendengaran dan pengeluaran salinan
itu kepada orang awam oleh badan
atau institusi yang tidak mencari
keuntungan dan atas terma yang
ditetapkan oleh Menteri;”;

(iv) dalam perenggan (j), dengan memotong perkataan

“yang dimiliki penuh oleh Kerajaan”;

(v) dalam perenggan (o), dengan memotong perkataan

“dan” di hujung perenggan itu;

(vi) dalam perenggan (p), dengan menggantikan tanda

noktah di hujung perenggan itu dengan perkataan
“; dan”; dan

(vii) dengan memasukkan selepas perenggan _(p)_

perenggan yang berikut:

“(q) pembuatan suatu salinan elektronik fana

dan sampingan suatu karya yang telah
dijadikan tersedia di suatu rangkaian jika
pembuatan salinan itu diperlukan untuk
menonton, mendengar atau menggunakan
karya tersebut.”; dan


-----

6 _Rang Undang-Undang_

_(c)_ dengan memasukkan selepas subseksyen (2) subseksyen

yang berikut:

“(2 a) Bagi maksud perenggan (2)(a), dalam
menentukan sama ada sesuatu urusan itu merupakan
suatu urusan yang wajar, faktor yang diambil kira
hendaklah termasuk—

_(a)_ maksud dan sifat urusan itu, termasuk sama

ada urusan itu bersifat komersial atau bagi
maksud pendidikan yang bukan mencari
keuntungan;

_(b)_ sifat karya yang mendapat hak cipta itu;

_(c)_ amaun dan banyaknya bahagian yang digunakan

berhubungan dengan karya yang mendapat hak
cipta itu secara keseluruhan; dan

_(d)_ kesan daripada urusan itu terhadap potensi pasaran

bagi atau nilai karya yang mendapat hak cipta
itu.”.

**Pindaan seksyen 13b**

**10.** Seksyen 13b Akta ibu dipinda—

_(a)_ dalam perenggan (1)(a), dengan menggantikan perkataan

“seksyen ini dan seksyen 13a dan 13c” dengan perkataan
“Akta ini”; dan

_(b)_ dalam subseksyen (2), dengan menggantikan perkataan

“Tanpa menjejaskan peruntukan subseksyen 7(6), setelah”
dengan perkataan “Setelah”.

**Pemotongan seksyen 13c**

**11. Akta ibu dipinda dengan memotong seksyen 13c.**


-----

_Hak Cipta (Pindaan)_ 7

**Pindaan seksyen 16a**

**12.** Seksyen 16a Akta ibu dipinda—

_(a)_ dalam subseksyen (1)—

(i) dengan menggantikan perenggan _(c) dengan_

perenggan yang berikut:

“(c) pengeluaran semula penetapan suatu

persembahan;”;

(ii) dalam perenggan (d), dengan menggantikan

perkataan “menjadikan tersedia untuk” dengan
perkataan “pengedaran kepada”; dan

(iii) dalam perenggan (e), dengan memasukkan selepas

perkataan “penyewaan” perkataan “komersial”;

_(b)_ dalam subseksyen (2)—

(i) dengan menggantikan perkataan “subseksyen (1)”

dengan perkataan “perenggan (1)(b)”; dan

(ii) dalam teks bahasa kebangsaan, dengan menggantikan

perkataan “persembahan secara langsungnya”
dengan perkataan “persembahannya”; dan

_(c)_ dalam subseksyen (3)—

(i) dalam subperenggan (b)(i), dengan menggantikan

perkataan “hal ehwal” dengan perkataan
“peristiwa”;

(ii) dengan menggantikan subperenggan (b)(iii) dengan

subperenggan yang berikut:

“(iii) dibuat bagi maksud suatu prosiding

kehakiman, suatu prosiding suruhanjaya
diraja atau badan perundangan, suatu
siasatan berkanun atau Kerajaan, atau
laporan mengenai mana-mana prosiding
atau siasatan itu, atau bagi maksud
pemberian nasihat profesional oleh
pengamal undang-undang;”; dan


-----

8 _Rang Undang-Undang_

(iii) dengan menggantikan perenggan _(d) dengan_

perenggan yang berikut:

“(d) suatu rakaman bunyi atau filem secara

terus sesuatu persembahan yang dibuat
oleh atau di bawah arahan atau kawalan
suatu perkhidmatan penyiaran yang
telah mendapat persetujuan pelaku
untuk menyiarkan persembahan itu, dan
rakaman atau filem itu dimusnahkan
sebelum berakhir tempoh enam bulan
sebaik selepas rakaman atau filem itu
dibuat atau suatu tempoh yang lebih lama
yang dipersetujui antara perkhidmatan
penyiaran dengan pelaku itu;”.

**Pindaan seksyen 16b**

**13. Seksyen 16b Akta ibu dipinda—**

_(a)_ dalam subseksyen (2), dengan memotong perkataan “atau

pada masa pindah hakmilik hak sewaan”;

_(b)_ dalam subseksyen (3) teks bahasa kebangsaan, dengan

menggantikan perkataan “persembahan secara langsungnya”
dengan perkataan “persembahannya”;

_(c)_ dengan memasukkan selepas subseksyen (3) subseksyen

yang berikut:

“ (3a) Dalam ketiadaan kontrak tentang saraan yang
saksama yang kena dibayar di bawah subseksyen (1),
pelaku boleh memohon kepada Tribunal untuk
menentukan amaun yang kena dibayar sebagai saraan
yang saksama.

(3 b ) Pelaku boleh juga memohon kepada
Tribunal—

_(a)_ untuk mengubah apa-apa kontrak tentang amaun

yang kena di bayar sebagai saraan yang saksama;
atau

_(b)_ untuk mengubah apa-apa penentuan Tribunal

yang terdahulu berhubungan dengan saraan
yang saksama itu.


-----

_Hak Cipta (Pindaan)_ 9

(3c) Permohonan oleh seseorang pelaku di bawah
perenggan (3b)(b) hanya boleh dibuat dalam tempoh
dua belas bulan dari tarikh penentuan yang terdahulu,
melainkan jika kebenaran khas oleh Tribunal telah
diperoleh.

(3d) Apabila dibuat permohonan di bawah seksyen
ini, Tribunal hendaklah mempertimbangkan perkara itu
dan membuat apa-apa perintah tentang cara pengiraan
dan pembayaran saraan yang saksama sebagaimana
yang difikirkannya munasabah dalam hal keadaan
itu, dengan mengambil kira kepentingan sumbangan
pelaku kepada rakaman bunyi itu.

(3e) Sesuatu kontrak tidak mempunyai kesan setakat
yang ia bermaksud untuk menghalang seseorang pelaku
untuk mempersoalkan amaun saraan yang saksama atau
menyekat kuasa Tribunal di bawah seksyen ini.”;

_(d)_ dengan menggantikan subseksyen (4) dengan subseksyen

yang berikut:

“(4) Bagi maksud seksyen ini, “diterbitkan bagi
maksud komersial” ertinya rakaman bunyi itu telah
dijadikan tersedia kepada orang awam melalui cara wayar
atau wayarles dengan cara yang sedemikian rupa yang
membolehkan orang awam mendapat akses kepadanya
dari suatu tempat dan pada masa yang masing-masingnya
dipilih oleh mereka.”.

**Pindaan seksyen 23a**

**14.** Seksyen 23a Akta ibu dipinda dengan memasukkan selepas
perkataan “diadakan” perkataan “atau ditetapkan dalam suatu
rakaman bunyi”.

**Pindan seksyen 25a**

**15.** Seksyen 25a teks bahasa Inggeris Akta ibu dipinda dalam nota
birai dengan menggantikan perkataan “right” dengan perkataan
“rights”.


-----

10 _Rang Undang-Undang_

**Seksyen baru 26a, 26b dan 26c**

**16.** Akta ibu dipinda dengan memasukkan selepas seksyen 26
seksyen yang berikut:

“Pemberitahuan sukarela hak cipta

**26a. (1) Suatu pemberitahuan hak cipta dalam apa-apa karya**
boleh dibuat kepada Pengawal oleh atau bagi pihak pencipta
karya, pemunya hak cipta karya, pemegang serah hak hak
cipta, atau seseorang yang telah diberi kepentingan dalam
hak cipta melalui lesen.

(2) Suatu pemberitahuan hak cipta tidak boleh dilayan
melainkan jika fi yang ditetapkan telah dibayar kepada
Pengawal.

(3) Suatu pemberitahuan hak cipta hendaklah mengandungi
butiran yang berikut:

_(a)_ nama, alamat dan kewarganegaraan pemunya hak

cipta;

_(b)_ suatu akuan berkanun bahawa pemohon ialah

pencipta karya, atau pemunya hak cipta karya, atau
pemegang serah hak hak cipta, atau seseorang yang
telah diberi kepentingan dalam hak cipta melalui
lesen;

_(c)_ kategori karya;

_(d)_ tajuk karya;

_(e)_ nama pencipta dan, jika pencipta telah meninggal dunia,

tarikh kematian pencipta itu, jika diketahui;

_(f)_ dalam hal karya yang telah diterbitkan, tarikh dan

tempat penerbitan yang pertama; dan

_(g)_ apa-apa maklumat lain yang ditentukan oleh Menteri.

**Daftar Hak Cipta**

**26b.** (1) Pengawal hendaklah menyimpan dan menyenggara
suatu daftar yang dinamakan Daftar Hak Cipta.


-----

_Hak Cipta (Pindaan)_ 11

(2) Daftar Hak Cipta hendaklah mengandungi semua
butiran berhubungan dengan hak cipta dalam sesuatu karya
sebagaimana yang diberitahu kepada Pengawal di bawah
seksyen 26a.

(3) Daftar Hak Cipta hendaklah disimpan mengikut apaapa bentuk dan pada apa-apa bahantara yang ditentukan oleh
Menteri.

(4) Mana-mana orang boleh memeriksa Daftar Hak
Cipta pada bila-bila masa dan atas apa-apa syarat yang
ditentukan oleh Menteri, dan boleh mendapatkan petikan yang
diperakui sah daripada Daftar apabila dibayar fi yang
ditetapkan.

(5) Pengawal atau Timbalan Pengawal boleh memperakui
sah petikan benar daripada Daftar Hak Cipta yang hendaklah
menjadi keterangan _prima facie mengenai butiran yang_
dicatatkan dalamnya dan petikan daripada Daftar Hak Cipta
yang diperakui sah itu hendaklah boleh diterima di semua
mahkamah.

**Pindaan kepada Daftar Hak Cipta**

**26c.** (1) Pengawal boleh membetulkan apa-apa kesilapan
perkeranian dalam mana-mana catatan yang dibuat dalam
Daftar Hak Cipta.

(2) Mana-mana orang yang berkepentingan boleh memohon
kepada mahkamah untuk mendapatkan perintah bagi—

_(a) membetulkan apa-apa kesilapan dalam catatan dalam_

Daftar; atau

_(b) memadamkan atau meminda apa-apa catatan yang_

dibuat secara salah dalam atau yang masih ada dalam
Daftar,

dan apa-apa pembetulan, pemadaman atau pindaan yang
dibuat di bawah seksyen ini hendaklah berkuat kuasa dari
tarikh yang diperintahkan oleh mahkamah.

(3) Bagi maksud seksyen ini, “mahkamah” ertinya Mahkamah
Tinggi yang berkenaan di Malaysia.”.


-----

12 _Rang Undang-Undang_

**Pindaan seksyen 27a**

**17.** Akta ibu dipinda dengan menggantikan seksyen 27a dengan
seksyen yang berikut:

“Badan pelesenan

**27a.** (1) Suatu persatuan atau pertubuhan boleh memohon
kepada Pengawal supaya diisytiharkan sebagai suatu badan
pelesenan bagi pemunya hak cipta atau bagi golongan pemunya
hak cipta tertentu.

(2) Suatu permohonan untuk perisytiharan hendaklah dibuat
mengikut apa-apa bentuk dan pada apa-apa bahantara yang
ditentukan oleh Pengawal yang hendaklah mengandungi
maklumat yang berikut:

_(a)_ dokumen konstituen pemohon, yang objektif utamanya,

atau satu daripada objektif utamanya, adalah untuk
merundingkan atau memberikan lesen hak cipta,
sama ada sebagai pemunya atau bakal pemunya
hak cipta atau sebagai ejen baginya, dan yang
matlamatnya termasuk juga memberikan lesen yang
merangkumi karya lebih daripada seorang pencipta;
dan

_(b)_ senarai pemunya hak cipta atau ejen mereka yang

menjadi anggota pemohon.

(3) Apabila diterima suatu permohonan, Pengawal boleh
mengisytiharkan pemohon sebagai suatu badan pelesenan
dan mengeluarkan perisytiharan bertulis yang bermaksud
sedemikian kepada pemohon itu.

(4) Walau apa pun subseksyen (3), Pengawal hendaklah
menolak sesuatu permohonan jika maklumat yang
diberikan oleh pemohon menurut subseksyen (2) adalah
tidak mencukupi atau tidak memuaskan untuk menunjukkan
bahawa pemohon layak dan sesuai untuk menjadi badan
pelesenan.


-----

_Hak Cipta (Pindaan)_ 13

(5) Perisytiharan sesuatu persatuan atau pertubuhan sebagai
badan pelesenan di bawah seksyen ini hendaklah bererti bahawa
badan pelesenan itu mempunyai hak untuk bertindak bagi dan
bagi pihak anggotanya mengenai perkara yang berhubungan
dengan hak anggota itu sebagaimana yang diperuntukkan
di bawah Akta ini menurut—

_(a) peraturan badan pelesenan itu; dan_

_(b) apa-apa perkiraan kontraktual yang mungkin dibuat_

antara badan pelesenan dengan anggotanya.

(6) Badan pelesenan hendaklah memberi Pengawal suatu
salinan akaun untung rugi, penyata kira-kira dan laporan
juruauditnya yang dibentangkan pada mesyuarat agung tahunan
badan pelesenan itu tidak lewat daripada satu bulan selepas
tarikh mesyuarat agung tahunan itu.

(7) Pengawal boleh membatalkan perisytiharan yang
diberikan kepada sesuatu badan pelesenan jika dia berpuas
hati bahawa badan pelesenan itu—

_(a) tidak berfungsi dengan memadai sebagai suatu badan_

pelesenan;

_(b) tidak lagi mempunyai kuasa untuk bertindak bagi_

pihak kesemua anggotanya;

_(c) tidak bertindak menurut peraturannya atau_

untuk kepentingan terbaik anggotanya, atau ejen
mereka;

_(d) telah mengubah peraturannya sehingga tidak lagi_

mematuhi mana-mana peruntukan Akta ini;

_(e) tanpa alasan yang munasabah, telah enggan atau tidak_

mematuhi peruntukan Akta ini; atau

_(f) telah dibubarkan._

(8) Badan pelesenan yang terkilan dengan keputusan
Pengawal di bawah subseksyen (7) boleh merayu kepada
Tribunal dalam tempoh satu bulan dari tarikh keputusan
itu.”.


-----

14 _Rang Undang-Undang_

**Seksyen baru 27aa**

**18. Akta ibu dipinda dengan memasukkan selepas seksyen 27a**
seksyen yang berikut:

“Skim pelesenan yang kepadanya seksyen 27b hingga 27g

**terpakai**

**27aa. (1) Seksyen 27b hingga 27g hendaklah terpakai kepada**
skim pelesenan yang dikendalikan oleh badan pelesenan yang
berhubungan dengan hak cipta dalam apa-apa karya, setakat
yang ia berhubungan dengan lesen bagi—

_(a)_ mengeluarkan semula karya itu;

_(b)_ mempersembahkan, menunjukkan atau memainkan

karya itu kepada awam;

_(c)_ menyampaikan karya itu kepada awam;

_(d)_ menyiarkan semula karya itu;

_(e)_ menyewakan secara komersial karya itu kepada awam;

atau

_(f)_ membuat adaptasi karya itu.

(2) Bagi maksud seksyen 27b hingga 27g, “skim pelesenan”
ertinya mana-mana skim pelesenan yang diperihalkan dalam
subseksyen (1).”.

**Pindaan seksyen 27c**

**19.** Subseksyen 27c(1) Akta ibu dipinda—

_(a)_ dalam perenggan (a), dengan memotong perkataan “atau”

yang terdapat di hujung perenggan itu;

_(b)_ dalam perenggan (b), dengan menggantikan koma dengan

perkataan “; atau”;

_(c)_ dengan memasukkan selepas perenggan _(b) perenggan_

yang berikut:

“(c) seseorang yang telah diberi lesen yang kepadanya

skim pelesenan terpakai,”; dan

_(d)_ dengan memasukkan sebelum perkataan “orang atau

pertubuhan itu” perkataan “pengendali,”.


-----

_Hak Cipta (Pindaan)_ 15

**Pindaan seksyen 27d**

**20.** Subseksyen 27d(1) Akta ibu dipinda—

_(a)_ dengan menggantikan perkataan “Jika” dengan perkataan

“Tertakluk kepada subseksyen (2), jika”;

_(b)_ dalam perenggan (b), dengan memotong perkataan “atau”

yang terdapat di hujung perenggan itu;

_(c)_ dalam perenggan (c), dengan menggantikan koma dengan

perkataan “; atau”; dan

_(d)_ dengan memasukkan selepas perenggan _(c) perenggan_

yang berikut:

“(d) seseorang yang telah diberi lesen yang kepadanya

skim pelesenan terpakai,”.

**Pindaan seksyen 28**

**21.** Seksyen 28 Akta ibu dipinda—

_(a)_ dalam nota birai, dengan memasukkan selepas perkataan

“Penubuhan” perkataan “dan kuasa”;

_(b)_ dengan menomborkan semula seksyen itu sebagai

subseksyen (1); dan

_(c)_ dengan memasukkan selepas subseksyen (1) subseksyen

yang berikut:

“ (2) Tribunal hendaklah mempunyai kuasa untuk
memutuskan perkara yang berikut:

_(a)_ suatu permohonan oleh pelaku di bawah seksyen

16b;

_(b)_ apa-apa rujukan oleh pengendali, seseorang atau

sesuatu pertubuhan yang disebut dalam Bahagian
IVa;

_(c)_ suatu rayuan oleh badan pelesenan di bawah

subseksyen 27a(8); dan

_(d)_ penjalanan kuasa di bawah seksyen 31.”.


-----

16 _Rang Undang-Undang_

**Pindaan seksyen 29**

**22. Seksyen 29 Akta ibu dipinda—**

_(a)_ dalam subseksyen (1)—

(i) dalam perenggan (b), dengan mengantikan perkataan

“Timbalan Pengerusi” dengan perkataan “lima
orang Timbalan Pengerusi”; dan

(ii) dalam perenggan _(c),_ dengan menggantikan

perkataan “tidak lebih daripada dua puluh orang”
dengan perkataan “dua belas orang”; dan

_(b)_ dalam subseksyen (2), (3), (5) dan (6) teks bahasa Inggeris,

dengan menggantikan perkataan “Deputy Chairman”
dengan perkataan “Deputy Chairmen”.

**Pindaan seksyen 30**

**23. Seksyen 30 Akta ibu dipinda—**

_(a)_ dalam subseksyen (3), dengan menggantikan perkataan

“seorang anggota Tribunal lain untuk bertindak sebagai
Pengerusi bagi maksud prosiding itu” dengan perkataan
“seorang Timbalan Pengerusi untuk bertindak sebagai
pengerusi bagi maksud prosiding itu”;

_(b)_ dalam subseksyen (5), dengan menggantikan perkataan

“atau anggota yang mempengerusikan” dengan perkataan
“prosiding itu”;

_(c)_ dengan menggantikan subseksyen (7) dengan subseksyen

yang berikut:

“ (7) Dalam mana-mana hal yang disebut dalam
subseksyen (6) jika anggota yang tidak dapat meneruskan
prosiding ialah pengerusi prosiding itu, maka Menteri
hendaklah—

_(a)_ melantik daripada kalangan anggota yang tinggal

seorang pengerusi baru bagi maksud prosiding
yang diteruskan itu; dan


-----

_Hak Cipta (Pindaan)_ 17

_(b) jika sesuai, melantik seorang Timbalan Pengerusi_

untuk menghadiri prosiding bagi menasihati
anggota prosiding itu tentang apa-apa isu yang
mungkin berbangkit semasa prosiding itu.”.

**Pindaan seksyen 31**

**24. Seksyen 31 Akta ibu dipinda—**

_(a)_ dalam subseksyen (1), dengan memasukkan selepas

perkataan “bahasa kebangsaan” perkataan “atau bahasa
vernakular lain di Malaysia”;

_(b)_ dalam subseksyen (2), perenggan (3)(a) dan _(g) dan_

subseksyen (5) dan (6), dengan memasukkan selepas
perkataan “bahasa kebangsaan” perkataan “atau bahasa
vernakular lain”; dan

_(c)_ dalam subperenggan (3)(b)(ii), dengan menggantikan

perkataan “menemui pemunya tersebut” dengan perkataan
“mengesan atau memastikan pemunya itu;”.

**Pindaan seksyen 36**

**25. Seksyen 36 Akta ibu dipinda dengan memotong subseksyen**
(3), (4) dan (5).

**Seksyen baru 36a dan 36b**

**26. Akta ibu dipinda dengan** memasukkan selepas seksyen 36
seksyen yang berikut:

“Pemintasan langkah perlindungan teknologi

**36a. (1) Jika suatu langkah perlindungan teknologi dipakai ke**
atas suatu salinan karya oleh atau dengan kebenaran pemunya
hak cipta karya itu, tiada seorang pun boleh memintasi, atau
menyebabkan atau membenarkan mana-mana orang lain untuk
memintasi, langkah perlindungan teknologi—

_(a)_ yang digunakan oleh pemunya hak cipta itu berkaitan

dengan penjalanan haknya di bawah Akta ini; dan


-----

18 _Rang Undang-Undang_

_(b) yang menyekat perbuatan berkenaan dengan karyanya_

yang tidak dibenarkan oleh pemunya yang berkenaan
atau yang tidak diizinkan oleh undang-undang.

(2) Subseksyen (1) tidak terpakai jika pemintasan langkah
perlindungan teknologi itu adalah—

_(a)_ semata-mata bagi maksud mencapai operasi salingan

suatu program komputer yang dicipta secara berasingan
dengan program asal atau mana-mana program lain;

_(b) semata-mata bagi maksud mengenal pasti dan menganalisis_

kecacatan dan perihal mudahnya diserang teknologi
penyulitan;

_(c) semata-mata bagi maksud menguji, menyiasat atau_

membetulkan keselamatan komputer, sistem komputer
atau rangkaian komputer;

_(d) semata-mata bagi maksud mengenal pasti dan melumpuhkan_

suatu keupayaan yang tidak terzahir untuk mengumpul
atau menyebarkan maklumat pengenalan peribadi
mengenai aktiviti atas talian orang sebenar;

_(e) berhubungan dengan apa-apa perbuatan yang mematuhi_

undang-undang, semata-mata bagi maksud—

(i) penguatkuasaan undang-undang;

(ii) keselamatan negara; atau

(iii) pelaksanaan suatu fungsi statutori; atau

_(f)_ dibuat oleh perpustakaan, arkib atau institusi pendidikan

semata-mata bagi maksud membuat keputusan mengenai
pemerolehan berhubungan dengan suatu karya yang
dalamnya wujud hak cipta.

(3) Tiada seorang pun boleh—

_(a)_ membuat untuk dijual atau disewakan;

_(b) mengimport selain untuk penggunaan persendirian dan_

domestik; atau

_(c) dalam perjalanan urusan—_

(i) menjual atau menyewakan;

(ii) menawarkan atau mendedahkan untuk dijual

atau disewakan;


-----

_Hak Cipta (Pindaan)_ 19

(iii) mengiklankan untuk dijual atau disewakan;

(iv) memiliki; atau

(v) mengedarkan;

_(d)_ mengedarkan bagi maksud selain dalam perjalanan urusan

sehingga suatu takat yang menjejaskan pemunya hak
cipta itu; atau

_(e) menawarkan kepada awam atau memberikan apa-apa_

perkhidmatan berhubungan dengan,

apa-apa teknologi, alat atau komponen yang—

(a) dipromosikan, diiklankan atau dipasarkan bagi maksud

memintasi langkah perlindungan teknologi;

(b) mempunyai maksud atau kegunaan komersial

penting yang terhad selain untuk memintasi langkah
perlindungan teknologi; atau

(b) direka, dikeluarkan, diadaptasi atau dipersembahkan

terutamanya bagi maksud untuk membolehkan atau
memudahkan pemintasan langkah perlindungan
teknologi.

(4) Menteri boleh menetapkan apa-apa teknologi, alat atau
komponen yang boleh dikendalikan sebagai suatu langkah
perlindungan teknologi untuk dikecualikan daripada pemakaian
seksyen ini.

**Maklumat pengurusan hak**

**36b.** (1) Tiada seorang pun boleh—

_(a)_ menanggalkan atau mengubah apa-apa maklumat

pengurusan hak elektronik tanpa kebenaran; atau

_(b) mengedarkan, mengimport untuk pengedaran atau_

penyampaian kepada awam, tanpa kebenaran, karya atau
salinan karya dengan mengetahui bahawa maklumat
pengurusan hak elektronik telah ditanggalkan atau
diubah tanpa kebenaran,

dan dengan mengetahui atau mempunyai alasan munasabah
untuk mengetahui bahawa perbuatan itu akan menyebabkan,
membolehkan, memudahkan atau menyembunyikan suatu
pelanggaran apa-apa hak di bawah Akta ini.


-----

20 _Rang Undang-Undang_

(2) Subseksyen (1) tidak terpakai jika penanggalan atau
pengubahan apa-apa maklumat pengurusan hak elektronik
tanpa kebenaran adalah—

_(a)_ berhubungan dengan apa-apa yang dilakukan dengan

sah semata-mata bagi maksud—

(i) penguatkuasaan undang-undang;

(ii) keselamatan negara; atau

(iii) pelaksanaan suatu fungsi statutori; atau

_(b)_ dibuat oleh perpustakaan, arkib atau institusi pendidikan

semata-mata bagi maksud membuat keputusan mengenai
pemerolehan berhubungan dengan suatu karya yang
dalamnya wujud hak cipta.

(3) Bagi maksud seksyen ini dan seksyen 41, “maklumat
pengurusan hak” ertinya maklumat yang mengenal pasti karya,
pencipta karya, pemunya apa-apa hak dalam karya, pelaku
atau terma dan syarat penggunaan karya, apa-apa nombor
atau kod yang menggambarkan maklumat sedemikian, apabila
mana-mana butiran ini dilekatkan kepada salinan sesuatu
karya atau kelihatan berkaitan dengan penyampaian sesuatu
karya kepada awam.”.

**Pindaan seksyen 37**

**27. Akta ibu dipinda dengan menggantikan seksyen 37 dengan**
seksyen yang berikut:

“37. (1) Tindakan terhadap pelanggaran hak cipta dan perbuatan

yang dilarang di bawah seksyen 36a dan 36b bolehlah diambil
tindakan atas guaman pemunya hak cipta itu dan, dalam apaapa tindakan bagi pelanggaran atau perbuatan yang dilarang
sedemikian, mahkamah boleh memberikan jenis relief yang
berikut:

_(a)_ suatu perintah injunksi;

_(b)_ ganti rugi;

_(c)_ suatu akaun keuntungan;


-----

_Hak Cipta (Pindaan)_ 21

_(d)_ ganti rugi statutori yang tidak melebihi dua puluh lima

ribu ringgit bagi setiap karya, tetapi tidak melebihi
lima ratus ribu ringgit pada agregatnya; atau

_(e)_ apa-apa perintah lain yang difikirkan patut oleh

mahkamah.

(2) Walau apa pun subseksyen (1), semua relief boleh
didapati oleh plaintif dalam sesuatu tindakan di bawah
subseksyen 36a(3) kecuali ganti rugi statutori.

(3) Dalam membuat sesuatu award di bawah perenggan
(1)(b), mahkamah boleh juga membuat perintah di bawah
perenggan (1)(c) bagi suatu akaun apa-apa keuntungan yang
boleh dikaitkan dengan pelanggaran atau perbuatan yang
dilarang itu yang tidak diambil kira dalam mengira ganti
rugi.

(4) Kecuali sebagaimana yang diperuntukkan dalam
subseksyen (3), jenis relief yang disebut dalam perenggan
(1)(b), _(c) dan_ _(d) adalah berbeza sama sekali._

(5) Bagi maksud perenggan (1)(d), semua bahagian sesuatu
karya kolektif hendaklah dikira sebagai satu karya.

(6) Jika dalam sesuatu tindakan di bawah seksyen ini telah
dipastikan bahawa suatu pelanggaran atau perbuatan yang
dilarang di bawah seksyen 36a atau 36b telah dilakukan
tetapi juga telah dipastikan bahawa pada masa pelanggaran
atau perbuatan yang dilarang itu dilakukan defendan tidak
menyedari, dan tidak mempunyai alasan yang munasabah untuk
mengesyaki, bahawa perbuatan itu ialah suatu pelanggaran hak
cipta atau dilarang di bawah seksyen 36a atau 36b, plaintif
tidaklah berhak di bawah seksyen ini kepada apa-apa ganti
rugi terhadap defendan berkenaan dengan pelanggaran atau
perbuatan yang dilarang yang dilakukan itu, tetapi hendaklah
berhak kepada suatu akaun keuntungan atau ganti rugi statutori
sama ada apa-apa relief lain diberikan atau tidak di bawah
seksyen ini.

(7) Jika dalam sesuatu tindakan di bawah seksyen ini
pelanggaran hak cipta atau pelakuan perbuatan yang dilarang
di bawah seksyen 36a atau 36b dipastikan, mahkamah boleh,
dalam menilai ganti rugi bagi pelanggaran atau pelakuan
perbuatan yang dilarang itu, mengaward apa-apa ganti rugi


-----

22 _Rang Undang-Undang_

tambahan yang difikirkannya patut dalam hal keadaan itu jika
ia berpuas hati bahawa adalah patut untuk berbuat demikian
dengan mengambil kira—

_(a)_ bahawa pelanggaran atau perbuatan yang dilarang itu

dibuat secara terang-terangan;

_(b) apa-apa faedah yang dibuktikan sebagai telah terakru_

kepada defendan oleh sebab pelanggaran atau perbuatan
yang dilarang itu; dan

_(c)_ semua perkara lain yang berkaitan.

(8) Dalam mengaward ganti rugi statutori di bawah
perenggan (1)(d), mahkamah hendaklah mengambil kira—

_(a)_ sifat dan maksud perbuatan yang melanggar atau perbuatan

yang dilarang itu, termasuk sama ada perbuatan yang
melanggar atau perbuatan yang dilarang itu bersifat
komersial atau selainnya;

_(b)_ bahawa pelanggaran atau perbuatan yang dilarang itu

dibuat secara terang-terangan;

_(c)_ sama ada defendan bertindak dengan niat jahat;

_(d)_ apa-apa kerugian yang dialami oleh plaintif atau

berkemungkinan akan dialami oleh plaintif oleh sebab
pelanggaran atau perbuatan yang dilarang itu;

_(e)_ apa-apa faedah yang dibuktikan sebagai telah terakru

kepada defendan atas sebab pelanggaran atau perbuatan
yang dilarang itu;

_(f)_ kelakuan pihak-pihak sebelum dan semasa prosiding;

_(g)_ keperluan untuk menghalang pelanggaran atau perbuatan

yang dilarang lain yang serupa; dan

_(h)_ semua perkara lain yang berkaitan.

(9) Injunksi tidak boleh dikeluarkan dalam apa-apa prosiding
di bawah seksyen ini jika ia mengkehendaki sesuatu bangunan
yang sudah siap atau sebahagiannya sudah dibina diruntuhkan
atau menahan sesuatu bangunan yang sebahagiannya sudah
dibina daripada disiapkan.

(10) Bagi maksud seksyen ini dan seksyen 38—

_(a)_ “tindakan” termasuklah tuntutan balas, dan sebutan

mengenai plaintif dan mengenai defendan dalam
sesuatu tindakan hendaklah ditafsirkan sewajarnya;


-----

_Hak Cipta (Pindaan)_ 23

_(b)_ “karya kolektif” ertinya suatu karya yang dalamnya

bahan yang berkaitan, yang setiap satunya merupakan
karya yang berasingan dan tersendiri, dikumpulkan
menjadi suatu karya lengkap secara kolektif; dan

_(c)_ “mahkamah” ertinya Mahkamah Tinggi yang berkenaan

di Malaysia.

(11) Bagi maksud seksyen ini, “pemunya hak cipta” ertinya
pemunya pertama atau pemegang serah hak bahagian hak
cipta yang berkaitan itu.”.

**Pindaan seksyen 38**

**28.** Subseksyen 38(7) Akta ibu dipinda—

_(a)_ dalam perenggan _(a), dengan memasukkan selepas_

perkataan “pembayaran gantirugi” perkataan “atau ganti
rugi statutori”; dan

_(b)_ dalam perenggan (b), dengan memasukkan selepas perkataan

“ganti rugi,” perkataan “ganti rugi statutori”.

**Pindaan seksyen 40**

**29. Subseksyen 40(1) Akta ibu dipinda dengan menggantikan**
perkataan “Tertakluk kepada subseksyen (2),” dengan perkataan
“Walau apa pun apa-apa syarat kontrak yang nyata yang
sebaliknya,”.

**Pindaan seksyen 41**

**30. Seksyen 41 Akta ibu dipinda—**

_(a)_ dalam subseksyen (1)—

(i) dalam perenggan _(h)—_

(a) dengan memasukkan selepas perkataan

“atau menyebabkan” perkataan “atau
membenarkan”; dan

(b) dengan menggantikan perkataan
“subseksyen 36(3)” dengan perkataan
“subseksyen 36a(1)”;


-----

24 _Rang Undang-Undang_

(ii) dengan memasukkan selepas perenggan _(h)_

perenggan yang berikut:

“(ha) membuat, mengimport atau menjual apaapa teknologi atau alat bagi maksud memintas
langkah perlindungan teknologi yang disebut
dalam subseksyen 36a(3);”;

(iii) dalam perenggan (i), dengan memasukkan sebelum

perkataan “tanpa kebenaran” perkataan “yang
disebut dalam seksyen 36b”; dan

(vi) dalam perenggan (ii), dengan memasukkan selepas

perkataan “perenggan _(g)” perkataan “dan_
_(ha)”;_

_(b)_ dalam subseksyen (3), dengan menggantikan perkataan

“karya sastera atau muzik” dengan perkataan
“karya sastera atau muzik, rakaman bunyi atau filem”;
dan

_(c)_ dengan menggantikan subseksyen (4) dengan subseksyen

yang berikut:

“(4) Jika sesuatu kesalahan di bawah seksyen ini
dilakukan oleh suatu pertubuhan perbadanan atau oleh
seseorang yang menjadi pekongsi dalam suatu firma,
tiap-tiap pengarah, ketua pegawai eksekutif, ketua
pegawai operasi, setiausaha, pengurus atau pegawai
lain pertubuhan perbadanan itu yang serupa atau tiaptiap pekongsi lain dalam firma itu atau bermaksud
untuk bertindak dalam apa-apa sifat sedemikian atau
dalam apa-apa cara atau bertanggungjawab hingga
apa-apa takat bagi pengurusan hal ehwal pertubuhan
perbadanan atau firma itu atau membantu dalam
pengurusan sedemikian, mengikut mana-mana yang
berkenaan, hendaklah disifatkan sebagai melakukan
kesalahan itu dan boleh dipertuduh secara berasingan
atau bersesama dalam prosiding yang sama dengan
pertubuhan perbadanan atau firma itu melainkan jika
dia membuktikan bahawa kesalahan itu telah dilakukan
tanpa persetujuan atau pembiarannya dan bahawa dia
telah menjalankan segala usaha wajar untuk menghalang
pelakuan kesalahan itu.”.


-----

_Hak Cipta (Pindaan)_ 25

**Pindaan seksyen 42**

**31.** Subseksyen 42(1) Akta ibu dipinda dengan memasukkan selepas
perkataan “Afidavit” perkataan “, petikan yang diperakui sah
daripada Daftar Hak Cipta yang disebut dalam seksyen 26b”.

**Bahagian baru VIa dan VIb**

**32. Akta ibu dipinda dengan memasukkan selepas Bahagian VI**
Bahagian yang berikut:

“Bahagian VIa

ANTIRAKAMAN KAMERA

**Kesalahan berhubungan dengan antirakaman kamera**

**43a. (1) Mana-mana orang yang mengendalikan suatu**
alat perakam pandang dengar di dalam bilik penayangan
untuk merekod apa-apa filem secara keseluruhannya atau
sebahagiannya melakukan suatu kesalahan dan apabila
disabitkan boleh dikenakan denda tidak kurang daripada
sepuluh ribu ringgit dan tidak melebihi satu ratus ribu ringgit
atau pemenjaraan bagi suatu tempoh tidak melebihi lima
tahun atau kedua-duanya.

(2) Mana-mana orang yang bersalah atas cubaan untuk
melakukan kesalahan di bawah subseksyen (1) apabila
disabitkan boleh dikenakan denda tidak kurang daripada lima
ribu ringgit dan tidak melebihi lima puluh ribu ringgit atau
pemenjaraan bagi suatu tempoh tidak melebihi satu tahun
atau kedua-duanya.

(3) Bagi maksud seksyen ini, ungkapan—

“alat perakam pandang dengar” ertinya apa-apa alat

yang berkebolehan untuk merakamkan atau memancarkan
wayang gambar atau mana-mana bahagiannya;

“wayang gambar” ertinya filem;

“bilik penayangan” ertinya mana-mana tempat yang

digunakan untuk mempamerkan atau menayangkan wayang
gambar, termasuklah panggung wayang gambar.


-----

26 _Rang Undang-Undang_

Bahagian VIb

PENGEHADAN TANGGUNGAN PEMBERI

PERKHIDMATAN

**Tafsiran**

**43b. Bagi maksud Bahagian ini, ungkapan—**

“rangkaian lain” ertinya apa-apa jenis rangkaian yang

boleh disambungkan dengan rangkaian utama;

“mahkamah” ertinya Mahkamah Tinggi yang berkenaan

di Malaysia;

“salinan elektronik” berhubungan dengan apa-apa karya

ertinya suatu salinan karya dalam bentuk elektronik
dan termasuk versi asal karya itu dalam bentuk itu atas
rangkaian;

“rangkaian pemula” ertinya rangkaian lain yang daripadanya

suatu salinan elektronik bermula;

“rangkaian utama” berhubungan dengan pemberi

perkhidmatan ertinya suatu rangkaian yang dikawal atau
dikendalikan oleh atau bagi pemberi perkhidmatan itu;

“penghalaan” ertinya mengarahkan atau memilih cara

atau hala bagi pemancaran data;

“pemberi perkhidmatan”—

_(a)_ bagi maksud seksyen 43c, ertinya seseorang yang

memberikan perkhidmatan berhubungan dengan,
atau mengadakan penyambungan bagi, capaian,
pemancaran atau penghalaan data; dan

_(b)_ bagi maksud Bahagian ini selain seksyen 43c, ertinya

seseorang yang memberikan, atau mengendalikan
kemudahan bagi, perkhidmatan atas talian atau
capaian rangkaian dan termasuk seseorang yang
disebut dalam perenggan _(a)._


-----

_Hak Cipta (Pindaan)_ 27

**Pemancaran, penghalaan dan pengadaan penyambungan**

**43c.** (1) Pemberi perkhidmatan tidaklah bertanggungan bagi
pelanggaran hak cipta dalam apa-apa karya jika pelanggaran
itu berlaku oleh sebab—

_(a)_ pemancaran atau penghalaan, atau pengadaan

penyambungan, oleh pemberi perkhidmatan bagi salinan
elektronik karya itu melalui rangkaian utamanya;
atau

_(b)_ apa-apa storan fana salinan elektronik karya itu oleh

pemberi perkhidmatan dalam perjalanan pemancaran,
penghalaan atau pengadaan penyambungan itu:

Dengan syarat bahawa—

(a) pemancaran salinan elektronik karya itu

dimulakan oleh atau atas arahan seseorang
selain pemberi perkhidmatan;

(b) pemancaran, penghalaan, pengadaan
penyambungan atau storan dijalankan melalui
suatu proses teknikal automatik tanpa apaapa pemilihan salinan elektronik karya oleh
pemberi perkhidmatan;

(c) pemberi perkhidmatan tidak memilih penerima
salinan elektronik karya kecuali sebagai
jawapan automatik kepada permintaan
seseorang lain; atau

(d) pemberi perkhidmatan tidak membuat apa
apa pengubahsuaian, selain pengubahsuaian
yang dibuat sebagai sebahagian daripada
proses teknikal, kepada kandungan salinan
elektronik karya itu semasa pemancarannya
melalui rangkaian utama.

(2) Jika bahan langgaran telah dikenal pasti sebagai berasal
dari suatu lokasi atas talian di luar Malaysia atau daripada
suatu akaun tertentu dan jika mahkamah berpuas hati bahawa
subseksyen (1) terpakai bagi pemberi perkhidmatan, mahkamah
boleh memerintahkan pemberi perkhidmatan—

_(a)_ supaya mengambil langkah yang munasabah untuk

melumpuhkan capaian kepada suatu lokasi atas talian
yang secara fizikalnya terletak di luar Malaysia;
atau

_(b)_ supaya menamatkan akaun tertentu itu.


-----

28 _Rang Undang-Undang_

**Sistem** **_caching_**

**43d.** (1) Pemberi perkhidmatan tidaklah bertanggungan
bagi pelanggaran hak cipta bagi pembuatan apa-apa salinan
elektronik karya di rangkaian utamanya jika ia—

(A) daripada suatu salinan elektronik karya yang tersedia

di suatu rangkaian pemula;

(B) melalui suatu proses automatik;

(C) tindak balas kepada suatu tindakan oleh pengguna
rangkaian utamanya; atau

(D) bagi memudahkan capaian efisien kepada karya oleh

seseorang pengguna:

Dengan syarat bahawa—

(a) pemberi perkhidmatan tidak membuat

apa-apa pengubahsuaian substantif, selain
pengubahsuaian yang dibuat sebagai
sebahagian daripada proses teknikal, kepada
kandungan salinan elektronik semasa
pemancaran salinan itu kepada pengguna
rangkaian utamanya atau rangkaian lain;
dan

(b) pemberi perkhidmatan memenuhi apa-apa
syarat lain sebagaimana yang ditentukan
oleh Menteri berhubungan dengan—

(i) capaian kepada salinan elektronik

oleh pengguna rangkaian utamanya
atau rangkaian lain;

(ii) penyegaran semula, muatan semula

atau pengemaskinian salinan
elektronik itu; dan

(iii) ketiadaan gangguan terhadap

teknologi yang digunakan
di rangkaian pemula untuk
mendapatkan maklumat mengenai
penggunaan apa-apa karya di
rangkaian pemula, yang merupakan
teknologi yang konsisten dengan
standard industri di Malaysia.


-----

_Hak Cipta (Pindaan)_ 29

(2) Pemberi perkhidmatan tidaklah bertanggungan
di bawah seksyen ini jika pemunya hak cipta atau ejennya
tidak memberikan apa-apa pemberitahuan di bawah
seksyen 43h.

**Storan dan peralatan lokasi maklumat**

**43e. (1) Pemberi perkhidmatan tidaklah bertanggungan bagi**
pelanggaran hak cipta dalam apa-apa karya jika pelanggaran
itu berlaku oleh sebab—

_(a)_ salinan elektronik karya itu distor atas arahan seorang

pengguna rangkaian utama;

_(b)_ pemberi perkhidmatan merujukkan atau memautkan

seorang pengguna kepada suatu lokasi atas talian di
rangkaian pemula di mana salinan elektronik karya itu
menjadi tersedia dengan penggunaan peralatan lokasi
maklumat seperti hiperlink atau direktori, atau suatu
perkhidmatan lokasi maklumat seperti suatu enjin
pencari, jika—

(i) pemberi perkhidmatan—

_(aa) tidak mempunyai pengetahuan sebenar_

bahawa salinan elektronik karya atau
aktiviti itu ialah suatu langgaran;
atau

_(bb) dalam ketiadaan pengetahuan sebenar,_

tidak sedar akan fakta atau hal keadaan
yang daripadanya aktiviti langgaran
itu ternyata;

(ii) pemberi perkhidmatan tidak menerima apa
apa faedah kewangan yang boleh dikaitkan
secara langsung dengan pelanggaran hak
cipta dalam karya yang berlaku dalam, atau
dalam urusan, menjadikan karya elektronik itu
tersedia di rangkaian utamanya atau rangkaian
lain, dan bahawa pemberi perkhidmatan itu
tidak mempunyai hak dan keupayaan untuk
mengawal aktiviti langgaran itu; dan


-----

30 _Rang Undang-Undang_

(iii) apabila pemberitahuan mengenai apa-apa

pelanggaran di bawah seksyen 43h diterima,
pemberi perkhidmatan memberikan tindak
balas dalam masa yang ditentukan untuk
menyingkirkan atau melumpuhkan capaian
kepada bahan yang didakwa sebagai pelanggaran
atau hal perkara aktiviti pelanggaran.

(2) Dalam menentukan sama ada sesuatu faedah kewangan
boleh dikaitkan secara langsung dengan pelanggaran hak cipta
dalam karya, mahkamah hendaklah mengambil kira—

_(a)_ amalan perindustrian berhubungan dengan

pengenaan bayaran bagi perkhidmatan oleh pemberi
perkhidmatan;

_(b)_ sama ada faedah kewangan itu adalah lebih besar daripada

faedah yang biasanya terhasil daripada pengenaan
bayaran menurut amalan perindustrian yang sudah
diterima; dan

_(c)_ apa-apa perkara lain yang difikirkan relevan oleh

mahkamah.

(3) Pemberi perkhidmatan tidaklah bertanggungan
di bawah seksyen ini jika pemunya hak cipta atau
ejennya tidak memberikan apa-apa pemberitahuan di bawah
seksyen 43h.

**Pengecualian pemberi perkhidmatan daripada tanggungan**
**bagi penyingkiran salinan atau aktiviti lain daripada**
**rangkaian**

**43f. (1) Pemberi perkhidmatan yang bertindak dengan**
mematuhi subseksyen 43h(1) dan menurut Bahagian ini
tidaklah tertakluk kepada apa-apa tanggungan berkenaan
dengan sesuatu tindakan yang diambil dengan suci hati
berhubungan dengan—

_(a)_ penyingkiran salinan elektronik karya daripada rangkaian

utamanya; atau

_(b)_ pelumpuhan capaian kepada salinan elektronik karya

di rangkaian utamanya atau rangkaian lain.


-----

_Hak Cipta (Pindaan)_ 31

(2) Apabila salinan elektronik karya telah disingkirkan atau
dilumpuhkan capaiannya di bawah subseksyen (1), pemberi
perkhidmatan hendaklah memberitahu, setakat yang boleh
dilaksanakan, orang yang telah menyediakan salinan elektronik
itu mengenai tindakan yang diambil oleh pemberi perkhidmatan
dan melampirkan dengannya suatu salinan pemberitahuan
yang diterimanya menurut subseksyen 43h(1).

(3) Walau apa pun apa-apa yang bertentangan, jika—

_(a)_ akibat daripada penyelesaian antara pemunya hak

cipta karya dengan orang yang menyediakan salinan
elektronik karya itu, pemberi perkhidmatan menerima
pemberitahuan bertulis daripada mana-mana pihak
untuk mengembalikan salinan elektronik itu
di rangkaian atau mengembalikan capaian kepada
salinan itu; atau

_(b) orang yang menyediakan salinan elektronik karya itu_

telah dihakimi oleh mana-mana mahkamah atau tribunal
sebagai pemunya hak cipta karya itu yang sah,

pemberi perkhidmatan hendaklah, setakat yang boleh
dilaksanakan—

(a) mengembalikan salinan elektronik karya itu

di rangkaian utamanya; atau

(b) mengembalikan capaian kepada salinan elektronik
karya itu di rangkaian utamanya atau rangkaian
lain:

Dengan syarat bahawa pemberi perkhidmatan itu
dilengkapi dengan dokumentasi yang sepatutnya
berhubungan dengan penyelesaian antara pihakpihak atau penghakiman atau keputusan mahkamah
atau tribunal itu.

(4) Pemberi perkhidmatan tidak boleh dikira sebagai
telah membenarkan pelakuan apa-apa perbuatan yang melanggar
hak cipta di bawah Akta ini semata-mata oleh sebab pemberi
perkhidmatan memberikan kemudahan yang telah digunakan
oleh seseorang untuk melakukan perbuatan langgaran itu.


-----

32 _Rang Undang-Undang_

**Maklumat mengenai pemberi perkhidmatan**

**43g.** (1) Dalam memberikan perkhidmatannya kepada
pengguna, pemberi perkhidmatan hendaklah menjadikan tersedia
maklumat yang berikut dengan cara yang boleh dicapai oleh
mana-mana orang yang menggunakan perkhidmatan itu:

_(a)_ nama dan alamat pemberi perkhidmatan; dan

_(b) perincian dan butiran ejen yang ditetapkan untuk_

menerima apa-apa aduan atau notis berkenaan dengan
pengataan pelanggaran hak cipta.

(2) Ketidakpatuhan subseksyen (1) oleh pemberi perkhidmatan
tidak mengehakkan pemberi perkhidmatan itu untuk bergantung
kepada perlindungan yang diperuntukkan di bawah Bahagian
ini.

**Pemberitahuan oleh pemunya hak cipta dan kesannya**

**43h. (1) Jika suatu salinan elektronik apa-apa karya yang**
boleh dicapai dalam suatu rangkaian melanggar hak cipta
sesuatu karya, pemunya hak cipta yang telah dilanggar itu
boleh memberitahu pemberi perkhidmatan rangkaian itu
mengenai pelanggaran sedemikian dengan mengeluarkan
kepada pemberi perkhidmatan suatu pemberitahuan mengikut
cara yang ditentukan oleh Menteri, menghendaki pemberi
perkhidmatan untuk menyingkirkan atau melumpuhkan apa-apa
capaian kepada salinan elektronik itu di rangkaian pemberi
perkhidmatan:

Dengan syarat bahawa pemunya hak cipta itu hendaklah

mengaku janji untuk memampasi pemberi perkhidmatan atau
mana-mana orang lain bagi apa-apa kerugian, kehilangan
atau tanggungan yang berbangkit daripada pematuhan
pemberitahuan itu oleh pemberi perkhidmatan.

(2) Pemberi perkhidmatan yang telah menerima pemberitahuan
di bawah subseksyen (1) hendaklah menyingkirkan atau
melumpuhkan apa-apa capaian kepada salinan elektronik yang
melanggar itu di rangkaiannya tidak lewat daripada empat
puluh lapan jam dari masa pemberitahuan itu diterima.


-----

_Hak Cipta (Pindaan)_ 33

(3) Orang yang salinan elektronik karyanya telah
disingkirkan atau capaian kepadanya telah dilumpuhkan menurut
subseksyen (2) boleh mengeluarkan kepada pemberi
perkhidmatan suatu pemberitahuan balas mengikut cara yang
ditentukan oleh Menteri, menghendaki pemberi perkhidmatan itu
mengembalikan salinan elektronik itu atau capaian kepadanya
di rangkaian utama pemberi perkhidmatan:

Dengan syarat bahawa orang itu hendaklah mengaku janji

untuk memampasi pemberi perkhidmatan atau mana-mana
orang lain bagi apa-apa kerugian, kehilangan atau tanggungan
yang berbangkit daripada pematuhan pemberitahuan balas
itu oleh pemberi perkhidmatan.

(4) Pemberi perkhidmatan hendaklah—

_(a) apabila diterimanya suatu pemberitahuan balas, dengan_

segera memberi pengeluar pemberitahuan di bawah
subseksyen (1) suatu salinan pemberitahuan balas itu
dan memberitahu pengeluar itu bahawa bahan yang
disingkirkan itu atau capaian kepada bahan tersebut
akan dikembalikan dalam tempoh sepuluh hari bekerja;
dan

_(b) mengembalikan bahan yang disingkirkan itu atau_

capaian kepadanya tidak kurang daripada sepuluh
hari bekerja berikutan penerimaan pemberitahuan
balas itu, melainkan jika pemberi perkhidmatan telah
menerima suatu pemberitahuan lain daripada pengeluar
pemberitahuan di bawah subseksyen (1) bahawa dia telah
memfailkan tindakan memohon perintah mahkamah untuk
menahan pengeluar pemberitahuan balas di bawah
subseksyen (3) daripada terlibat dalam apa-apa aktiviti
pelanggaran berhubungan dengan bahan di rangkaian
pemberi perkhidmatan.

(5) Pemberitahuan balas hendaklah dikeluarkan kepada ejen
yang ditetapkan bagi pemberi perkhidmatan yang mengandungi
maklumat yang berikut:

_(a)_ tandatangan fizikal atau elektronik pelanggan;

_(b) pengenalan bahan yang telah disingkirkan atau yang_

kepadanya capaian telah dilumpuhkan dan lokasi di
mana bahan itu muncul sebelum ia disingkirkan atau
capaian kepadanya dilumpuhkan;


-----

34 _Rang Undang-Undang_

_(c) pernyataan di bawah hukuman sumpah bohong bahawa_

pengeluar dengan suci hati mempercayai bahawa bahan
itu disingkirkan atau dilumpuhkan daripada kesilapan
atau salah pengenalan bahan yang akan disingkirkan
atau dilumpuhkan itu; dan

_(d) nama, alamat, nombor telefon pengeluar dan pernyataan_

bahawa pengeluar bersetuju kepada bidang kuasa
mahkamah tempat terletaknya alamat itu, atau jika
alamat pengeluar adalah di luar Malaysia, di mana
pemberi perkhidmatan boleh dijumpai, dan bahawa
pelanggan akan menerima penyampaian proses daripada
orang yang memberikan pemberitahuan di bawah
subseksyen (1) atau ejen orang itu.

**Pembuat notis palsu melakukan kesalahan dan bertanggungan**
**bagi ganti rugi**

**43i.** (1) Jika seseorang yang membuat pemberitahuan menurut
seksyen 43h membuat apa-apa pernyataan yang palsu, yang
diketahuinya adalah palsu atau yang tidak dipercayanya adalah
benar, dan yang menyentuh apa-apa perkara yang penting
bagi matlamat pemberitahuan itu—

_(a)_ dia telah melakukan kesalahan dan apabila

disabitkan boleh dikenakan denda tidak melebihi
satu ratus ribu ringgit atau pemenjaraan bagi suatu
tempoh tidak melebihi lima tahun atau kedua-duanya;
dan

_(b) dia bertanggungan untuk membayar pampasan kepada_

mana-mana orang yang mengalami apa-apa kehilangan
atau kerugian akibat daripada pembuatan pemberitahuan
itu.

(2) Subseksyen (1) hendaklah terpakai sama ada pernyataan
itu dibuat di Malaysia atau tidak, dan jika seseorang membuat
pernyataan di luar Malaysia, dia boleh diuruskan di bawah
perenggan (1)(a) seolah-olah kesalahan itu dilakukan
di Malaysia.”.


-----

_Hak Cipta (Pindaan)_ 35

**Seksyen baru 45a**

**33. Akta ibu dipinda dengan memasukkan selepas seksyen 45**
seksyen yang berikut:

“Akses **kepada data komputer atau digital**

**45a. (1) Mana-mana Penolong Pengawal atau pegawai polis**
yang berpangkat tidak rendah daripada Inspektor hendaklah,
dalam menjalankan kuasanya di bawah seksyen 44, jika
perlu, diberi akses kepada data komputer atau digital sama
ada distor dalam komputer atau apa-apa medium lain.

(2) Bagi maksud seksyen ini, “akses” termasuklah diberi
kata laluan yang diperlukan, kod penyulitan, kod penyahsulitan,
perisian atau perkakasan dan apa-apa cara lain yang dikehendaki
bagi membolehkan data komputer itu difahami.”.

**Pindaan seksyen 50**

**34. Subseksyen 50(2) Akta ibu dipinda dengan memasukkan**
selepas perkataan “penyiasatan polis” perkataan “dalam kes
boleh tangkap yang diberikan di bawah Kanun Tatacara Jenayah

[Akta 593]”.

**Seksyen baru 50b**

**35.** Akta ibu dipinda dengan memasukkan selepas seksyen 50a
seksyen yang berikut:

“Kuasa untuk memintas komunikasi

**50b.** (1) Walau apa pun peruntukan dalam mana-mana undangundang bertulis lain, Pendakwa Raya, jika difikirkannya bahawa
apa-apa komunikasi berkemungkinan mengandungi apa-apa
maklumat yang relevan bagi maksud apa-apa penyiasatan
kesalahan di bawah Akta ini atau perundangan subsidiarinya,
boleh, atas permohonan Penolong Pengawal atau pegawai
polis yang berpangkat tidak rendah daripada Inspektor,
membenarkan pegawai itu untuk memintas atau mendengar
apa-apa komunikasi yang dipancarkan atau diterima oleh
mana-mana komunikasi.


-----

36 _Rang Undang-Undang_

(2) Apabila seseorang dipertuduh dengan sesuatu kesalahan
di bawah Akta ini atau perundangan subsidiarinya, apa-apa
maklumat yang diperoleh oleh Penolong Pengawal atau
pegawai polis di bawah subseksyen (1), sama ada sebelum
atau selepas orang itu dipertuduh, hendaklah boleh diterima
dalam perbicaraannya sebagai keterangan.

(3) Kebenaran oleh Pendakwa Raya di bawah subseksyen
(1) boleh diberikan sama ada secara lisan atau bertulis; tetapi
jika kebenaran lisan diberikan, Pendakwa Raya hendaklah,
dengan secepat yang dapat dilaksanakan, mengubah kebenaran
itu ke dalam bentuk bertulis.

(4) Suatu perakuan oleh Pendakwa Raya yang menyatakan
bahawa tindakan yang diambil oleh Penolong Pengawal atau
pegawai polis di bawah subseksyen (1) telah dibenarkan
olehnya di bawah subseksyen itu ialah keterangan konklusif
bahawa dia telah dibenarkan sedemikian, dan perakuan itu
hendaklah boleh diterima sebagai keterangan tanpa bukti
tandatangannya.

(5) Tiada seorang pun berada di bawah apa-apa kewajipan,
tanggungjawab atau tanggungan, atau dengan apa cara jua
dipaksa, untuk menzahirkan dalam apa-apa prosiding tatacara,
kaedah, gaya atau cara, atau apa-apa perkara yang berhubungan
dengannya, apa-apa jua yang dilakukan di bawah subseksyen (1).”.

**Seksyen baru 51a**

**36. Akta ibu dipinda dengan memasukkan selepas seksyen 51**
seksyen yang berikut:

“Keterangan **_agent provocateur_** **boleh diterima**

**51a. (1) Walau apa pun undang-undang bertulis atau rukun**
undang-undang yang berlawanan, tiada _agent provocateur_
boleh dianggap sebagai tidak boleh dipercayai hanya oleh
sebab dia cuba untuk bersubahat atau telah bersubahat dalam
melakukan suatu kesalahan oleh mana-mana orang di bawah
Akta ini jika cubaan untuk bersubahat atau pensubahatan itu
adalah semata-mata bagi maksud mendapatkan keterangan
terhadap orang itu.


-----

_Hak Cipta (Pindaan)_ 37

(2) Walau apa pun undang-undang bertulis atau rukun

undang-undang yang berlawanan, apa-apa pernyataan, sama
ada lisan atau bertulis yang dibuat kepada agent provocateur
oleh mana-mana orang yang selepas itu dipertuduh dengan
suatu kesalahan di bawah Akta ini boleh diterima sebagai
keterangan dalam perbicaraannya.”.

**Seksyen baru 52a**

**37. Akta ibu dipinda dengan memasukkan selepas seksyen 52**
seksyen yang berikut:

“Pemberian maklumat

**52a. (1) Mana-mana orang yang—**

_(a)_ mengetahui atau mempunyai alasan untuk mengesyaki

bahawa seseorang Penolong Pengawal atau pegawai
polis yang berpangkat tidak rendah daripada Inspektor
sedang bertindak, atau bercadang untuk bertindak,
berkaitan dengan suatu penyiasatan yang sedang, atau
akan, dijalankan di bawah atau bagi maksud Akta
ini dan menzahirkan kepada mana-mana orang lain
maklumat atau apa-apa perkara lain yang mungkin
akan menjejaskan penyiasatan itu atau penyiasatan
yang dicadangkan itu; atau

_(b)_ mengetahui atau mempunyai alasan untuk mengesyaki

bahawa suatu penzahiran telah dibuat kepada seorang
Penolong Pengawal atau pegawai polis di bawah Akta
ini dan menzahirkan kepada mana-mana orang lain
maklumat atau apa-apa perkara lain yang mungkin
akan menjejaskan apa-apa penyiasatan yang mungkin
dijalankan berikutan dengan penzahiran itu,

adalah melakukan suatu kesalahan di bawah Akta ini.

(2) Tiada apa pun dalam subseksyen (1) menjadikan suatu
kesalahan bagi seseorang peguam bela dan peguam cara atau
pekerjanya untuk menzahirkan apa-apa maklumat atau perkara
lain—

_(a)_ kepada pelanggannya atau wakil pelanggannya berkaitan

dengan pemberian nasihat kepada pelanggan itu dalam
penjalanan dan bagi maksud khidmat profesional
peguam bela dan peguam cara itu; atau


-----

38 _Rang Undang-Undang_

_(b) kepada mana-mana orang pada menjangkakan, atau_

berkaitan dengan dan bagi maksud, apa-apa prosiding
undang-undang.”.

**Kecualian dan peralihan**

**38. (1) Timbalan Pengawal Hak Cipta, Penolong Pengawal Hak**
Cipta dan pegawai lain yang dilantik oleh Perbadanan sebelum
tarikh permulaan kuat kuasa Akta ini hendaklah disifatkan telah
dilantik di bawah subseksyen 5(2) Akta ibu sebagaimana dipinda
oleh Akta ini.

(2) Semua persatuan atau pertubuhan yang, sebelum permulaan
kuat kuasa Akta ini, telah beroperasi sebagai badan pelesenan
hendaklah terus beroperasi sebagai badan pelesenan:

Dengan syarat bahawa persatuan atau pertubuhan itu hendaklah,

dalam tempoh tiga bulan selepas permulaan kuat kuasa Akta
ini, berdaftar dengan Pengawal.

(3) Pengawal hendaklah mengeluarkan kepada persatuan atau
pertubuhan yang telah berdaftar dengan Pengawal di bawah
subseksyen (2) suatu perisytiharan bahawa ia suatu badan pelesenan
di bawah subseksyen 27a(3) Akta ibu.

HURAIAN

Rang Undang-Undang ini bertujuan untuk meminda Akta Hak Cipta 1987
(“Akta 332”).

2. Akta Hak Cipta 1987 pada masa ini memperuntukkan perlindungan kepada
karya sastera, karya seni, karya muzik, rakaman bunyi, filem, siaran dan
perlindungan kepada pelaku. Pindaan yang dicadangkan termasuk peruntukan
untuk memenuhi kehendak bagi kesertaan ke Triti WIPO Copyrights (WCT) dan
Triti WIPO Phonograms and Performances (WPPT). Pindaan yang dicadangkan
akan memastikan bahawa undang-undang hak cipta Malaysia konsisten dan
terkini dengan perkembangan terbaru dan standard antarabangsa yang baru.

3. _Fasal 1 mengandungi tajuk ringkas dan peruntukan permulaan kuat kuasa_
Rang Undang-Undang yang dicadangkan ini.


-----

_Hak Cipta (Pindaan)_ 39

4. _Fasal 2 bertujuan untuk memotong perkataan “secara langsung” dari_
ungkapan “persembahan secara langsung” di seluruh Akta kerana perkataan
“persembahan” berupaya untuk membayangkan perbuatan yang dilakukan
secara langsung. Pindaan yang dicadangkan ini juga konsisten dengan Artikel
2 WPPT.

5. _Fasal 3 bertujuan untuk menjelaskan lagi perkataan tertentu yang ditafsirkan_
dalam seksyen 3, seperti tafsiran “penetapan” dan “karya sastera”. Pindaan
kepada tafsiran “karya sastera” adalah juga supaya ia selari dengan tafsiran
yang dipakai dalam Konvensyen _Berne. Ungkapan “langkah perlindungan_
teknologi” diperkenalkan untuk menyokong peruntukan baru yang dibuat
dalam _fasal 26 tentang kesalahan berhubungan dengan langkah perlindungan_
teknologi.

6. _Fasal 4_ bertujuan untuk meminda perenggan 4(1)(d) bagi menjelaskan
bahawa suatu persembahan mestilah dalam bentuk tetap untuk membolehkan
ia terjumlah kepada penerbitan.

7. _Fasal 5 bertujuan untuk meminda subseksyen 5(2) bagi memberi kuasa_
melantik Timbalan Pengawal, Penolong Pengawal dan mana-mana pegawai
lain untuk mentadbir Akta kepada Menteri. Ia juga bertujuan untuk memberi
kuasa kepada Pengawal dan Timbalan Pengawal untuk menjalankan kuasa
seorang Penolong Pengawal sebagaimana diperuntukkan di bawah Akta.

8. _Fasal 6_ bertujuan untuk memotong subseksyen 7(6) mengenai eksploitasi
rekaan karya seni, dengan itu membolehkan pemunya hak cipta menikmati
perlindungan yang diperuntukkan di bawah Akta ini bagi tempoh 25 tahun
dari tarikh ia mula-mula dipasarkan, yang merupakan tarikh produk mula-mula
dihantar menurut tempahan yang diterima.

9. _Fasal 7 bertujuan untuk meminda perenggan 8(b)_ bagi melanjutkan
perlindungan hak cipta kepada kompilasi pangkalan data yang, oleh sebab
penyusunannya, menjadikannya suatu ciptaan intelek.

10. _Fasal 8 bertujuan untuk meminda seksyen 9 dengan mengembangkan_

maksud di mana pengeluaran semula susunan tipografi suatu edisi yang
diterbitkan tidak melanggar hak cipta selagi pengeluaran semula itu bersesuaian
dengan konsep urusan yang wajar.

11. _Fasal 9 bertujuan untuk meminda subseksyen 13(1) dengan memasukkan_

unsur WCT mengenai hak sewaan komersial bagi filem kepada pencipta sekiranya
sewaan komersial itu mengurangkan hak pengeluaran semula. Perenggan 13(2)(a)
juga dipinda dengan meluaskan pengecualian dan pengehadan daripada perenggan (a)
sedia ada bagi maksud penyelidikan, pengajian sendiri dan pelaporan
peristiwa semasa. Pindaan kepada perenggan (gggg) adalah bagi membolehkan
pengubahsuaian karya ke dalam format untuk orang kurang penglihatan atau
yang cacat dari segi fizikal atau mental. Pindaan kepada perenggan (j) adalah
bagi mengembangkan hak pengeluaran semula apa-apa karya melalui penyiaran
kepada semua penyiar selain daripada penyiar yang dimiliki oleh Kerajaan.
Kemasukan perenggan baru _(q) adalah bagi menyesuaikan penggunaan yang_
wajar melalui internet.


-----

40 _Rang Undang-Undang_

12. _Fasal 10_ adalah akibat daripada pindaan yang dibuat dalam _fasal 6._

13. _Fasal 11 bertujuan untuk memotong seksyen 13c yang tidak lagi terpakai_

di Malaysia.

14. _Fasal 12 bertujuan untuk meminda subseksyen 16a(1) supaya konsisten_

dengan kehendak Artikel 15 WPPT berhubungan dengan hak tentang
pengeluaran semula persembahan yang ditetapkan. _Fasal 12 juga bertujuan_
bagi mengembangkan unsur pengecualian dan pengehadan kepada hak eksklusif
pelaku dalam perenggan 16a(3)(b) dengan memasukkan apa-apa prosiding
kehakiman, prosiding suruhanjaya diraja, badan perundangan, siasatan berkanun
atau Kerajaan, atau apa-apa laporan mana-mana prosiding itu atau bagi maksud
memberikan nasihat profesional oleh seorang pengamal undang-undang.

15. _Fasal 13 bertujuan untuk meminda seksyen 16b bagi menjelaskan lagi hak_

pelaku tentang saraan saksama. Ia juga memperuntukkan hak kepada pelaku
untuk merujuk apa-apa ketidakpuasan hati tentang saraan saksama kepada
Tribunal Hak Cipta.

16. _Fasal 14 bertujuan untuk meminda seksyen 23a bagi mematuhi kehendak_

Artikel 17 WPPT dalam memperuntukkan penjelasan tentang pengiraan tempoh
perlindungan bagi persembahan yang ditetapkan.

17. _Fasal 16 bertujuan memperkenalkan seksyen baru 26a, 26b dan 26c bagi_

memperuntukkan peruntukan baru berhubungan dengan mekanisma pemberitahuan
karya hak cipta secara sukarela. Pemberitahuan ini adalah atas dasar suka
rela dan tidak menghalang kehendak untuk mendapatkan dan melaksanakan
perlindungan hak cipta yang tidak formal di bawah Konvensyen _Berne. Sijil_
pemberitahuan yang dikeluarkan oleh Pengawal hendaklah menjadi keterangan
_prima facie butiran berhubungan dengan hak cipta yang dinyatakan dalam_
Daftar Hak Cipta.

18. _Fasal 17 bertujuan untuk memperkenalkan seksyen baru mengenai_

perisytiharan sesuatu persatuan atau organisasi sebagai badan pelesenan. Oleh
itu, hanya badan yang layak dan sesuai boleh menjalankan perniagaan sebagai
badan pelesenan.

19. _Fasal 18, 19 dan 20 bertujuan untuk meminda seksyen 27a, 27c dan 27d_

masing-masing berhubungan dengan pengendalian skim pelesenan. Pindaan
ini bertujuan untuk memberi hak sama rata kepada pemegang lesen dan
pengendali bagi merujuk apa-apa pertelingkahan mengenai skim pelesenan
kepada Tribunal.

20. _Fasal 21 dan 22 bertujuan untuk meminda seksyen 28 dan 29 berhubungan_

dengan Tribunal dengan menyatakan kuasa Tribunal dengan jelas dan untuk
meningkatkan bilangan Timbalan Pengawal dari satu kepada lima dan untuk
mengurangkan bilangan anggota daripada tidak kurang daripada dua puluh
kepada dua belas. Ini adalah bagi memenuhi keperluan mengadakan beberapa
prosiding serentak.


-----

_Hak Cipta (Pindaan)_ 41

21. _Fasal 23 bertujuan untuk meminda seksyen 30 bagi membolehkan Timbalan_

Pengerusi atau anggota Tribunal untuk bertindak sebagai pengerusi prosiding
Tribunal dalam keadaan di mana Pengerusi tidak dapat mempengerusikan
sesuatu prosiding.

22. _Fasal 24 bertujuan untuk meminda seksyen 31 bagi membolehkan_

permohonan bagi lesen wajib untuk mengeluarkan dan menerbitkan penterjemahan
karya sastera ke dalam bahasa vernakular lain di Malaysia.

23. _Fasal 25 bertujuan untuk meminda seksyen 36 akibat daripada_ _fasal 26_

yang memperkenalkan dua seksyen baru tentang langkah perlindungan teknologi
dan maklumat pengurusan hak.

24. _Fasal 26_ bertujuan untuk memperkenalkan seksyen baru 36a dan 36b

tentang langkah perlindungan teknologi dan maklumat pengurusan hak,
konsisten dengan Artikel 18 WPPT dan Artikel 11 WCT. Seksyen baru 36a
memperuntukkan tentang larangan tindakan memintasi langkah perlindungan
teknologi dan seksyen 36b memperuntukkan tentang larangan menanggalkan
atau mengubah maklumat pengurusan hak elektronik.

25. _Fasal 27_ bertujuan untuk meminda seksyen 37 bagi memperuntukkan

mengenai ganti rugi statutori sebagai suatu relief dalam tuntutan sivil
bagi pelanggaran hak cipta dan juga perbuatan yang dilarang di bawah
seksyen 36a dan 36b dan perkara yang berhubungan dengan award ganti rugi
statutori.

26. _Fasal 28 bertujuan untuk meminda seksyen 38 akibat daripada pindaan_

di _fasal 27._

27. _Fasal 29 bertujuan untuk meminda subseksyen 40(1) bagi memperuntukkan_

penjelasan tentang perkara yang berhubungan dengan salinan sokongan program
komputer.

28. _Fasal 30 bertujuan untuk meminda seksyen 41 bagi memperuntukkan_

tentang perbuatan yang dilarang di bawah seksyen baru 36a dan 36b sebagai
kesalahan, serta memperuntukkan tentang tanggungan orang jika kesalahan itu
dibuat oleh suatu pertubuhan perbadanan.

29. _Fasal 31 bertujuan untuk meminda seksyen 42 akibat daripada_ _fasal 16_

berhubungan dengan petikan yang diperakui sah daripada Daftar Hak Cipta
yang akan dimasukkan sebagai keterangan yang boleh diterima.

30. _Fasal 32 bertujuan untuk memperkenalkan Bahagian VIa dan IVb baru_

yang mengandungi seksyen 43a tentang antirakaman kamera dan seksyen 43b
hingga 43i tentang pengehadan tanggungan pemberi perkhidmatan. Seksyen
baru 43a menguruskan perkara bagi melawan aktiviti rakaman kamera di
tempat penayangan apa-apa filem atau wayang dan seksyen baru 43b hingga
43i memperuntukkan beberapa pengehadan ke atas tanggungan pemberi
perkhidmatan internet.


-----

42 _Rang Undang-Undang_

31. _Fasal 33 bertujuan untuk memperkenalkan seksyen baru 45a bagi memberi_

kuasa kepada Penolong Pengawal atau pegawai polis yang berpangkat tidak
rendah daripada Inspektor bagi mendapat akses kepada data komputer atau
digital dalam menjalankan penyiasatan di bawah Akta.

32. _Fasal 34 bertujuan untuk meminda seksyen 50 supaya konsisten dengan_

kuasa yang diberikan dalam kes boleh tangkap oleh Kanun Tatacara Jenayah

[Akta 593].

33. _Fasal 35 bertujuan untuk memperkenalkan seksyen baru 50b bagi memberi_

kuasa kepada seorang Pegawai Pengawal atau pegawai polis yang berpangkat
tidak rendah daripada Inspektor, dengan kebenaran Pendakwa Raya, untuk
memintas komunikasi yang berkemungkinan mengandungi apa-apa maklumat
yang relevan bagi maksud penyiasatan sesuatu kesalahan di bawah Akta.

34. _Fasal 36 bertujuan untuk memperkenalkan seksyen baru 51a tentang_

keterangan yang diberikan oleh seorang agent _provocateur untuk mengenepikan_
pengataan pemerangkapan terhadap tertuduh dengan membenarkan keterangan
yang diperoleh daripada _agent provocateur diterima._

35. _Fasal 37 bertujuan untuk memperkenalkan seksyen baru 52a bagi_

memastikan serbuan yang dibuat oleh penguatkuasaan adalah berkesan. Ia
juga bertujuan untuk mengekang kebocoran maklumat berhubungan dengan
serbuan yang bakal dibuat supaya suspek tidak mempunyai peluang untuk
memusnahkan keterangan.

36. _Fasal 38 mengandungi peruntukan pengecualian dan peralihan._

37. Pindaan lain yang tidak diperkatakan secara khusus dalam Huraian ini

merupakan pindaan yang kecil atau berbangkit.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U[2])2750]


-----

