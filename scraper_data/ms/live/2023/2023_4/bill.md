---
Year: 2023
Bill: D.R. 4/2023 - RUU Kewangan 2023
Title: D.R. 4/2023 - RUU Kewangan 2023
Download URL: https://www.parlimen.gov.my/files/billindex/pdf/2023/DR/DR%204_2023%20-%20BM.pdf
URL: https://www.parlimen.gov.my/files/billindex/pdf/2023/DR/DR%204_2023%20-%20BM.pdf
---
---
Reading:
Lulus

D.R. 4/2023



Bacaan Pertama Pada
:
14/03/2023


Bacaan Kedua Pada
:
03/04/2023


Dibentang Oleh
:
YB Tuan Steven Sim Chee Keong - Timbalan Menteri Kewangan


Diluluskan Pada
:
03/04/2023


Dibentang Oleh
:
YB Tuan Steven Sim Chee Keong - Timbalan Menteri Kewangan



Tutup
Lulus
D.R. 4/2023
14/03/2023
03/04/2023
YB Tuan Steven Sim Chee Keong - Timbalan Menteri Kewangan
03/04/2023
YB Tuan Steven Sim Chee Keong - Timbalan Menteri Kewangan
---

_Kewangan Awam dan Tanggungjawab Fiskal_ 1

**D.R. 34/2023**

RANG UNDANG-UNDANG KEWANGAN AWAM DAN

TANGGUNGJAWAB FISKAL 2023

SUSUNAN FASAL

Bahagian I

PERMULAAN

_Fasal_

1. Tajuk ringkas dan permulaan kuat kuasa

2. Pemakaian

3. Akta hendaklah dibaca bersama-sama dengan undang-undang bertulis
yang berkaitan

4. Tafsiran

Bahagian II

PRINSIP DASAR FISKAL

5. Objektif dasar fiskal

6. Perumusan dasar fiskal, dsb.

7. Keluaran dalam negeri kasar

8. Objektif fiskal dan nilai kuantiti

9. Rangka Kerja Fiskal Jangka Masa Sederhana

Bahagian III

KOMPONEN UTAMA DASAR FISKAL

Penggal 1

_Hasil_

10. Perumusan dasar hasil

11. Dasar hasil

12. Tanggungjawab Menteri berhubung dengan dasar hasil


-----

_Rang Undang-Undang_

Penggal 2

_Perbelanjaan awam_

_Fasal_

13. Perumusan dasar perbelanjaan awam

14. Dasar perbelanjaan awam

15. Tanggungjawab Menteri berhubung dengan perbelanjaan awam

Penggal 3

_Pengurusan pinjaman dan hutang_

16. Perumusan dasar pengurusan pinjaman dan hutang

17. Dasar pengurusan pinjaman

18. Dasar pengurusan hutang

19. Tanggungjawab Menteri berhubung dengan pengurusan pinjaman dan
hutang

Penggal 4

_Pengurusan risiko fiskal_

20. Perumusan dasar pengurusan risiko fiskal

21. Tanggungjawab Menteri berhubung dengan pengurusan risiko fiskal

22. Penzahiran risiko fiskal

23. Mengehadkan pendedahan kepada risiko fiskal

24. Pelan mitigasi berhubung dengan jaminan kewangan

25. Tanggungjawab untuk mengemukakan penyata kewangan

Bahagian IV

PELAN PELARASAN FISKAL

26. Penyimpangan sementara

27. Ketidakcapaian objektif fiskal dan nilai kuantiti


-----

_Kewangan Awam dan Tanggungjawab Fiskal_

Bahagian V

JAWATANKUASA DASAR FISKAL

_Fasal_

28. Penubuhan Jawatankuasa

29. Anggota Jawatankuasa

30. Tugas dan tanggungjawab Jawatankuasa

31. Jawatankuasa kecil

Bahagian VI

PELAPORAN

Penggal 1

_Dokumen belanjawan tahunan_

32. Laporan tinjauan ekonomi

33. Laporan tinjauan fiskal

34. Anggaran hasil

35. Anggaran perbelanjaan

Penggal 2

_Laporan prestasi perbelanjaan pertengahan tahun, penyata risiko fiskal_

_dan penyata perbelanjaan cukai_

36. Laporan prestasi perbelanjaan pertengahan tahun

37. Penyata risiko fiskal

38. Penyata perbelanjaan cukai

Jadual Pertama

Jadual Kedua


-----

_Rang Undang-Undang_


-----

_Kewangan Awam dan Tanggungjawab Fiskal_ 5

RANG UNDANG-UNDANG

_b e r n a m a_

Suatu Akta untuk membuat peruntukan mengenai tanggungjawab,
kebertanggungjawaban, tadbir urus dan ketelusan Kerajaan
dalam, menguruskan kewangan awam dan risiko fiskal khususnya
berhubung dengan hasil, perbelanjaan, pinjaman dan hutang;
melaporkan dokumen belanjawan tahunan dan penerbitan
dokumen lain; dan untuk mengadakan peruntukan bagi perkara
lain yang berkaitan dengannya.

[ ]

**DIPERBUAT oleh Parlimen Malaysia seperti yang berikut:**

Bahagian I

PERMULAAN

**Tajuk ringkas dan permulaan kuat kuasa**

**1.** (1) Akta ini bolehlah dinamakan Akta Kewangan Awam dan
Tanggungjawab Fiskal 2023.

(2) Akta ini mula berkuat kuasa pada tarikh yang ditetapkan
oleh Menteri melalui pemberitahuan dalam _Warta, dan_
Menteri boleh menetapkan tarikh yang berlainan bagi permulaan
kuat kuasa bahagian atau peruntukan yang berlainan Akta ini.


-----

6 _Rang Undang-Undang_

**Pemakaian**

**2.** Akta ini hendaklah terpakai bagi Kerajaan dan entiti Kerajaan.

**Akta hendaklah dibaca bersama-sama dengan undang-undang**
**bertulis yang berkaitan**

**3.** Akta ini hendaklah dibaca bersama-sama dengan undang-undang
bertulis yang berkaitan dan peruntukan Akta ini hendaklah
menjadi tambahan kepada, dan tidak mengurangkan, peruntukan
undang-undang bertulis yang berkaitan.

**Tafsiran**

**4.** Dalam Akta ini, melainkan jika konteksnya menghendaki
makna yang lain—

“pinjaman” ertinya pinjaman yang diperdapatkan atau wang
yang diterima di bawah Akta sebagaimana yang dinyatakan dalam
Jadual Kedua;

“Jawatankuasa” ertinya Jawatankuasa Dasar Fiskal yang
ditubuhkan di bawah seksyen 28;

“hutang” ertinya semua pinjaman terkumpul yang dibuat oleh
Kerajaan;

“bayaran khidmat hutang” ertinya apa-apa faedah atau kadar
keuntungan dan perbelanjaan lain yang dilakukan berkaitan dengan
pinjaman yang menjadi tanggungan Kerajaan dan dipertanggungkan
pada Kumpulan Wang Disatukan Persekutuan;

“perbelanjaan pembangunan” ertinya wang yang digunakan bagi
maksud yang dinyatakan dalam Jadual Pertama Akta Kumpulan
Wang Pembangunan 1966 [Akta 406];

“petunjuk ekonomi” ertinya petunjuk yang digunakan dalam
menyediakan unjuran kedudukan fiskal, termasuklah tetapi tidak
terhad kepada keluaran dalam negeri kasar, harga komoditi dan
kadar pertukaran mata wang asing;


-----

_Kewangan Awam dan Tanggungjawab Fiskal_ 7

“jaminan kewangan” ertinya apa-apa jaminan yang diberikan
di bawah subseksyen 14(1) Akta Tatacara Kewangan 1957 [Akta 61],
seksyen 2 Akta Jaminan Pinjaman 1972 [Akta 66], subseksyen 2(1)
Akta Jaminan Pinjaman (Pertubuhan Perbadanan) 1965 [Akta 96]
dan seksyen 2 Akta Jaminan Pinjaman 1963 [Akta 412];

“tahun kewangan” ertinya tempoh dua belas bulan yang berakhir
pada 31hb Disember dalam mana-mana tahun;

“baki fiskal” ertinya perbezaan antara jumlah hasil dengan
jumlah perbelanjaan;

“objektif fiskal” ertinya objektif yang ditetapkan oleh Kerajaan
di bawah seksyen 8;

“kedudukan fiskal” ertinya kedudukan kewangan Kerajaan yang
terdiri daripada hasil, perbelanjaan, terimaan balik pinjaman dan
baki fiskal;

“risiko fiskal” ertinya transaksi atau hal keadaan yang disebut
dalam subseksyen 20(2);

“Entiti Kerajaan” ertinya—

_(a)_ mana-mana syarikat yang diperbadankan di bawah

Akta Syarikat 2016 [Akta 777] yang—

(i) dalam hal syarikat berhad menurut syer, Menteri

Kewangan yang diperbadankan di bawah
Akta Menteri Kewangan (Pemerbadanan) 1957

[Akta 375] merupakan pemegang syer lebih lima
puluh peratus daripada syer syarikat; atau

(ii) dalam hal syarikat berhad menurut jaminan,

Menteri Kewangan yang diperbadankan di bawah
Akta Menteri Kewangan (Pemerbadanan) 1957
merupakan anggota syarikat;

_(b)_ mana-mana pertubuhan perbadanan yang diperbadankan

di bawah Akta Pemegang Amanah (Pemerbadanan) 1952

[Akta 258] oleh Kerajaan; dan


-----

8 _Rang Undang-Undang_

_(c)_ mana-mana badan berkanun yang ditubuhkan di bawah

suatu Akta Parlimen dan merupakan pihak berkuasa
awam atau agensi Kerajaan tetapi tidak termasuk pihak
berkuasa tempatan;

“keluaran dalam negeri kasar” mempunyai erti yang diberikan
kepadanya di bawah seksyen 7;

“jangka masa panjang” ertinya suatu tempoh yang melebihi
lima tahun;

“Menteri” ertinya Menteri yang dipertanggungkan dengan
tanggungjawab bagi kewangan;

“jangka masa sederhana” ertinya suatu tempoh antara tiga
hingga lima tahun;

“Rangka Kerja Fiskal Jangka Masa Sederhana” ertinya rangka
kerja yang dirumuskan oleh Menteri di bawah seksyen 9;

“perbelanjaan mengurus” ertinya perbelanjaan yang disebut dalam
Perkara 98, 100, 101, 102 dan 103 Perlembagaan Persekutuan;

“liabiliti lain” ertinya liabiliti kewangan lain yang berbangkit
daripada penghasilan jaminan kewangan atau apa-apa obligasi lain
yang memerlukan peruntukan daripada Kumpulan Wang Disatukan
Persekutuan;

“kerjasama awam-swasta” ertinya suatu bentuk kerjasama antara
Kerajaan dengan sektor swasta apabila perniagaan bersendiri
ditubuhkan, dibiayai dan diuruskan oleh sektor swasta bagi pihak
Kerajaan yang merangkumi kerja-kerja pembinaan, pengurusan,
penyelenggaraan dan pembaikan, dan penggantian kemudahan
awam seperti bangunan, infrastruktur, peralatan dan kemudahan;

“nilai kuantiti” ertinya angka sasaran bagi objektif fiskal;

“hasil” ertinya wang yang diterima oleh Kerajaan dan
dibayar ke dalam Kumpulan Wang Disatukan Persekutuan menurut
Fasal (1) Perkara 97 Perlembagaan Persekutuan dan diakaunkan
ke dalam Akaun Hasil Disatukan di bawah perenggan 7(a)
Akta Tatacara Kewangan 1957;

“Kerajaan” ertinya Kerajaan Persekutuan.


-----

_Kewangan Awam dan Tanggungjawab Fiskal_ 9

Bahagian II

PRINSIP DASAR FISKAL

**Objektif dasar fiskal**

**5.** Menteri bertanggungjawab bagi merumuskan dan melaksanakan
dasar fiskal Kerajaan dengan objektif untuk memastikan kemampanan
kewangan awam, memelihara kestabilan makroekonomi dan
melindungi kesejahteraan rakyat.

**Perumusan dasar fiskal, dsb.**

**6.** (1) Perumusan dasar fiskal hendaklah berdasarkan tetapi tidak
terhad kepada prinsip umum yang berikut:

_(a)_ kebertanggungjawaban, yang ertinya kebertanggungjawaban

Kerajaan dalam menjalankan tanggungjawabnya untuk
menguruskan dasar fiskal;

_(b)_ tanggungjawab, yang ertinya pengurusan sumber Kerajaan

dan pengurusan risiko fiskal yang bertanggungjawab bagi
mengekalkan kemampanan fiskal dan alam sekitar;

_(c)_ ketelusan, yang ertinya penerbitan maklumat kewangan

dan bukan kewangan yang berhubungan dengan
pengurusan dasar fiskal disediakan tepat pada masanya
bagi membolehkan penilaian yang berkesan terhadap
pelaksanaan dasar fiskal dan kedudukan kewangan awam;
dan

_(d)_ kesaksamaan antara generasi, yang ertinya pengurusan

dasar fiskal hendaklah mempertimbangkan impak
ke atas kesejahteraan generasi kini dan akan datang.

(2) Bagi mencapai objektif dasar fiskal dalam seksyen 5, dasar
fiskal Kerajaan hendaklah berdasarkan prinsip pengurusan fiskal
yang bertanggungjawab seperti yang berikut:

_(a)_ memastikan kestabilan makroekonomi;

_(b)_ mencapai dan mengekalkan kemampanan baki fiskal;


-----

10 _Rang Undang-Undang_

_(c)_ mencapai dan mengekalkan tahap hutang yang berhemat;

dan

_(d)_ memastikan pengurusan risiko fiskal yang berkesan.

**Keluaran dalam negeri kasar**

**7.** Keluaran dalam negeri kasar hendaklah merupakan keluaran
dalam negeri kasar Malaysia nominal yang terkini sebagaimana
yang disahkan oleh Menteri.

**Objektif fiskal dan nilai kuantiti**

**8.** (1) Mengikut prinsip pengurusan fiskal yang bertanggungjawab
dalam subseksyen 6(2), Kerajaan hendaklah mencapai objektif
fiskalnya seperti yang berikut:

_(a)_ untuk memastikan perbelanjaan pembangunan tahunan

minimum yang dilakukan sebagai peratusan keluaran dalam
negeri kasar bagi menjana pertumbuhan ekonomi;

_(b)_ untuk mencapai baki fiskal yang mampan sebagai peratusan

kepada keluaran dalam negeri kasar dalam jangka masa
sederhana;

_(c)_ untuk mencapai tahap hutang yang berhemat sebagai

peratusan kepada keluaran dalam negeri kasar dalam
jangka masa sederhana; dan

_(d)_ untuk mengehadkan pendedahan kepada risiko fiskal

berhubung dengan apa-apa jaminan kewangan sebagai
peratusan kepada keluaran dalam negeri kasar.

(2) Objektif fiskal hendaklah diukur dengan nilai kuantiti yang
dinyatakan dalam Jadual Pertama.

(3) Nilai kuantiti hendaklah terdiri daripada sekurang-kurangnya
satu angka sasaran yang perlu dicapai dalam jangka masa sederhana.

(4) Komponen utama dasar fiskal untuk mencapai objektif fiskal
hendaklah seperti yang diperuntukkan di bawah Bahagian III
Akta ini.


-----

_Kewangan Awam dan Tanggungjawab Fiskal_ 11

**Rangka Kerja Fiskal Jangka Masa Sederhana**

**9.** (1) Menteri hendaklah merumuskan Rangka Kerja Fiskal
Jangka Masa Sederhana sebagai panduan perancangan, strategi
dan keutamaan fiskal dalam jangka masa sederhana.

(2) Rangka Kerja Fiskal Jangka Masa Sederhana merupakan
unjuran tiga hingga lima tahun kedudukan fiskal Kerajaan dengan
sandaran andaian petunjuk ekonomi yang diunjurkan oleh Kerajaan.

(3) Rangka Kerja Fiskal Jangka Masa Sederhana hendaklah
disokong oleh suatu strategi hasil dan suatu dasar perbelanjaan
awam.

Bahagian III

KOMPONEN UTAMA DASAR FISKAL

Penggal 1

_Hasil_

**Perumusan dasar hasil**

**10.** (1) Menteri bertanggungjawab bagi merumuskan dan
melaksanakan dasar hasil Kerajaan berdasarkan prinsip kecekapan,
keadilan dan kesaksamaan, dan prinsip pengurusan fiskal yang
bertanggungjawab di bawah Akta ini.

(2) Perumusan dasar hasil hendaklah berdasarkan objektif yang
berikut:

_(a)_ untuk mencapai penjanaan hasil yang mencukupi dan

mampan dalam jangka masa sederhana dan panjang;

_(b)_ untuk mengurus dan mentadbir hasil selaras dengan amalan

terbaik antarabangsa;

_(c)_ untuk mempunyai sistem cukai yang cekap dan rangka

kerja perundangan yang saksama; dan

_(d)_ untuk mengekalkan darjah kebolehramalan dan kestabilan

dasar cukai yang munasabah.


-----

12 _Rang Undang-Undang_

**Dasar hasil**

**11.** (1) Dasar hasil hendaklah berdaya saing dalam persekitaran
global, menggalakkan pelaburan dan menyokong pertumbuhan
ekonomi jangka masa panjang.

(2) Menteri hendaklah memastikan penjanaan hasil mampu
untuk membiayai perbelanjaan mengurus dan perbelanjaan
pembangunan atau sekurang-kurangnya untuk membiayai
perbelanjaan mengurus.

(3) Kerajaan hendaklah menerima pakai dasar hasil yang
berkesan dan cekap yang—

_(a)_ memastikan penjanaan hasil yang mampan; dan

_(b)_ meminimumkan kemungkinan kehilangan hasil.

**Tanggungjawab Menteri berhubung dengan dasar hasil**

**12.** (1) Menteri hendaklah merumuskan strategi hasil jangka
masa sederhana dan menjalankan suatu kajian semula ke atas
dasar hasil termasuklah tetapi tidak terhad kepada rangka kerja
perundangan dan struktur insentif dalam mengoptimumkan sumber
hasil.

(2) Menteri hendaklah, berkenaan dengan setiap tahun kewangan,
menyediakan anggaran hasil tahunan berdasarkan perubahan dasar
dan perundangan hasil selaras dengan sandaran andaian petunjuk
ekonomi dan faktor lain yang berkaitan.

(3) Menteri hendaklah membuat suatu taksiran mengenai
potensi kehilangan atau tambahan hasil dan hendaklah menyatakan
langkah-langkah yang boleh meminimumkan kehilangan hasil.

(4) Menteri hendaklah memastikan pengurusan dan pentadbiran
hasil adalah mengikut objektif di bawah subseksyen 10(2)
dan dasar di bawah seksyen 11 yang berhubungan dengan hasil.


-----

_Kewangan Awam dan Tanggungjawab Fiskal_ 13

Penggal 2

_Perbelanjaan awam_

**Perumusan dasar perbelanjaan awam**

**13.** (1) Menteri bertanggungjawab bagi merumuskan dan
melaksanakan dasar perbelanjaan awam secara berkesan dan cekap
untuk meningkatkan disiplin fiskal, penyampaian perkhidmatan
awam dan agihan sumber ke arah mencapai keseluruhan
objektif sosioekonomi mengikut prinsip pengurusan fiskal yang
bertanggungjawab di bawah Akta ini.

(2) Perumusan dasar perbelanjaan awam hendaklah berdasarkan
kepada objektif yang berikut:

_(a)_ untuk menerapkan disiplin fiskal dalam pengurusan

perbelanjaan awam;

_(b)_ untuk memastikan penjajaran perbelanjaan awam dengan

penjanaan hasil dalam jangka masa sederhana;

_(c)_ untuk memastikan ketelusan dalam perbelanjaan awam;

dan

_(d)_ untuk meningkatkan kecekapan dalam perbelanjaan awam.

(3) Dalam merumuskan dasar perbelanjaan awam di bawah
seksyen ini, Menteri hendaklah mengambil kira perbelanjaan
pembangunan tahunan sebagai peratusan kadar keluaran dalam
negeri kasar sebagaimana yang dinyatakan dalam Jadual Pertama.

**Dasar perbelanjaan awam**

**14.** (1) Perumusan dasar perbelanjaan awam hendaklah
menyeluruh, realistik dan telus dengan garis tanggungjawab dan
kebertanggungjawaban yang jelas.

(2) Kerajaan hendaklah menerima pakai dasar perbelanjaan
awam yang berkesan dan cekap yang—

_(a)_ memastikan perbelanjaan awam diuruskan secara

berhemat;


-----

14 _Rang Undang-Undang_

_(b)_ sumber diperuntukkan dengan cekap dan berkesan;

_(c)_ program dan projek yang dilaksanakan mempunyai impak

yang tinggi dan kesan pengganda kepada ekonomi; dan

_(d)_ memastikan peruntukan yang dibelanjakan memberi nilai

faedah terbaik.

(3) Kerajaan hendaklah, sebelum membuat apa-apa keputusan
dan dasar yang melibatkan perbelanjaan tambahan, menilai
implikasi kewangan bersama-sama dengan penstrukturan semula
perbelanjaan atau penyusunan semula keutamaan strategi dan
langkah-langkah hasil.

**Tanggungjawab Menteri berhubung dengan perbelanjaan awam**

**15.** (1) Menteri hendaklah merumuskan dasar perbelanjaan awam
jangka masa sederhana sebagai rangka kerja yang menyeluruh
untuk perancangan perbelanjaan awam.

(2) Menteri hendaklah, berkenaan dengan setiap tahun kewangan,
menyediakan penyata anggaran perbelanjaan berdasarkan mandat
dan dasar Kerajaan selaras dengan sandaran andaian petunjuk
ekonomi dan faktor lain yang berkaitan.

(3) Menteri hendaklah memantau prestasi program dan projek
dalam anggaran perbelanjaan dan melaporkan keberhasilannya
untuk memastikan penggunaan sumber yang optimum.

(4) Menteri hendaklah menerbitkan laporan prestasi perbelanjaan
pertengahan tahun di bawah seksyen 36 Akta ini.

(5) Menteri hendaklah, semasa pembentangan rang undang-undang
perbekalan tambahan, menyatakan tujuan dan sumber pembiayaan
berhubung dengan perbelanjaan tambahan dan lebih, sekiranya
perbelanjaan tahun kewangan itu melebihi anggaran perbelanjaan
yang diluluskan sama ada melalui penjimatan, penstrukturan
semula perbelanjaan, tambahan hasil atau pinjaman.

(6) Menteri hendaklah menjalankan penilaian program dan
projek dalam jangka masa sederhana dan melaporkan dapatan
dan syornya kepada Jemaah Menteri.


-----

_Kewangan Awam dan Tanggungjawab Fiskal_ 15

Penggal 3

_Pengurusan pinjaman dan hutang_

**Perumusan dasar pengurusan pinjaman dan hutang**

**16.** (1) Menteri bertanggungjawab bagi merumuskan dan
melaksanakan dasar pengurusan pinjaman dan hutang Kerajaan
secara bertanggungjawab dan berhemat dengan matlamat untuk
memastikan kemampuan dan kemampanan hutang.

(2) Perumusan dasar pengurusan pinjaman dan hutang hendaklah
berdasarkan objektif yang berikut:

_(a)_ untuk memastikan obligasi pinjaman dan hutang Kerajaan

dipenuhi tepat pada masanya pada kos paling rendah
dengan tahap risiko yang munasabah;

_(b)_ untuk menggalakkan pembangunan dan kecekapan fungsi

pasaran kewangan domestik; dan

_(c)_ untuk memastikan kemampuan hutang dan konsolidasi

hutang dalam jangka masa sederhana dan jangka masa
panjang.

**Dasar pengurusan pinjaman**

**17.** Pinjaman yang dibuat oleh Kerajaan hendaklah mengikut
Akta yang dinyatakan dalam Jadual Kedua dan hendaklah digunakan
bagi maksud yang dinyatakan dalam Jadual Pertama Akta Kumpulan
Wang Pembangunan 1966 dan pembayaran balik hutang.

**Dasar pengurusan hutang**

**18.** (1) Jumlah hutang Kerajaan hendaklah tidak melebihi peratusan
kepada keluaran dalam negeri kasar sebagaimana yang dinyatakan
dalam Jadual Pertama.


-----

16 _Rang Undang-Undang_

(2) Menteri hendaklah, sekiranya jumlah hasil melebihi jumlah
perbelanjaan dalam tahun kewangan, memindahkan apa-apa
lebihan jumlah hasil berbanding jumlah perbelanjaan kepada
kumpulan wang penjelas yang diwujudkan di bawah
seksyen 12 Akta Pinjaman (Tempatan) 1959 [Akta 637] untuk
mengurangkan hutang Kerajaan.

**Tanggungjawab Menteri berhubung dengan pengurusan**
**pinjaman dan hutang**

**19.** (1) Menteri hendaklah, sebelum permulaan suatu tahun
kewangan, menyediakan suatu program pinjaman untuk membiayai
perbelanjaan bagi maksud yang dinyatakan dalam Jadual Pertama
Akta Kumpulan Wang Pembangunan 1966 dan untuk membayar
balik hutang matang bagi tahun kewangan itu.

(2) Menteri boleh menyemak semula program pinjaman
sebagaimana yang disifatkannya perlu.

(3) Menteri hendaklah, pada setiap masa, memantau pinjaman,
bayaran khidmat hutang dan jumlah hutang.

(4) Menteri hendaklah membuat penilaian ke atas kemampanan
hutang dalam jangka masa sederhana dan melaporkan dapatan
dan syornya kepada Kerajaan.

(5) Menteri hendaklah memastikan pelaksanaan dasar pengurusan
pinjaman dan hutang adalah selaras dengan dan mengikut peruntukan
Akta ini.

Penggal 4

_Pengurusan risiko fiskal_

**Perumusan dasar pengurusan risiko fiskal**

**20.** (1) Menteri bertanggungjawab bagi merumuskan dasar
pengurusan risiko fiskal Kerajaan dengan matlamat untuk
meminimumkan dan mengurangkan pendedahan risiko Kerajaan
selaras dengan prinsip pengurusan fiskal yang bertanggungjawab
di bawah subseksyen 6(2) Akta ini.


-----

_Kewangan Awam dan Tanggungjawab Fiskal_ 17

(2) Risiko fiskal ertinya apa-apa transaksi atau hal keadaan
yang mengikat atau boleh mengikat Kerajaan kepada liabiliti
kewangan, termasuklah tetapi tidak terhad kepada—

_(a)_ komitmen kewangan kepada Kerajaan yang berbangkit daripada

apa-apa jaminan kewangan, kerjasama awam-swasta dan
entiti Kerajaan;

_(b)_ perubahan dalam mana-mana petunjuk ekonomi yang

boleh menyebabkan komitmen kewangan tambahan
kepada Kerajaan;

_(c)_ kesan bencana alam, perubahan iklim, pandemik dan

situasi geopolitik yang boleh menyebabkan komitmen
kewangan tambahan kepada Kerajaan; dan

_(d)_ apa-apa hal keadaan yang boleh berpotensi mendedahkan

Kerajaan kepada suatu komitmen kewangan.

**Tanggungjawab Menteri berhubung dengan pengurusan risiko**
**fiskal**

**21.** Tanggungjawab Menteri berhubung dengan pengurusan risiko
fiskal adalah seperti yang berikut:

_(a)_ untuk mengenal pasti sumber risiko fiskal yang

boleh mendedahkan Kerajaan kepada apa-apa liabiliti
kewangan;

_(b)_ untuk menilai dan menentukan, semasa tahun kewangan

dan selepas berakhir setiap tahun kewangan—

(i) prestasi kewangan entiti Kerajaan dan penerima

jaminan kewangan yang boleh mendedahkan
Kerajaan kepada liabiliti;

(ii) apa-apa keputusan Kerajaan yang boleh mengikat

Kerajaan kepada suatu komitmen kewangan
tambahan;


-----

18 _Rang Undang-Undang_

(iii) apa-apa bencana alam dan hal keadaan lain yang

menyebabkan komitmen kewangan tambahan dan
obligasi hutang; dan

(iv) perubahan dalam petunjuk ekonomi yang boleh

mengubah kedudukan fiskal; dan

_(c)_ untuk merumuskan suatu pelan untuk mengurangkan

risiko material kepada kedudukan fiskal Kerajaan yang
berbangkit daripada perkara yang dinyatakan di bawah
subseksyen 20(2).

**Penzahiran risiko fiskal**

**22.** Menteri dalam menjalankan penilaian yang dibuat menurut
perenggan 21(b), hendaklah menyediakan peruntukan kewangan
dan menzahirkan risiko fiskal berdasarkan keadaan-keadaan yang
berikut:

_(a)_ sekiranya risiko fiskal yang dinilai boleh ditentukan

kuantiti dengan ketepatan yang munasabah dan komitmen
kewangan yang boleh ditetapkan dalam jangka masa
sederhana berbangkit, komitmen kewangan itu hendaklah
dizahirkan dalam laporan tinjauan fiskal; atau

_(b)_ sekiranya risiko fiskal yang dinilai tidak boleh ditentukan

kuantiti dengan ketepatan yang munasabah atau komitmen
kewangan tidak boleh ditetapkan dalam jangka masa
sederhana, risiko fiskal itu hendaklah dizahirkan dalam
penyata risiko fiskal.

**Mengehadkan pendedahan kepada risiko fiskal**

**23.** (1) Menteri hendaklah menyediakan dan menerbitkan
garis panduan atau rangka kerja dasar untuk mengehadkan
pendedahan risiko fiskal ke atas kedudukan fiskal Kerajaan yang
berbangkit daripada jaminan kewangan, kerjasama awam-swasta
dan entiti Kerajaan.


-----

_Kewangan Awam dan Tanggungjawab Fiskal_ 19

(2) Tiada jaminan kewangan boleh diberikan melainkan jika—

_(a)_ jaminan itu adalah selaras dengan prinsip pengurusan

fiskal yang bertanggungjawab di bawah Akta ini;

_(b)_ terma dan syarat jaminan itu adalah selaras dengan

garis panduan atau rangka kerja dasar; dan

_(c)_ amaun jaminan itu hendaklah tidak melebihi had nilai

kuantiti yang dinyatakan dalam Jadual Pertama.

**Pelan mitigasi berhubung dengan jaminan kewangan**

**24.** (1) Sekiranya terdapat kemungkinan berlaku suatu kemungkiran
atau terdapat suatu keadaan signifikan yang boleh menyebabkan
berlakunya kemungkiran oleh penerima jaminan kewangan,
Menteri hendaklah membentangkan pelan mitigasi di hadapan
Dewan Rakyat.

(2) Sekiranya pelan mitigasi melibatkan penggunaan amaun
daripada Kumpulan Wang Disatukan, amaun itu hendaklah
diperuntukkan dalam anggaran perbelanjaan.

**Tanggungjawab untuk mengemukakan penyata kewangan**

**25.** (1) Entiti Kerajaan dan penerima jaminan kewangan hendaklah
mengemukakan penyata kewangan teraudit kepada Perbendaharaan
tidak lebih dari enam bulan dari berakhirnya tahun kewangan.

(2) Sekiranya penyata kewangan teraudit belum dikeluarkan,
entiti Kerajaan dan penerima jaminan kewangan hendaklah
mengemukakan penyata kewangan yang tidak teraudit.

(3) Walau apa pun subseksyen (1) dan (2), Menteri boleh,
pada bila-bila masa, mengarahkan entiti Kerajaan dan penerima
jaminan kewangan untuk mengemukakan penyata kewangannya.

(4) Bagi maksud subseksyen (1), ‘tahun kewangan’ ertinya tahun
kewangan seperti yang ditakrifkan di bawah Akta Syarikat 2016.


-----

20 _Rang Undang-Undang_

Bahagian IV

PELAN PELARASAN FISKAL

**Penyimpangan sementara**

**26.** (1) Kerajaan boleh menyimpang buat sementara daripada
objektif fiskal yang disebut dalam seksyen 8 apabila berlaku
suatu keadaan mengejut dan tidak dapat diramalkan yang boleh
mendatangkan risiko yang signifikan kepada kehidupan manusia,
ekonomi dan kedudukan fiskal.

(2) Sebelum apa-apa penyimpangan yang disebut dalam
subseksyen (1), Menteri hendaklah menjalankan suatu penilaian
untuk menentukan sama ada keadaan sedemikian akan menyebabkan
kemelesetan ekonomi yang signifikan, krisis kesihatan atau
menjejaskan kedudukan fiskal Kerajaan.

(3) Menteri hendaklah membentangkan penilaian yang disebut
dalam subseksyen (2) kepada Jemaah Menteri untuk kelulusan.

(4) Jika Jemaah Menteri berpuas hati bahawa keadaan sedemikian
akan menyebabkan kemelesetan ekonomi yang signifikan,
krisis kesihatan atau menjejaskan kedudukan fiskal Kerajaan,
Menteri hendaklah menyediakan dan membentangkan pelan pelarasan
fiskal kepada Jemaah Menteri untuk kelulusan.

(5) Pelan pelarasan fiskal hendaklah mengandungi—

_(a)_ alasan bagi penyimpangan daripada objektif fiskal dan

nilai kuantitinya;

_(b)_ langkah-langkah yang akan diambil untuk kembali kepada

objektif fiskal dan nilai kuantitinya;

_(c)_ jangkaan tempoh masa yang akan diambil untuk kembali

kepada objektif fiskal dan nilai kuantitinya; dan

_(d)_ maklumat lain yang berkaitan dengan pelan pelarasan

fiskal.

(6) Menteri hendaklah membentangkan pelan pelarasan fiskal
pada sidang Dewan Rakyat yang akan datang selepas kelulusan
diberikan oleh Jemaah Menteri dalam subseksyen (4).


-----

_Kewangan Awam dan Tanggungjawab Fiskal_ 21

**Ketidakcapaian objektif fiskal dan nilai kuantiti**

**27.** (1) Sekiranya objektif fiskal dan nilai kuantiti sebagaimana
yang dinyatakan dalam Jadual Pertama tidak tercapai,
Menteri hendaklah membentangkan suatu pelan pelarasan fiskal
untuk diluluskan melalui ketetapan oleh Dewan Rakyat.

(2) Pelan pelarasan fiskal hendaklah mengandungi—

_(a)_ alasan bagi ketidakcapaian objektif fiskal dan nilai kuantiti;

_(b)_ langkah-langkah yang akan diambil oleh Kerajaan untuk

mencapai objektif fiskal dan nilai kuantiti;

_(c)_ jangkaan tempoh masa yang akan diambil oleh Kerajaan

untuk mencapai objektif fiskal dan nilai kuantiti; dan

_(d)_ maklumat lain yang berkaitan dengan pelan pelarasan

fiskal.

(3) Sekiranya pelan pelarasan fiskal tidak diluluskan,
Dewan Rakyat boleh meluluskan suatu ketetapan untuk menghendaki
Menteri menambah baik pelan pelarasan fiskal untuk dibentangkan
di Dewan Rakyat dengan seberapa segera yang boleh praktik.

(4) Menteri hendaklah melaporkan kemajuan langkah-langkah
seperti yang dinyatakan dalam perenggan (2)(b) dalam
laporan tinjauan fiskal tahunan yang berikutnya.

Bahagian V

JAWATANKUASA DASAR FISKAL

**Penubuhan Jawatankuasa**

**28.** Hendaklah ada suatu jawatankuasa yang dikenali sebagai
“Jawatankuasa Dasar Fiskal” yang boleh mengemukakan syor kepada
Jemaah Menteri berkenaan dengan perkara yang berhubungan
dengan dasar fiskal Kerajaan.


-----

22 _Rang Undang-Undang_

**Anggota Jawatankuasa**

**29.** (1) Jawatankuasa hendaklah terdiri daripada anggota yang
berikut:

_(a)_ Perdana Menteri sebagai Pengerusi;

_(b)_ Timbalan Perdana Menteri;

_(c)_ Menteri yang dipertanggungkan dengan tanggungjawab

bagi kewangan;

_(d)_ Menteri yang dipertanggungkan dengan tanggungjawab

bagi ekonomi;

_(e)_ Ketua Setiausaha Negara;

_(f)_ Ketua Setiausaha Perbendaharaan;

_(g)_ Ketua Setiausaha Kementerian Ekonomi;

_(h)_ Gabenor Bank Negara Malaysia; dan

_(i)_ tidak lebih daripada dua orang lain yang hendaklah

dilantik oleh Jawatankuasa yang hendaklah daripada
kalangan orang yang mempunyai kedudukan dan
pengalaman dalam fiskal atau kewangan awam.

(2) Ketua bahagian yang bertanggungjawab bagi hal ehwal
dasar fiskal di Perbendaharaan hendaklah menjadi setiausaha
kepada Jawatankuasa.

(3) Pengerusi boleh menjemput mana-mana orang untuk
menghadiri mesyuarat Jawatankuasa bagi maksud mendapatkan
pandangan mengenai apa-apa perkara yang dibincangkan.

(4) Jawatankuasa boleh menentukan tatacaranya sendiri.

**Tugas dan tanggungjawab Jawatankuasa**

**30.** Jawatankuasa hendaklah mempunyai tugas dan tanggungjawab
untuk—

_(a)_ menyelia perkara fiskal, hutang dan liabiliti, dan risiko

fiskal;


-----

_Kewangan Awam dan Tanggungjawab Fiskal_ 23

_(b)_ menimbang teliti dan mencadangkan dasar kepada

Kerajaan untuk mencapai objektif fiskal sebagaimana
yang dinyatakan dalam seksyen 8 Akta ini; dan

_(c)_ memenuhi kewajipan fidusiarinya untuk memastikan

pelaksanaan dasar fiskal adalah selaras dengan
prinsip pengurusan fiskal yang bertanggungjawab
sebagaimana yang dinyatakan dalam subseksyen 6(2)
Akta ini.

**Jawatankuasa kecil**

**31.** (1) Jawatankuasa boleh menubuhkan suatu jawatankuasa
kecil untuk menilai risiko fiskal, hutang dan liabiliti lain kepada
Kerajaan.

(2) Jawatankuasa kecil ini hendaklah melapor dan mengemukakan
syor kepada Jawatankuasa.

(3) Jawatankuasa hendaklah menentukan keanggotaan
jawatankuasa kecil ini.

(4) Jawatankuasa kecil boleh menentukan tatacaranya sendiri.

(5) Jawatankuasa kecil hendaklah tertakluk kepada, dan
bertindak mengikut apa-apa arahan yang diberikan kepada
jawatankuasa kecil oleh Jawatankuasa.

Bahagian VI

PELAPORAN

Penggal 1

_Dokumen belanjawan tahunan_

**Laporan tinjauan ekonomi**

**32.** (1) Menteri hendaklah, berkenaan dengan setiap tahun
kewangan, membentangkan di hadapan Dewan Rakyat laporan
tinjauan ekonomi berserta penyata anggaran hasil dan perbelanjaan
bagi tahun itu.


-----

24 _Rang Undang-Undang_

(2) Laporan tinjauan ekonomi hendaklah mengandungi
maklumat mengenai prestasi ekonomi semasa dan unjuran
ekonomi selaras dengan objektif fiskal dan hendaklah termasuk
unjuran makroekonomi bagi tahun kewangan itu, menetapkan
nilai sebenar, anggaran dan unjuran nilai petunjuk ekonomi,
yang terdiri daripada—

_(a)_ keluaran dalam negeri kasar dan komponennya;

_(b)_ inflasi;

_(c)_ pasaran buruh; dan

_(d)_ petunjuk ekonomi lain yang berkaitan.

**Laporan tinjauan fiskal**

**33.** (1) Menteri hendaklah, berkenaan dengan setiap tahun
kewangan, membentangkan di hadapan Dewan Rakyat laporan
tinjauan fiskal berserta penyata anggaran hasil dan perbelanjaan
bagi tahun itu.

(2) Laporan tinjauan fiskal hendaklah mengandungi maklumat
yang berikut:

_(a)_ jumlah hasil;

_(b)_ jumlah perbelanjaan;

_(c)_ baki fiskal;

_(d)_ tahap jumlah hutang dan liabiliti lain;

_(e)_ kedudukan fiskal sektor awam disatukan;

_(f)_ Rangka Kerja Fiskal Jangka Masa Sederhana;

_(g)_ apa-apa pelan pelarasan fiskal yang disebut di bawah

Bahagian IV jika berkenaan; dan

_(h)_ petunjuk fiskal lain yang berkaitan.


-----

_Kewangan Awam dan Tanggungjawab Fiskal_ 25

(3) Laporan tinjauan fiskal hendaklah mengandungi prestasi
dan strategi Kerajaan untuk mencapai objektif fiskal bagi
setiap tahun kewangan dan untuk tempoh Rangka Kerja Fiskal
Jangka Masa Sederhana.

**Anggaran hasil**

**34.** Menteri hendaklah, berkenaan dengan penyata anggaran
hasil di bawah Fasal (1) Perkara 99 Perlembagaan Persekutuan,
memberikan maklumat mengenai kutipan hasil sebenar bagi
tahun kewangan sebelumnya, anggaran hasil yang disemak bagi
tahun kewangan semasa, anggaran hasil bagi tahun kewangan
berikutnya dan maklumat mengenai hasil cukai dan bukan cukai.

**Anggaran perbelanjaan**

**35.** (1) Menteri hendaklah, berkenaan dengan penyata anggaran
perbelanjaan di bawah Fasal (1) Perkara 99 Perlembagaan Persekutuan,
mengemukakan maklumat tentang anggaran perbelanjaan Kerajaan.

(2) Anggaran perbelanjaan hendaklah mengandungi maklumat
yang berikut:

_(a)_ program dan aktiviti bagi perbelanjaan mengurus;

_(b)_ program dan projek bagi perbelanjaan pembangunan;

_(c)_ prestasi program; dan

_(d)_ maklumat lain yang berhubungan dengan anggaran

perbelanjaan.

Penggal 2

_Laporan prestasi perbelanjaan pertengahan tahun, penyata risiko_

_fiskal dan penyata perbelanjaan cukai_

**Laporan prestasi perbelanjaan pertengahan tahun**

**36.** (1) Menteri hendaklah menyebabkan supaya diterbitkan
laporan prestasi perbelanjaan pertengahan tahun tidak lewat daripada
30 September berkenaan dengan setiap tahun kewangan.


-----

26 _Rang Undang-Undang_

(2) Laporan prestasi perbelanjaan pertengahan tahun hendaklah
mengandungi maklumat yang berikut:

_(a)_ perbelanjaan sebenar berbanding anggaran perbelanjaan;

_(b)_ perbelanjaan tambahan dan perbelanjaan lebih di bawah

Perkara 101 Perlembagaan Persekutuan;

_(c)_ penggunaan Kumpulan Wang Luar Jangka di bawah

Perkara 103 Perlembagaan Persekutuan dan Rizab Luar
Jangka di bawah seksyen 6 Akta Kumpulan Wang
Pembangunan 1966;

_(d)_ kemajuan dalam pelaksanaan inisiatif atau langkah-langkah

belanjawan Kerajaan berkenaan dengan tahun kewangan
itu; dan

_(e)_ maklumat lain yang berhubungan dengan laporan prestasi

perbelanjaan pertengahan tahun.

(3) Laporan prestasi perbelanjaan pertengahan tahun hendaklah
digunakan bagi maksud menilai prestasi perbelanjaan Kerajaan
berbanding anggaran perbelanjaan bagi tahun kewangan itu
sebagaimana yang dinyatakan dalam anggaran perbelanjaan
di bawah seksyen 35 Akta ini.

**Penyata risiko fiskal**

**37.** (1) Menteri hendaklah menyebabkan supaya diterbitkan
penyata risiko fiskal tahunan.

(2) Penyata risiko fiskal hendaklah mengandungi maklumat
yang berikut:

_(a)_ risiko makroekonomi;

_(b)_ tahap jaminan kewangan;

_(c)_ pendedahan kepada liabiliti lain;


-----

_Kewangan Awam dan Tanggungjawab Fiskal_ 27

_(d)_ penzahiran yang dinyatakan di bawah seksyen 22 Akta ini;

_(e)_ pelan mitigasi yang disebut dalam seksyen 24 Akta ini;

dan

_(f)_ maklumat lain yang berkaitan dengan risiko fiskal.

(3) Penyata risiko fiskal hendaklah digunakan bagi maksud
menilai pendedahan risiko fiskal kepada Kerajaan.

**Penyata perbelanjaan cukai**

**38.** (1) Menteri hendaklah menyebabkan supaya diterbitkan
penyata perbelanjaan cukai tahunan.

(2) Penyata perbelanjaan cukai hendaklah mengandungi maklumat
yang berikut:

_(a)_ perbelanjaan cukai sebenar dan anggaran perbelanjaan

cukai;

_(b)_ perbelanjaan cukai sebenar berbanding anggaran perbelanjaan

cukai;

_(c)_ apa-apa perubahan dalam dasar cukai dan perundangan

cukai; dan

_(d)_ maklumat lain yang berhubungan dengan perbelanjaan

cukai.

(3) Penyata perbelanjaan cukai hendaklah digunakan bagi
maksud menilai kehilangan hasil yang berbangkit daripada
perubahan dasar cukai Kerajaan, termasuklah tetapi tidak
terhad kepada pengecualian, peremitan, elaun, kadar cukai
keutamaan, penangguhan atau timbal balas, yang mengurangkan
obligasi cukai bagi mencapai objektif yang dihasratkan.


-----

28 _Rang Undang-Undang_

Jadual Pertama

[Subseksyen 8(2)]

Objektif Fiskal dan Nilai Kuantiti

|Objektif Fiskal|Nilai Kuantiti|
|---|---|
|Perbelanjaan pembangunan tahunan yang dilakukan sebagai peratusan kepada keluaran dalam negeri kasar|≥ 3%|
|Baki fiskal sebagai peratusan kepada keluaran dalam negeri kasar|≤ -3%|
|Paras hutang sebagai peratusan kepada keluaran dalam negeri kasar|≤ 60%|
|Jaminan kewangan sebagai peratusan kepada keluaran dalam negeri kasar|≤ 25%|



Jadual Kedua

[Seksyen 4 dan 17]

Perundangan Pinjaman dan Hutang

1. Akta Bil Perbendaharaan (Tempatan) 1946 [Akta 188]

2. Akta Pinjaman (Tempatan) 1959

3. Akta Pinjaman Luar Negeri 1963 [Akta 403]

4. Akta Pinjaman (Bank Pembangunan Islam) 1977 [Akta 187]

5. Akta Pendanaan Kerajaan 1983 [Akta 275]

HURAIAN

Rang Undang-Undang ini (“Akta yang dicadangkan”) bertujuan untuk
mengadakan peruntukan bagi tanggungjawab, kebertanggungjawaban,
tadbir urus dan ketelusan Kerajaan dalam, menguruskan kewangan awam dan
risiko fiskal khususnya berhubung dengan hasil, perbelanjaan, pinjaman dan hutang;
melaporkan dokumen belanjawan tahunan dan penerbitan dokumen lain; dan
untuk mengadakan peruntukan bagi perkara lain yang berkaitan dengannya.


-----

_Kewangan Awam dan Tanggungjawab Fiskal_ 29

Bahagian I

2. Bahagian I Akta yang dicadangkan memperkatakan tentang perkara
permulaan.

3. _Fasal 1 mengandungi tajuk ringkas dan bertujuan untuk memberi Menteri_
kuasa untuk menetapkan tarikh permulaan kuat kuasa Akta yang dicadangkan
termasuk kuasa untuk menetapkan tarikh yang berlainan bagi permulaan
kuat kuasa peruntukan yang berlainan Akta yang dicadangkan.

4. _Fasal 2 bertujuan untuk mengadakan peruntukan bagi pemakaian_
Akta yang dicadangkan kepada Kerajaan dan entiti Kerajaan.

5. _Fasal 3 bertujuan untuk memperuntukkan bahawa Akta yang dicadangkan_
hendaklah dibaca bersama-sama dengan undang-undang bertulis lain
yang berkaitan dan peruntukan Akta yang dicadangkan hendaklah menjadi
tambahan kepada, dan tidak mengurangkan, peruntukan undang-undang
bertulis lain yang berkaitan.

6. _Fasal 4 mengandungi takrif perkataan dan ungkapan tertentu yang digunakan_
dalam Akta yang dicadangkan.

Bahagian II

7. Bahagian II Akta yang dicadangkan bertujuan untuk memperuntukkan
prinsip berhubung dengan dasar fiskal.

8. _Fasal 5 bertujuan untuk memperuntukkan bahawa Menteri Kewangan_
bertanggungjawab untuk merumuskan dan melaksanakan dasar fiskal
Kerajaan dengan objektif utama untuk memastikan kemampanan kewangan
awam, memelihara kestabilan makroekonomi dan melindungi kesejahteraan
rakyat.

9. _Fasal 6 bertujuan untuk memperuntukkan bagi perumusan dasar fiskal_
Kerajaan. Perumusan dasar fiskal hendaklah berdasarkan tetapi tidak terhad
kepada prinsip umum iaitu kebertanggungjawaban, tanggungjawab, ketelusan
dan kesaksamaan antara generasi. Fasal ini selanjutnya memperuntukkan bahawa
bagi mencapai objektif fiskal di bawah fasal 5, dasar fiskal Kerajaan hendaklah
dirumuskan berdasarkan prinsip pengurusan fiskal yang bertanggungjawab iaitu
memastikan kestabilan makroekonomi, mencapai dan mengekalkan kemampanan
baki fiskal, mencapai dan mengekalkan tahap hutang yang berhemat dan
memastikan pengurusan risiko fiskal yang berkesan.

10. _Fasal 7 bertujuan untuk memperuntukkan bahawa keluaran dalam negeri_

kasar merujuk kepada keluaran dalam negeri kasar Malaysia nominal yang
terkini sebagaimana yang disahkan oleh Menteri.


-----

30 _Rang Undang-Undang_

11. _Fasal 8 bertujuan untuk mengadakan peruntukan bagi objektif fiskal_

dan nilai kuantiti.

_Subfasal 8(1)_ bertujuan untuk memperuntukkan bahawa mengikut prinsip

pengurusan fiskal yang bertanggungjawab dalam _subfasal 6(2), Kerajaan_
hendaklah mencapai objektif fiskalnya yang terdiri daripada memastikan
perbelanjaan pembangunan tahunan minimum yang dilakukan sebagai peratusan
keluaran dalam negeri kasar bagi menjana pertumbuhan ekonomi,
mencapai baki fiskal yang mampan sebagai peratusan kepada keluaran dalam
negeri kasar dalam jangka masa sederhana, mencapai tahap hutang yang berhemat
sebagai peratusan kepada keluaran dalam negeri kasar dalam jangka masa
sederhana dan mengehadkan pendedahan risiko fiskal berkaitan dengan apa-apa
jaminan kewangan sebagai peratusan kepada keluaran dalam negeri kasar.

_Subfasal 8(2)_ dan _(3)_ bertujuan untuk memperuntukkan bahawa

objektif fiskal hendaklah diukur melalui nilai kuantiti yang dinyatakan dalam
Jadual Pertama dan nilai kuantiti itu hendaklah terdiri daripada sekurang-kurangnya
satu angka sasaran yang perlu dicapai dalam jangka masa sederhana.

_Subfasal 8(4)_ bertujuan untuk memperuntukkan bahawa komponen utama

dasar fiskal untuk mencapai objektif fiskal hendaklah seperti yang diperuntukkan
di bawah Bahagian III Akta yang dicadangkan.

12. _Fasal 9 bertujuan untuk memperuntukkan bahawa Menteri hendaklah_

merumuskan Rangka Kerja Fiskal Jangka Masa Sederhana sebagai
panduan perancangan, strategi dan keutamaan fiskal dalam jangka masa sederhana.
Rangka Kerja Fiskal Jangka Masa Sederhana merupakan unjuran
tiga hingga lima tahun kedudukan fiskal Kerajaan dengan sandaran andaian petunjuk
ekonomi yang diunjurkan oleh Kerajaan. Rangka Kerja Fiskal Jangka Masa
Sederhana hendaklah disokong oleh suatu strategi hasil dan suatu dasar
perbelanjaan awam.

Bahagian III

13. Bahagian III Akta yang dicadangkan mengandungi empat penggal

yang berhubungan dengan komponen utama dasar fiskal iaitu hasil, perbelanjaan
awam, pengurusan pinjaman dan hutang serta pengurusan risiko fiskal.

Penggal 1

14. Penggal 1 Bahagian III Akta yang dicadangkan memperkatakan tentang

peruntukan yang berhubungan dengan dasar hasil Kerajaan.

15. _Fasal 10_ bertujuan untuk mengadakan peruntukan bagi perumusan

dasar hasil Kerajaan.

_Subfasal 10(1)_ bertujuan untuk memperuntukkan tanggungjawab Menteri

bagi merumuskan dan melaksanakan dasar hasil Kerajaan berdasarkan
prinsip kecekapan, keadilan dan kesaksamaan, dan prinsip pengurusan fiskal
yang bertanggungjawab di bawah Akta yang dicadangkan.


-----

_Kewangan Awam dan Tanggungjawab Fiskal_ 31

_Subfasal 10(2) bertujuan untuk menghendaki Menteri untuk merumuskan dasar_

hasil berdasarkan objektif iaitu untuk mencapai penjanaan hasil yang mencukupi
dan mampan dalam jangka masa sederhana dan panjang, untuk mengurus dan
mentadbir hasil selaras dengan amalan terbaik antarabangsa, untuk mempunyai
sistem cukai yang cekap dan rangka kerja perundangan yang saksama dan untuk
mengekalkan darjah kebolehramalan dan kestabilan dasar cukai yang munasabah.

16. _Fasal 11_ bertujuan untuk memperuntukkan bahawa dasar hasil Kerajaan

hendaklah berdaya saing dalam persekitaran global, menggalakkan pelaburan dan
menyokong pertumbuhan ekonomi jangka panjang. Menjadi suatu tanggungjawab
Menteri untuk memastikan penjanaan hasil mampu membiayai perbelanjaan
mengurus dan perbelanjaan pembangunan atau sekurang-kurangnya membiayai
perbelanjaan mengurus. Fasal ini selanjutnya menghendaki Kerajaan menerima
pakai dasar hasil yang berkesan dan cekap bagi memastikan penjanaan hasil
yang mampan dan meminimumkan kemungkinan kehilangan hasil.

17. _Fasal 12_ bertujuan untuk mengadakan peruntukan bagi tanggungjawab

Menteri berhubung dengan dasar hasil Kerajaan. Menteri hendaklah merumuskan
strategi hasil jangka masa sederhana dan menjalankan suatu kajian semula
ke atas dasar hasil termasuklah rangka kerja perundangan dan struktur insentif
dalam mengoptimumkan sumber hasil. Berkenaan dengan setiap tahun kewangan,
Menteri dikehendaki untuk menyediakan anggaran hasil tahunan selepas mengambil
kira perubahan dasar dan perundangan hasil selaras dengan sandaran andaian
petunjuk ekonomi dan faktor lain yang berkaitan. Fasal ini juga menghendaki
Menteri untuk membuat suatu taksiran mengenai potensi kehilangan atau
tambahan hasil dan hendaklah menentukan langkah-langkah yang boleh
meminimumkan kehilangan hasil dan memastikan pengurusan dan pentadbiran
hasil adalah mengikut objektif di bawah _subfasal 10(2) dan dasar di bawah_
_fasal 11 yang berhubungan dengan hasil di bawah Akta yang dicadangkan._

Penggal 2

18. Penggal 2 Bahagian III Akta yang dicadangkan memperkatakan tentang

peruntukan yang berhubungan dengan dasar perbelanjaan awam Kerajaan.

19. _Fasal 13_ bertujuan untuk mengadakan peruntukan bagi perumusan

dasar perbelanjaan awam Kerajaan.

_Subfasal 13(1) bertujuan untuk memperuntukkan tanggungjawab Menteri_

untuk merumuskan dan melaksanakan dasar perbelanjaan awam secara berkesan
dan cekap untuk meningkatkan disiplin fiskal, penyampaian perkhidmatan
awam dan agihan sumber ke arah mencapai keseluruhan objektif sosioekonomi
mengikut prinsip pengurusan fiskal yang bertanggungjawab di bawah
Akta yang dicadangkan.

_Subfasal 13(2)_ bertujuan untuk memperuntukkan bahawa perumusan

dasar perbelanjaan awam hendaklah berdasarkan kepada objektif iaitu untuk
menerapkan disiplin fiskal dalam pengurusan perbelanjaan awam,
untuk memastikan penjajaran perbelanjaan awam dengan penjanaan hasil dalam
jangka masa sederhana, untuk memastikan ketelusan dalam perbelanjaan awam
dan untuk meningkatkan kecekapan dalam perbelanjaan awam.


-----

32 _Rang Undang-Undang_

_Subfasal 13(3)_ bertujuan untuk menghendaki Menteri untuk

mengambil kira perbelanjaan pembangunan tahunan sebagaimana yang dinyatakan
dalam Jadual Pertama dalam merumuskan dasar perbelanjaan awam.

20. _Fasal 14_ bertujuan untuk memperuntukkan bahawa Menteri hendaklah

merumuskan dasar perbelanjaan awam yang menyeluruh, realistik dan telus
dengan garis tanggungjawab dan kebertanggungjawaban yang jelas. _Fasal_ ini
juga menghendaki Kerajaan untuk menerima pakai dasar perbelanjaan awam
yang berkesan dan cekap yang, memastikan perbelanjaan awam diuruskan secara
berhemat, sumber diperuntukkan dengan cekap dan berkesan, program dan
projek yang dilaksanakan mempunyai impak yang tinggi dan kesan pengganda
kepada ekonomi dan memastikan peruntukan yang dibelanjakan memberi
nilai faedah terbaik. Kerajaan hendaklah membuat penilaian atas implikasi kewangan
bersama-sama dengan penstrukturan semula perbelanjaan atau penyusunan
semula keutamaan strategi dan langkah-langkah hasil sebelum membuat
apa-apa keputusan dan dasar yang mempunyai perbelanjaan tambahan.

21. _Fasal 15_ bertujuan untuk mengadakan peruntukan bagi tanggungjawab

Menteri berhubung dengan perbelanjaan awam Kerajaan.

_Subfasal 15(1) bertujuan untuk menghendaki Menteri merumuskan dasar_

perbelanjaan awam jangka masa sederhana sebagai rangka kerja yang menyeluruh
sebagai panduan perancangan perbelanjaan awam.

_Subfasal 15(2)_ bertujuan untuk menghendaki Menteri menyediakan

penyata anggaran perbelanjaan mengikut mandat dan dasar Kerajaan berdasarkan
sandaran andaian petunjuk ekonomi dan faktor lain yang berkaitan.

_Subfasal 15(3) bertujuan untuk menghendaki Menteri memantau prestasi_

program dan projek dalam anggaran perbelanjaan dan melaporkan keberhasilannya
untuk memastikan penggunaan sumber yang optimum.

_Subfasal 15(4)_ bertujuan untuk menghendaki Menteri menerbitkan

laporan prestasi perbelanjaan pertengahan tahun di bawah _fasal 36 Akta yang_
dicadangkan.

_Subfasal 15(5) bertujuan untuk menghendaki Menteri menyatakan tujuan_

dan sumber pembiayaan sama ada melalui penjimatan, penstrukturan semula
perbelanjaan, tambahan hasil atau pinjaman bagi membiayai perbelanjaan
tambahan dan perbelanjaan lebih semasa pembentangan rang undang-undang
perbekalan tambahan. Perbelanjaan lebih ertinya perbelanjaan tahun kewangan
itu melebihi anggaran perbelanjaan tahunan yang diluluskan.

_Subfasal 15(6) bertujuan untuk menghendaki Menteri menjalankan penilaian_

program dan projek dalam jangka masa sederhana dan melaporkan dapatan
dan syornya kepada Jemaah Menteri.

Penggal 3

22. Penggal 3 Bahagian III Akta yang dicadangkan memperkatakan tentang

peruntukan yang berhubungan dengan dasar pengurusan pinjaman dan
hutang Kerajaan.


-----

_Kewangan Awam dan Tanggungjawab Fiskal_ 33

23. _Fasal 16_ bertujuan untuk menghendaki Menteri untuk merumuskan

dan melaksanakan dasar pengurusan pinjaman dan hutang secara bertanggungjawab
dan berhemat untuk memastikan kemampuan dan kemampanan hutang.
_Fasal ini selanjutnya menghendaki Menteri untuk merumuskan dasar pengurusan_
pinjaman dan hutang berdasarkan objektif iaitu, untuk memastikan obligasi
pinjaman dan hutang Kerajaan dipenuhi tepat pada masanya pada kos paling
rendah dengan tahap risiko yang munasabah, untuk menggalakkan pembangunan
dan kecekapan fungsi pasaran kewangan domestik dan untuk memastikan
kemampuan hutang dan konsolidasi hutang dalam jangka masa sederhana dan
jangka masa panjang.

24. _Fasal 17_ bertujuan untuk menghendaki Kerajaan mematuhi dasar

pinjaman mengikut Akta yang dinyatakan dalam Jadual Kedua dan pinjaman
itu hendaklah digunakan bagi maksud yang dinyatakan dalam Jadual Pertama
Akta Kumpulan Wang Pembangunan 1966 dan untuk membayar balik
hutang matang.

25. _Fasal 18_ bertujuan untuk memperuntukkan bahawa jumlah hutang

Kerajaan hendaklah tidak melebihi peratusan kepada keluaran dalam negeri
kasar sebagaimana yang dinyatakan dalam Jadual Pertama. _Fasal ini juga_
membenarkan Menteri dalam tahun kewangan, memindahkan apa-apa
lebihan jumlah hasil kepada kumpulan wang penjelas untuk mengurangkan
hutang Kerajaan, jika jumlah hasil melebihi jumlah perbelanjaan. Kumpulan
wang penjelas diwujudkan di bawah seksyen 12 Akta Pinjaman (Tempatan) 1959.

26. _Fasal 19_ bertujuan untuk mengadakan peruntukan bagi tanggungjawab

Menteri berhubung dengan pengurusan pinjaman dan hutang Kerajaan.

_Subfasal 19(1) dan (2) bertujuan untuk menghendaki Menteri menyediakan_

program pinjaman sebelum permulaan suatu tahun kewangan untuk membiayai
perbelanjaan bagi maksud yang dinyatakan dalam Jadual Pertama Akta Kumpulan
Wang Pembangunan 1966 dan membayar balik hutang matang. Menteri boleh
menyemak semula program pinjaman jika disifatkannya perlu berbuat demikian.

_Subfasal 19(3) bertujuan untuk menghendaki Menteri untuk memantau_

pinjaman, bayaran khidmat hutang dan jumlah hutang pada setiap masa.

_Subfasal 19(4) bertujuan untuk menghendaki Menteri untuk menilai_

kemampanan hutang dalam jangka masa sederhana dan melaporkan dapatan
dan syornya kepada Kerajaan.

_Subfasal 19(5) bertujuan untuk menghendaki Menteri untuk memastikan_

pelaksanaan dasar pengurusan pinjaman dan hutang adalah selaras dan mengikut
peruntukan Akta yang dicadangkan.

Penggal 4

27. Penggal 4 Bahagian III Akta yang dicadangkan memperkatakan

tentang peruntukan yang berhubungan dengan dasar pengurusan risiko fiskal
Kerajaan.


-----

34 _Rang Undang-Undang_

28. _Fasal 20_ bertujuan untuk menghendaki Menteri untuk merumuskan

dasar pengurusan risiko fiskal Kerajaan untuk meminimum dan mengurangkan
pendedahan risiko Kerajaan selaras dengan prinsip pengurusan fiskal yang
bertanggungjawab di bawah _subfasal 6(2) Akta yang dicadangkan._ _Fasal ini_
juga bertujuan untuk mentakrifkan risiko fiskal sebagai apa-apa transaksi atau
hal keadaan yang mengikat atau mungkin mengikat Kerajaan kepada
liabiliti kewangan, termasuklah komitmen kewangan kepada Kerajaan yang berbangkit
daripada apa-apa jaminan kewangan, kerjasama awam-swasta dan entiti Kerajaan,
perubahan dalam mana-mana petunjuk ekonomi yang boleh menyebabkan
komitmen kewangan tambahan kepada Kerajaan, kesan bencana alam, perubahan
iklim, pandemik dan situasi geopolitik yang boleh menyebabkan komitmen
kewangan tambahan kepada Kerajaan, dan apa-apa hal keadaan lain yang
berpotensi mendedahkan Kerajaan kepada suatu komitmen kewangan.

29. _Fasal 21 bertujuan untuk memperuntukkan bahawa tanggungjawab_

Menteri berhubung dengan pengurusan risiko fiskal adalah, untuk mengenal
pasti sumber risiko fiskal yang boleh mendedahkan Kerajaan kepada apa-apa
liabiliti kewangan, untuk menilai dan menentukan, semasa tahun kewangan
dan selepas berakhir setiap tahun kewangan, prestasi kewangan entiti Kerajaan
dan penerima jaminan kewangan yang boleh mendedahkan Kerajaan kepada
liabiliti, apa-apa keputusan Kerajaan yang boleh mengikat Kerajaan kepada
suatu komitmen kewangan tambahan, apa-apa bencana alam, dan hal keadaan
lain yang menyebabkan komitmen kewangan tambahan dan obligasi hutang,
dan perubahan dalam petunjuk ekonomi, dan untuk merumuskan suatu pelan
untuk mengurangkan risiko material kepada kedudukan fiskal Kerajaan
yang berbangkit daripada perkara yang dinyatakan di bawah _subfasal 20(2)._

30. _Fasal 22 bertujuan untuk menghendaki Menteri untuk menyediakan_

peruntukan kewangan dan menzahirkan risiko fiskal berdasarkan keadaan iaitu,
sekiranya risiko fiskal yang dinilai boleh ditentukan kuantiti dengan ketepatan
yang munasabah dan komitmen kewangan Kerajaan yang boleh ditetapkan
dalam jangka masa sederhana berbangkit, komitmen kewangan itu hendaklah
dizahirkan dalam laporan tinjauan fiskal, atau, sekiranya risiko fiskal yang
dinilai tidak boleh ditentukan kuantiti dengan ketepatan yang munasabah atau
komitmen kewangan tidak boleh ditetapkan dalam jangka masa sederhana,
risiko fiskal itu hendaklah dizahirkan dalam penyata risiko fiskal.

31. _Fasal 23_ bertujuan untuk mengadakan peruntukan bagi cara untuk

mengehadkan pendedahan kepada risiko fiskal.

_Subfasal 23(1)_ bertujuan untuk menghendaki Menteri mengehadkan

pendedahan kepada risiko fiskal ke atas kedudukan fiskal Kerajaan yang
berbangkit daripada jaminan kewangan, kerjasama awam-swasta dan
entiti Kerajaan dengan menyediakan dan menerbitkan garis panduan atau
rangka kerja dasar.

_Subfasal 23(2)_ bertujuan untuk mengadakan peruntukan bahawa

jaminan kewangan tidak boleh diberikan kecuali jaminan itu adalah selaras
dengan prinsip pengurusan fiskal yang bertanggungjawab di bawah Akta yang
dicadangkan, terma dan syarat jaminan itu adalah selaras dengan garis panduan atau
rangka kerja dasar dan amaun jaminan itu hendaklah tidak melebihi had nilai
kuantiti yang dinyatakan dalam Jadual Pertama.


-----

_Kewangan Awam dan Tanggungjawab Fiskal_ 35

32. _Fasal 24_ bertujuan untuk menghendaki Menteri untuk membentangkan

pelan mitigasi di hadapan Dewan Rakyat sekiranya terdapat kemungkinan
berlaku suatu kemungkiran atau terdapat suatu keadaan signifikan yang boleh
menyebabkan berlakunya kemungkiran oleh penerima jaminan kewangan.
_Fasal_ ini juga memperuntukkan bahawa sekiranya pelan mitigasi melibatkan
penggunaan amaun daripada Kumpulan Wang Disatukan, amaun itu hendaklah
diperuntukkan dalam anggaran perbelanjaan.

33. _Fasal 25_ bertujuan untuk mengadakan peruntukan bagi tanggungjawab

untuk mengemukakan penyata kewangan.

_Subfasal 25(1) dan_ _(2) bertujuan untuk menghendaki entiti Kerajaan dan_

penerima jaminan kewangan mengemukakan penyata kewangan teraudit kepada
Perbendaharaan tidak lebih dari enam bulan dari berakhirnya tahun kewangan.
Sekiranya penyata kewangan teraudit belum dikeluarkan, entiti Kerajaan dan
penerima jaminan kewangan hendaklah mengemukakan penyata kewangan
yang tidak teraudit.

_Subfasal 25(3) bertujuan untuk memperuntukkan bahawa walau apa pun_

_subfasal (1) dan_ _(2), Menteri boleh mengarahkan mana-mana entiti Kerajaan_
dan penerima jaminan kewangan untuk mengemukakan penyata kewangan
pada bila-bila masa.

_Subfasal 25(4) bertujuan untuk mentakrifkan ‘tahun kewangan’ yang disebut_

dalam _subfasal 25(1) sebagai tahun kewangan sebagaimana yang ditakrifkan_
di bawah Akta Syarikat 2016.

Bahagian IV

34. Bahagian IV Akta yang dicadangkan memperkatakan tentang pelan

pelarasan fiskal.

35. _Fasal 26 bertujuan untuk membenarkan Kerajaan untuk menyimpang buat_

sementara daripada objektif fiskal apabila berlaku suatu keadaan mengejut dan
tidak dapat diramalkan yang boleh mendatangkan risiko yang signifikan kepada
kehidupan manusia, ekonomi dan kedudukan fiskal. Menteri hendaklah, sebelum
membuat apa-apa penyimpangan daripada objektif fiskal, menjalankan suatu
penilaian untuk menentukan sama ada keadaan sedemikian akan menyebabkan
krisis ekonomi yang signifikan, krisis kesihatan atau menjejaskan kedudukan
fiskal Kerajaan. Fasal ini selanjutnya memperuntukkan bahawa Menteri hendaklah
membentangkan penilaian yang dibuat kepada Jemaah Menteri untuk kelulusan.
Jika Jemaah Menteri berpuas hati dengan penilaian yang dibentangkan oleh
Menteri, Menteri hendaklah menyediakan dan membentangkan pelan pelarasan
fiskal kepada Jemaah Menteri untuk kelulusan. Fasal ini juga memperuntukkan
bahawa pelan pelarasan fiskal di bawah _fasal ini hendaklah mengandungi_
alasan penyimpangan, langkah-langkah yang akan diambil oleh Kerajaan untuk
kembali kepada objektif fiskal dan nilai kuantiti, tempoh masa yang Kerajaan
jangka akan diambil untuk kembali kepada objektif fiskal dan nilai kuantiti
dan maklumat lain yang berhubungan dengan pelan pelarasan fiskal. Sekiranya
Jemaah Menteri meluluskan pelan pelarasan fiskal yang dibentangkan oleh
Menteri, Menteri hendaklah membentangkan pelan pelarasan fiskal tersebut
dalam sidang Dewan Rakyat yang akan datang.


-----

36 _Rang Undang-Undang_

36. _Fasal 27 bertujuan untuk memperuntukkan tentang ketidakcapaian_

objektif fiskal dan nilai kuantiti. Menteri dikehendaki untuk membentangkan
suatu pelan pelarasan fiskal untuk diluluskan melalui ketetapan oleh
Dewan Rakyat sekiranya objektif fiskal dan nilai kuantiti sebagaimana yang
dinyatakan dalam Jadual Pertama tidak tercapai. Fasal ini juga memperuntukkan
bahawa pelan pelarasan fiskal di bawah _fasal ini hendaklah mengandungi,_
alasan ketidakcapaian objektif fiskal dan nilai kuantiti, langkah-langkah yang
akan diambil oleh Kerajaan untuk mencapai objektif fiskal dan nilai kuantiti,
jangkaan tempoh masa yang akan diambil oleh Kerajaan untuk mencapai
objektif fiskal dan nilai kuantiti dan maklumat lain yang berkaitan dengan pelan
pelarasan fiskal. Selanjutnya, _fasal_ ini juga bertujuan untuk memperuntukkan
bahawa sekiranya pelan pelarasan fiskal itu tidak diluluskan, Dewan Rakyat
boleh meluluskan suatu ketetapan untuk menghendaki Menteri menambah
baik pelan pelarasan fiskal untuk dibentangkan di Dewan Rakyat dengan
seberapa segera yang boleh praktik dan Menteri hendaklah melaporkan kemajuan
langkah-langkah yang dinyatakan dalam _perenggan_ _27(2)(b) dalam laporan_
tinjauan fiskal tahunan yang berikutnya.

Bahagian V

37. Bahagian V Akta yang dicadangkan memperkatakan tentang Jawatankuasa

Dasar Fiskal.

38. _Fasal 28 bertujuan untuk mengadakan peruntukan bagi penubuhan_

Jawatankuasa Dasar Fiskal. Jawatankuasa Dasar Fiskal boleh membuat syor
kepada Jemaah Menteri berkenaan dengan perkara yang berhubungan dengan
dasar fiskal Kerajaan.

39. _Fasal 29 bertujuan untuk mengadakan peruntukan bagi keanggotaan_

Jawatankuasa Dasar Fiskal.

_Subfasal 29(1) bertujuan untuk memperuntukkan bahawa Jawatankuasa Dasar_

Fiskal hendaklah terdiri daripada Perdana Menteri, Timbalan Perdana Menteri,
Menteri yang dipertanggungkan dengan tanggungjawab bagi kewangan,
Menteri yang dipertanggungkan dengan tanggungjawab bagi ekonomi, Ketua
Setiausaha Negara, Ketua Setiausaha Perbendaharaan, Ketua Setiausaha
Kementerian Ekonomi, Gabenor Bank Negara Malaysia, dan tidak lebih daripada
dua orang lain yang hendaklah dilantik oleh Jawatankuasa yang hendaklah
dalam kalangan orang yang mempunyai kedudukan dan pengalaman dalam
fiskal atau kewangan awam.

_Subfasal 29(2) dan_ _(3) bertujuan untuk memperuntukkan bahawa_

ketua bahagian yang bertanggungjawab bagi hal ehwal dasar fiskal di Perbendaharaan
hendaklah menjadi setiausaha kepada Jawatankuasa dan bagi maksud mendapatkan
pandangan mengenai apa-apa perkara yang dibincangkan, Pengerusi boleh
menjemput mana-mana orang untuk menghadiri mesyuarat Jawatankuasa.
Selanjutnya, subfasal 29(4) bertujuan untuk membenarkan Jawatankuasa untuk
menentukan tatacaranya sendiri.


-----

_Kewangan Awam dan Tanggungjawab Fiskal_ 37

40. _Fasal 30_ bertujuan untuk memperuntukkan tugas dan tanggungjawab

Jawatankuasa untuk menyelia perkara fiskal, hutang dan liabiliti dan
risiko fiskal, menimbang teliti dan mencadangkan dasar kepada Kerajaan
untuk mencapai objektif fiskal, dan memenuhi kewajipan fidusiarinya
untuk memastikan pelaksanaan dasar fiskal adalah selaras dengan
prinsip pengurusan fiskal yang bertanggungjawab sebagaimana yang dinyatakan
dalam _subfasal 6(2)_ Akta yang dicadangkan.

41. _Fasal 31_ bertujuan untuk mengadakan peruntukan bagi penubuhan

jawatankuasa kecil. Jawatankuasa Dasar Fiskal boleh, menubuhkan jawatankuasa
kecil untuk menilai risiko fiskal, hutang dan liabiliti lain kepada Kerajaan,
dan menentukan keanggotaan jawatankuasa kecil. Fasal ini juga bertujuan
untuk menghendaki jawatankuasa kecil melapor dan membuat syor kepada
Jawatankuasa. Selanjutnya, fasal ini bertujuan untuk membenarkan jawatankuasa
kecil menentukan tatacaranya sendiri. Walau bagaimanapun, jawatankuasa
kecil hendaklah tertakluk kepada, dan bertindak mengikut apa-apa arahan yang
diberikan oleh Jawatankuasa.

Bahagian VI

42. Bahagian VI Akta yang dicadangkan mengandungi dua penggal berkenaan

perkara yang berhubungan dengan pelaporan.

Penggal 1

43. Penggal 1 Bahagian VI Akta yang dicadangkan memperkatakan tentang

dokumen belanjawan tahunan.

44. _Fasal 32 bertujuan untuk mengadakan peruntukan bagi perkara yang_

berhubungan dengan laporan tinjauan ekonomi.

_Subfasal 32(1) bertujuan untuk menghendaki Menteri untuk membentangkan_

laporan tinjauan ekonomi berkenaan dengan setiap tahun kewangan di hadapan
Dewan Rakyat berserta dengan penyata anggaran hasil dan perbelanjaan bagi
tahun itu.

_Subfasal 32(2) bertujuan untuk memperuntukkan bahawa kandungan_

laporan tinjauan ekonomi hendaklah mengandungi prestasi ekonomi semasa
dan unjuran ekonomi selaras dengan objektif fiskal dan hendaklah termasuk
unjuran makroekonomi bagi tahun kewangan itu, menetapkan nilai sebenar,
anggaran dan unjuran nilai petunjuk ekonomi, yang terdiri daripada
keluaran dalam negeri kasar dan komponennya, inflasi, pasaran buruh dan petunjuk
ekonomi lain yang berkaitan.

45. _Fasal 33_ bertujuan untuk mengadakan peruntukan bagi perkara yang

berhubungan dengan tinjauan fiskal. Menteri, berkenaan dengan setiap
tahun kewangan dikehendaki untuk membentangkan laporan tinjauan fiskal di hadapan
Dewan Rakyat berserta penyata anggaran hasil dan perbelanjaan bagi tahun itu.
Laporan tinjauan fiskal hendaklah mengandungi maklumat jumlah hasil,
jumlah perbelanjaan, baki fiskal, tahap jumlah hutang dan liabiliti lain, kedudukan


-----

38 _Rang Undang-Undang_

fiskal sektor awam disatukan, Rangka Kerja Fiskal Jangka Masa Sederhana,
apa-apa pelan pelarasan fiskal yang dirujuk di bawah Bahagian IV Akta yang
dicadangkan jika berkenaan dan petunjuk fiskal lain yang berkaitan. Fasal ini
juga bertujuan untuk memperuntukkan bahawa laporan tinjauan fiskal hendaklah
mengandungi maklumat prestasi dan strategi Kerajaan untuk mencapai
objektif fiskal bagi tahun kewangan dan untuk tempoh Rangka Kerja Fiskal
Jangka Masa Sederhana.

46. _Fasal 34 bertujuan untuk menghendaki Menteri memberikan maklumat_

mengenai kutipan hasil sebenar bagi tahun kewangan sebelumnya berkenaan
dengan penyata anggaran hasil di bawah Fasal (1) Perkara 99 Perlembagaan
Persekutuan, anggaran hasil yang disemak bagi tahun kewangan semasa,
anggaran hasil bagi tahun kewangan berikutnya serta maklumat mengenai
hasil cukai dan bukan cukai.

47. _Fasal 35_ bertujuan untuk menghendaki Menteri untuk memberikan

maklumat mengenai anggaran perbelanjaan Kerajaan mengikut Fasal (1)
Perkara 99 Perlembagaan Persekutuan. _Fasal_ ini juga bertujuan untuk
memperuntukkan bahawa anggaran perbelanjaan hendaklah mengandungi
maklumat program dan aktiviti bagi perbelanjaan mengurus, program dan
projek bagi perbelanjaan pembangunan, prestasi program dan maklumat lain
yang berkaitan yang berhubungan dengan anggaran perbelanjaan.

Penggal 2

48. Penggal 2 Bahagian VI Akta yang dicadangkan memperkatakan tentang

peruntukan yang berhubungan dengan laporan prestasi perbelanjaan pertengahan
tahun, penyata risiko fiskal dan penyata perbelanjaan cukai.

49. _Fasal 36 bertujuan untuk mengadakan peruntukan bagi perkara yang_

berhubungan dengan laporan prestasi perbelanjaan pertengahan tahun.

_Subfasal 36(1) bertujuan untuk menghendaki Menteri untuk menyebabkan_

supaya diterbitkan laporan prestasi perbelanjaan pertengahan tahun tidak lewat
daripada 30 September bagi setiap tahun kewangan.

_Subfasal 36(2)_ bertujuan untuk memperuntukkan bahawa laporan prestasi

perbelanjaan pertengahan tahun hendaklah mengandungi maklumat perbelanjaan
sebenar berbanding anggaran perbelanjaan, perbelanjaan tambahan dan perbelanjaan
lebih di bawah Perkara 101 Perlembagaan Persekutuan, penggunaan
Kumpulan Wang Luar Jangka di bawah Perkara 103 Perlembagaan Persekutuan dan
Rizab Luar Jangka di bawah seksyen 6 Akta Kumpulan Wang Pembangunan
1966, kemajuan dalam pelaksanaan inisiatif atau langkah-langkah belanjawan
Kerajaan berkenaan dengan tahun kewangan itu dan maklumat lain yang
berhubungan dengan laporan prestasi perbelanjaan pertengahan tahun.

_Subfasal 36(3) bertujuan untuk memperuntukkan bahawa laporan prestasi_

perbelanjaan pertengahan tahun hendaklah digunakan bagi maksud menilai
prestasi perbelanjaan Kerajaan berbanding anggaran bagi tahun kewangan itu
sebagaimana yang dinyatakan dalam anggaran perbelanjaan di bawah fasal 35
Akta yang dicadangkan.


-----

_Kewangan Awam dan Tanggungjawab Fiskal_ 39

50. _Fasal 37 bertujuan untuk menghendaki Menteri untuk menyebabkan_

supaya diterbitkan penyata risiko fiskal tahunan. Penyata risiko fiskal hendaklah
mengandungi maklumat berkaitan risiko makroekonomi, tahap jaminan
kewangan, pendedahan kepada liabiliti lain, penzahiran yang dinyatakan
di bawah _fasal 22 Akta yang dicadangkan, pelan mitigasi yang disebut_
dalam _fasal 24 Akta yang dicadangkan dan maklumat lain berkaitan yang_
berhubungan dengan risiko fiskal. Fasal ini juga bertujuan untuk memperuntukkan
bahawa penyata risiko fiskal hendaklah digunakan bagi maksud menilai
pendedahan risiko fiskal kepada Kerajaan.

51. _Fasal 38 bertujuan untuk mengadakan peruntukan bagi perkara yang_

berhubungan dengan penyata perbelanjaan cukai.

_Subfasal 38(1) dan (2) bertujuan untuk menghendaki Menteri untuk menyebabkan_

supaya diterbitkan penyata perbelanjaan cukai tahunan. Penyata perbelanjaan
cukai itu hendaklah mengandungi maklumat perbelanjaan cukai sebenar dan
anggaran perbelanjaan cukai, perbelanjaan cukai sebenar berbanding anggaran
perbelanjaan cukai, apa-apa perubahan dalam dasar cukai dan perundangan
cukai dan maklumat lain yang berkaitan yang berhubungan dengan
perbelanjaan cukai.

_Subfasal 38(3) bertujuan untuk memperuntukkan bahawa penyata perbelanjaan_

cukai hendaklah digunakan bagi maksud menilai kehilangan hasil yang disebabkan
oleh perubahan dasar cukai Kerajaan, termasuklah tetapi tidak terhad kepada
pengecualian, peremitan, elaun, kadar cukai keutamaan, penangguhan atau
timbal balas, yang mengurangkan obligasi cukai bagi mencapai matlamat yang
dihasratkan.

_IMPLIKASI KEWANGAN_

Rang Undang-Undang ini tidak akan melibatkan Kerajaan dalam apa-apa
perbelanjaan wang tambahan.

[PN(U2)3311]


-----

